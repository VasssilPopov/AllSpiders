{"url": "https://www.monitor.bg:443/bg/a/view/petrolyt-brent-padna-do-pochti-73-dolara-za-barel-140751", "text": "Цените на петрола днес продължиха да падат, съобщи „Прайм”. Преди около час цената борсите на сорта Brent бе по-ниска в сравнение с вчера с 0,5% и доставките за октомври се понижиха до 73,08 долара за барел. Договорите за получаване на суровината през септември пък на американския лек суров петрол WTI поевтиняха с почти 1 на сто до 68,28 долара за барел. Според експерти, инвеститорите се отдръпват от пазара заради заплахите на Пекин да въведат 25% мито за вноса на американски втечнен газ (LNG) в Китай. Съобщението се появи днес на сайта на китайското финансово министерство и в него се отправя предупреждение, че мярката ще влезе в сила, ако Вашингтон продължава да въвежда мита за внос на китайски стоки в САЩ. Търговците на нефт по света се опасяват, че най-голямата комунистическа държава в един момент може да удари с високи мита и доставките от чужбина на петрол е нефтени деривати.", "date": "2018.08.03", "title": "Петролът Brent падна до почти 73 долара за барел"}
{"url": "https://www.monitor.bg:443/bg/a/view/aktioryt-dimityr-jivkov-vsichko-e-krygovrat-v-tozi-jivot-140744", "text": "- Мисля, че със спектакъла успяхме да намерим смешно-тъжния поглед към универсалния човешки въпрос за корените ни, кое ни определя като хора, като личности. Днешният българин е доста объркан – живее, търсейки мястото си между технологичните възможности и предизвикателства на 21-ви век и постоянната носталгия към миналото и неговите ценности. В „Живак” напомняме за човещината, която понякога пренебрегваме, за родовите връзки и ценности, за приятелството и омразата. Осемдесет процента от спектакъла е на северозападен диалект, което прибавя още колорит към ситуациите и образите. - С радост мога да кажа, че благодарение на този спектакъл пред мен, а и пред целия ни екип, се появиха възможности, с помощта на които не сме останали без работа. Ангажименти, които ни срещнаха с различни текстове и артисти в проекти, които обогатиха не само CV-то, но и професионалните ни качества. „Живак“ не ме превърна в мечка (поне аз не мисля, че е така), по-скоро ме превърна в артист, който търси и не се страхува от риска. - Като изключа премиерното представление, което беше като много емоционална фамилна сбирка, друго изиграване на „Живак” близко до полет, както обича да казва режисьорът Димитър Стефанов, беше първото представление след раждането на сина ми Андрей. Аз самият не мога да опиша как се чувствах, нямам конкретен спомен, но хората, които са гледали тогава, ми споделиха, че са усетили много особена, различна енергия в изпълнението ми. Преди време зрител от публиката ми каза: „Когато се ожениш и станеш баща, ще усетиш представлението по съвсем различен начин“. Е, прав е – съвсем различно е. - Ще се опитам да съм положителен и да обърна внимание на позитивните впечатления. Най-силното, но и най-често забравяното е, че българинът дълбоко в себе си не е лош. Стреми се към красивото, към хармоничното, към светлото. За съжаление ежедневната битова борба за оцеляване го тласка в крайности. - Изключително ми е приятно, че моя зрителка – Мариета Цолова, ми подари текст със заглавието „Живак 2“. Текстът е любопитен и по много добър начин продължава линиите на някои основни персонажи от спектакъла. С времето Мариета направи още по-голяма крачка – написа и книгата „Врачански тиквеник” със свои герои и вселена, и е страхотна!... Покрай създаването на „Живак“, без да имам опит като автор на драматургични текстове, разбрах, че е изключително важно да имаш ясно, точно послание и тема, които да предложиш на читателите, респективно зрителите. Наистина, като съпруг и баща много нови неща ме вълнуват, но все още търся кое да бъде ядрото на нов текст, продължение на „Живак”. - Покрай малко дете животът е много динамичен. Благодарен съм на съдбата, Бог или който има пръст в това, че детето ми е здраво. Напоследък много мисля върху това и все повече си давам сметка, че всеки миг е ценен, особено във възрастта, в която детето опознава света, превежда го на някакъв свой си език, а ние, възрастните, не го разбираме. Буквално всеки ден има нещо ново. Наскоро баба ми ми напомни за случка, в която покойният ми дядо ме извел на разходка след някакъв страшно силен дъжд. Стигайки до любима площадка за игра, аз съм се отскубнал от ръцете му, затичал съм се към огромна локва с желанието да скачам в нея, но веднага щом съм нагазил, се оказало, че тя е доста по-дълбока от очакваното. Водата била до гърдите ми, а дядо, влизайки да ме извади, нагазил до над коленете, че дори се подхлъзнал и цопнал целия. Прибрали сме се вир вода, като патета. Наскоро, докато бях на репетиция, жена ми прати клипче как Андрей седи в една локва и с огромна усмивка буквално плува, загребвайки с пълни шепи. Поне десет пъти е опитала да го спре да влезе в локвата, на единадесетия се е отказала. Всичко е кръговрат в този живот. - За съжаление, няма да успеем да направим голяма почивка. Най-вероятно ще посетим роднини и приятели. Въпреки че е лято, с групата за импровизационен театър „Шизи Про” подготвяме амбициозен и тежък проект – импровизационен мюзикъл. Отдавна в шоутата, които правим, има музикално-певчески елемент, но тук той ще е основен. - Мюзикълът е част от репертоара на големи групи, които се занимават с дългата форма в импровизацията. Още повече, това са групи от страни, в които мюзикълът е популярен и уважаван сценичен формат (говоря основно за Англия и САЩ). В България поначало няма дълъг и успешен опит с мюзикъл, така че създаването на импровизиран мюзикъл е огромно предизвикателство. Другата група за импровизационен театър „Ха Ха Ха” също минаха през този формат. Сега е ред на „Шизи“. Много е интересно, много е трудно, много компоненти трябва да се слеят в едно, но когато се случи, е изключително за гледане. Всичко се ражда на момента – сюжет, музика, песни, персонажи. И всеки път е различно. От 24 до 30 септември в София ще се проведе голям импровизационен фестивал с участници от над десет държави, организиран от Златин Цветков (създател и ръководител на „Шизи Про“). Вероятно, като част от фестивала, ще покажем работен вариант на мюзикъла. - И двата формата имат своите предимства и опасности. „Аферата с мъртвите души” е спектакъл, в който стиковането на състава е много силно, без значение кой колко има да играе. И на сцената, и зад нея, където има страшно много преобличания, подготовка за следващи сцени и реквизит, се действа като много добре смазана машина. Огромно е удоволствието да се работи в такива проекти. - Работата по „Аферата с мъртвите души” премина през дълги и различни фази, последната от които бе в град Казанлък. Условията не бяха леки, дори напротив. Но това не бе за сметка на качеството и мотивацията. Под режисурата на Мартин Киселов колегите от общински театър „Любомир Кабакчиев” страшно запалено разплитаха мрежата от образи, създадена от великия Гогол. И въпреки че с Явор Борисов (изпълнителя на другата главна роля, Чичиков – б.а.) често трябваше да пътуваме до София и обрано, въпреки че залата беше много студена, работата беше изпълнена с усещането за творчески вихър. Мисля, че се получи силен, смислен и въздействащ спектакъл. Надявам се, че от новия сезон ще има възможност да се пътува и хората да го видят. Всеки месец ще се играе в София и горещо каня читателите ви да го видят. Струва си! - Хубаво е човек да излезе от обичайната си среда. В моя опит всяко подобно участие ми е носило много изненади и приятни провокации от срещите с колеги от извънстоличните театри. Както София не е България, така и „Раковски” не е българският театър. А често пъти далеч от столицата и нейната суета може да се случи истинска творческа среща в процес с хора, от които да научиш много. - Бях поканен да изиграя Фигаро от вечния текст на Бомарше „Сватбата на Фигаро”. Режисьорът Михаил Петров определя бъдещия спектакъл като театрален карнавал, с музика на живо, и е избрал заглавието „Един безумен ден”. В представлението участват много обичани актьори на Народния театър, а освен мен са поканени Джулия Бочева (в ролята на Сюзан), както и Стелиян Радев (в ролята на граф Алмавива). Премиерните дати са 27 и 28 септември на голяма сцена на Народен театър „Иван Вазов”.", "date": "2018.08.03", "title": "Актьорът Димитър Живков: Както София не е България, така и ул. „Раковски” не е българският театър"}
{"url": "https://www.monitor.bg:443/bg/a/view/obviniha-9-ma-ot-grupata-na-mitio-ochite-140738", "text": "Повдигнати са обвинения на 9-ма души след спецоперацията в Слънчев бряг, при която бе неутрализирана организирана престъпна група за изнудвания, палежи и нанасяне на телесни повреди, съобщи и.ф. шеф на спецпрокуратурата Даниела Начева.  Тя, зам.-директорът на ГДБОП старши комисар Стефан Джолев, директорът на ОДМВР-Бургас старши комисар Калоян Калоянов и един от наблюдаващите разследването прокурори – Евгения Станкова, дадоха подробности по акцията. Тя е започнала в четвъртък сутринта и е проведена едновременно в Слънчев бряг, Бургас и Ямбол. Установени са всички участници в бандата и са им повдигнати обвинения - 5-ма са арестувани и в събота спецпрокуратурата ще поиска от съда да им наложи мярка за неотклонение „задържане под стража“, а трима се издирват и затова са обвинени задочно. Сред тях е соченият за лидер на групата Димитър Желязков – Очите, другите са общински съветник в Несебър и още един мъж. Бандата е действала от 2010 г., разследването й продължило 2 г. Основният механизъм на действие бил да установят на територията на Южното Черноморие и най-вече в Слънчев бряг търговски дружества, които развивали сериозен и успешен бизнес и след това чрез заплахи и палежи ги принуждавали да плащат такса „спокойствие“. На тези, които отказвали да се подчинят, им опожарявали автомобилите и кафемашините, и ги пребивали. „Когато беше планирана операцията, знаехме, че лидерът на групата е извън България. Той е напуснал страната няколко дни преди това. Обвинен е за издирване и на територията на ЕС, и извън него. Не е бил изчакан да се върне, за да не изтече информация. Заем къде е и ще осигурим неговото участие в процеса. Другият издирван е в чужбина от 2,3 месеца. А общинският съветник не е бил намерен на адреса си и е обявен за общодържавно издирване. Ще се установява точно каква е била неговата роля, но е доказано неговото участие. Криминалната престъпност се е сраснала и с властта. Целта на операцията е не тя да бъде насочена към конкретно лице, а да бъде установена и доказана цялата престъпна дейност, за да може този сегмент да бъде неутрализиран по някакъв траен начин“, каза прокурор Начева. Претърсена е банкова касета, държана от общинаря, и в нея са намерени 60 000 лв. От участниците в групата са иззети Порше кайен, Ауди, БМВ Х5 и други луксозни коли. Иззети са наркотици, части за автомати, два газови пистолета, преправени в бойни, както и общо 90 000 лв. Разпитани са свидетели пред съдия от спецсъда. „Цел на групата, освен рекет, е и създаване на регионален монопол. - търговия с автомати за напитки и храни, предоставяне на погребални услуги, таксиметровия превоз“, разказа старши комисар Калоянов. Досега са установени 6-ма пострадали от бандата, но техният брой ще расте. Разследващите са категорични, че не е имало теч на информация за акцията, тъй като задържаните са били изненадани в домовете си. „Обикновените хора ще усетят ефекта от нашата работа, защото целта не е конкретна фигура, а цялостна престъпна дейност“, каза прокурор Начева. „Димитър Желязков ще бъде хванат. Има МВР, главен секретар – те могат да обяснят всичко, но вие си нямате на представа колко усилия струва това, което направихме“, заяви пред журналисти премиерът Бойко Борисов.", "date": "2018.08.03", "title": "Обвиниха 9-ма от групата на Митьо Очите "}
{"url": "https://www.monitor.bg:443/bg/a/view/sa-sht-ni-dariha-novi-bojni-lodki-140749", "text": "САЩ дари на българските Военноморски сили (ВМС) четири нови бързоходни моторни бойни лодки. На церемонията, която се проведе в Пункта за базиране-Варна, присъстваха американският посланик у нас Ерик Рубин, командирът на ВМС контраадмирал Митко Петев, представители на държавната и местната власт, съобщи БТА. Освен дарените лодки, на българските военнослужещи бяха връчени и сертификати за завършен курс за експлоатацията и обслужването на плавателните средства. „Реализираме докрай една от многото инициативи за сътрудничество между България и САЩ във военната област“, обясни контраадмирал Петев. По думите му придобиването на новите плавателни съдове подобрява възможностите за бързо придвижване и доставяне на специалните сили на ВМС по море. Той обясни, че с вертолетите „Пантер“ и новите високоскоростни лодки военният флот вече има пълен комплект за бърза реакция. Плавателните съдове могат да се ползват при терористичен акт, за подпомагане при задържане, за проверка или ескортиране на кораби. Освен това с тях може да се извършва търсене и спасяване в морето, както и медицинска евакуация на пострадали. „Те ще бъдат и в помощ на МВР в борбата с нелегалната имиграция“, посочи още Петев. „България е първата държава от Черноморския регион, която получава такива лодки“, обясни пък Рубин. По думите му дарението - техниката заедно с оборудването и обучението на българските военни, възлиза на около 2 млн. долара. Рубин благодари на Училището на специалните сили на САЩ, което е помогнало за обучението на българските моряци.", "date": "2018.08.03", "title": "САЩ ни дариха нови бойни лодки"}
{"url": "https://www.monitor.bg:443/bg/a/view/sinodyt-blagodari-na-ks-za-othvyrljaneto-na-istanbulskata-konvencija-140746", "text": "Синодът благодари на Конституционния съд за отхвърлянето на Истанбулската конвенция, съобщиха от Синодалната палата. „Съдът е дело Божие, но до справедливото решение се стигна чрез усилията, вдъхновението, съвестта и мъдростта на много хора – духовници, учени, общественици, журналисти, юристи, представители на държавни институции, на политици, на мнозинството от благочестивия български народ. Всички те, водени от нравствените устои на обществото, стремежа за съхраняване на държавността и защита на бъдещето на България – нашите деца, се обединиха и отстояваха несъгласието си с въвеждането чрез международен договор на понятия и идеология, несъвместими с традиционния християнски морал на българския народ“, се казва в благодарственото писмо. По-нататък архиереите цитират думите на Господ Иисус Христос: „Дето са двама или трима събрани в Мое име, там съм Аз посред тях“ (Мат. 18: 20). През пролетта Синодът със свое решение призова да се отправя усърдна молитва към Пресвета Богородица в храмовете и манастирите в диоцеза на Българската православна църква против приемането на Истанбулската конвенция. Тогава владиците изразиха своята категорична позиция против нейното приемане като противоречаща на православното учение за сътворението на мъжа и жената като Божий образ и подобие и като биологични същества, както и срещу въвеждането на понятия, несъвместими с българския обществен и правен ред.", "date": "2018.08.03", "title": "Синодът благодари на КС за Истанбулската конвенция "}
{"url": "https://www.monitor.bg:443/bg/a/view/sos-buton-na-smartfona-spasjava-bylgari-v-chujbina-140748", "text": "Българите в чужбина лесно ще уведомяват българските служби, че са изпаднали в беда. Чрез SOS бутон от мобилно приложение на Министерството на външните работи (МВнР) нашенците ще може да подадат GPS координатите си до служителите на ведомството и до посолството ни и най-близката консулска служба на държавата ни. Приложението ще е безплатно и ще работи за всички платформи. Ще може да се сваля от сайта на министерството, както и от магазините на Google и Apple. По проекта на министерството е предвидена и разяснителна кампания, за да се запознаят нашенци с възможностите на приложението. Регистрацията ще бъде задължителна, за да разполагат дипломатите ни с необходимата информация. Замислено е сигналите да се изпращат освен чрез интернет връзката в роуминг, с която разполагат модерните телефони, но е скъп в много държави, Сигнали няма да може да се подават от България. Парите са осигурени по програма на Норвежкия механизъм за финансиране и в партньорство на външното министерство на северната държава. Единствено Финландия, Холандия и Португалия имат подобни мобилни приложения, показва проучването на европейския опит. Най-честите опции са достъп до информацията на сайта на външните министерства на съответните държави. Има и планове в българското приложение да се ползват 26-те спътника на европейските космически програми, които предлагат безплатни услуги, за да се дава възможност на потребителите за избор на безопасен маршрут при природни бедствия или други случаи. Извънредните ситуации с български граждани са довели до решение в министерството за осъществяване на проекта. Дипломатите залагат много на него, коментира пред „Монитор“ Бойко Христов, началник на отдел „Оперативно дежурство“, дирекция „Ситуационен център“ към МвнР (виж карето). Особено след като които са на почивка или живеят навън. Пътуванията не само у нас, но и зад граница, крият освен радостни моменти и рискове. Наводненията и пожарите в съседна в Гърция наскоро доведоха до дузина от обаждания в министерството. Едно от тях бе за две семейства с деца, които благодарение на постоянните инструкции успяха да се приберат успешно у дома. Само по време на пожарите в района на Атина в посолството ни в съседката ни са били получени общо 12 сигнала във връзка с бедствието, като 3 са от граждани в района на пожарите, а 9 са от притеснени близки, които са съобщили, че техни роднини се намират в района на бедствието. Но гражданите рядко са запознати при какви случаи могат да се обръщат към българските дипломати у нас и в чужбина. Българи в беда или нужда от консулска закрила са най-честите случаи. Природни бедствия, политическа нестабилност, тероризъм, организирана престъпност са част от акцентите в работата на консулските служби по света и дирекция „Ситуационен център“ към външното министерство, когато става дума за живота и здравето на български граждани в чужбина. Те трябва основно да идентифицират риска и да уведомяват българите за опасностите, които ги грозят извън страната ни. И ги съобщават чрез медиите и интернет страницата на министерството. Отделно към дирекцията в министерството има денонощни дежурни, които приемат сигнали по телефон, мейл и факс. Български или при съмнения за отвличания. Граждани, които нямат връзка с близките си от дълго време, най-често активно пътуващи млади хора, също се обръщат към министерството за съдействие. Малко от гражданите са запознати, че при съмнения за отвлечен или изчезнал близък зад граница близките му трябва да подадат сигнал в местното районно по местоживеене, трябва да се легитимират с личните си документи, за да докажат родственост и чак тогава полицията по линия на международното сътрудничество започва да ги издирват. Външното министерство работи с полицията по едни и същи казуси, казва началникът в дирекция „Ситуационен център“. Ролята на дежурните служители в министерството е да бъдат и психолози, за да успокояват хора, „защото в такива ситуации паниката и притеснението са напълно нормални“. Постъпилите сигнали веднага се предават от консулската дирекция в министерството и задграничното представителство в съответната държава. Ако казусът е спешен, веднага се влиза в контакт с посолството. нито полицаи, а уведомяват за случаите местните служби. От България се проследяват случаите и се уведомяват близките. „Не всеки казус има едно и също решение и разписан протокол за действие“, казва Христов, „тук се намесва и човешкият фактор на място. Наши консули са помагали в какви ли не ситуации, за да не останат наши граждани на улицата“. Интересен е случаят на българка фотограф, която в Индонезия има връзка с местен жител. Майка й притеснена се обажда в министерството посред нощ, и казва: „Знам къде е дъщеря ми, отвлечена е, знам къде е“. Ситуацията е необичайна, защото българката не отговаря на обажданията по телефона, а само пише. Отнема известно време, но накрая успява да се измъкне жива и здрава. Дежурните са свидетели и на случаи, когато близки не си говорят и се опитват чрез тях да получат информация. Даже и пускат фалшиви сигнали, за да намерят роднините си. Смъртта е част от работата на служителите в министерството. По време на дежурствата на служителите в звеното пристигат сигнали за починали хора. Често се обаждат и туристи, които са решили да пътуват към някоя „гореща точка“ по света. Някои от тях се „изхитряват“ и опитват да ползват публикуваната на сайта на МвнР информация при съдебни искове за провалена почивка, което не е възможно. Обаждат се и Евакуацията е сред най-сложните моменти в работата на консулите по места и на служителите в министерството. Не по-различен е случаят преди две години при неуспешния опит за преврат в Турция, когато успешно са евакуирани 3 автобуса българи от Истанбул, спомня си Христов. Важно е да се знае, че един от плюсовете България да е част от Европейския съюз, че всеки гражданин може да се обърне към консулските служби на страните членки. Във външното министерство работи „Ситуационен център“, където оперативни служители дават дежурства 24/7. Те отговорят на наши сънародници на позвънявания по телефон, получени факсове или електронни писма. Дежурствата им са коордирани с задграничните представителства и дирекция „Консулски отношения“. Логично дигитализацията на комуникацията е довела до по-малко факсове за сметка на повече мейли до служителите, показва статистиката на министерството за последните две пълни години и до края на седми месец на настоящата.", "date": "2018.08.03", "title": "SOS бутон на смартфона спасява българи в чужбина"}
{"url": "https://www.monitor.bg:443/bg/a/view/sedmichen-monitoring-140740", "text": "Пиянството на един народ – буквално и в преносен смисъл. Дори и в това не сме така добри, както ни се иска, ами сме чак на шесто място в света. Иначе на думи сме големи... Девиз на деня: Като няма хранилка, има поилка. По 14 литра твърд алкохол годишно изпива всеки българин, а виното и ракията се оказват най-любимите спиртни напитки на сънародниците ни. Това показват последните данни на световната организация, която наблюдава производството и продажбите на алкохол, International wine and spirits record (IWSR). От класацията става ясно, че страната ни се нарежда на 6-а позиция в света по консумация на алкохол на глава от населението. Отстрани погледнато, това не е кой знае какъв повод за самохвалство. Отколе се знае, че българинът дави мъката си в ракия. А каква ли щеше да бъде статистиката, ако пиехме с желание? Нане и Вуте се срещат в кварталната кръчма. - Как си, Нане, нещо унил ми изглеждаш. - Остави се, животът е скапан, шефът не плаща, жената постоянно ме хока, децата не ме отразяват изобщо, едното пиенье ми е останало. Ама и за него нямам вече желание. - Що бе, що така? - Ми жената ми даде някакво лекарство, което убива желанието за пиенье. - И сега к'во? - Ми ей на, нали ме виждаш – стоя си тук и пия без желание. Не е много пиенето, а е малко мезето. Това показват разните му статистики, според които слагаме все по-малко хранителни продукти в потребителската си кошница. Въпрос на възможности. На някои 14-те литра твърд алкохол годишно не им се опират. Други не могат да си позволят гарнитура към тях. Като няма хранилка, поне да има поилка. Любимата дъвка на някои работодатели: „Длъжен си ми до гроб, защото си бил при мен на хранилка“. Сякаш си получавал заплатата си даром. Както е тръгнало, може и краката да поискат да им целуват отрудените работници. Работодатели ли? Тази категория шефове са си чисти робовладелци. От най-гадните. Дето вместо заплати пробутват на робите си пликове с храна за Великден и после за Коледа (щафета салам, парче сирене, резен кашкавал). В същото време се возят с шофьор и охрана и се правят на голямото добрутро. Девиз на деня: Който пее, не мисли... Днешният празник си изисква червената точка. Национален ден на оргазма отбелязват някои страни като Великобритания, САЩ и Австралия. Анкетата, обхванала 2200 души от 21 страни, разкрива, че 11 процента от жителите на Великобритания получават минимум един оргазъм дневно, а средният брой на оргазмите в глобален мащаб е два или три седмично. В България още не сме припознали празника, така че нямаме думата. Срещу обилното потене в летните жеги британски експерти препоръчват... картофи. Ама не да ги ядем, а да се натриваме с тях. Същият ефект имало и натриването с резен лимон. При цената на картофите, която не пада под левче, а за тази на лимоните да не говорим, много хора ще предпочетат да си миришат натурално. Задочен дует между щерката на банкера беглец Цветан Василев – Радосвета, и булката на Лозан Панов – Бети. Пеят фалшиво, но ентусиазъм не им липсва. Който пее, зло не мисли. А може и изобщо да не мисли... Девиз на деня: Циркаджийски номера. Бившата кметица на „Младост“ Десислава Иванчева си има персонален фотограф. Това пролича от кадрите, които личният й папарак разпространи. На тях се вижда, че арестантката е отведена за болнични изследвания с вериги на краката, както е редно да се процедира при всички подобни случаи. Социалните мрежи веднага прегряха обаче от възмутени коментари, че не може една дама да се третира така. Въпросната дама от месеци разиграва циркове в съдебната зала. То не бяха пъпки по лицето й, не бяха вопли за овулацията и за напористото й желание точно в момента да се подложи на ин витро процедура. Сега и това. Ясно е, че Иванчева и нейният антураж си правят едни сметки и пиарски работят последователно в тази посока. Което по никакъв начин не омаловажава причината тя да е в ареста. Какво предлагате - вместо с белезници задържаната да бъде окичена със златна верижка с висулки? Не е ли малко прекалено това? Може от златото да се получи реакция на нежната й кожа. Вече е ясно защо Иванчева не се вози в метрото – страх я е да не пипне епидемия. Бактериите от дръжките, седалките и вратите на метрото могат да предизвикат световна суперепидемия, тъй като те са един невероятно голям източник на патогени, пише в. „Дейли мейл“. Учени от Института „Ханс Ноел“ в Германия и техни колеги от университета в Хонконг събрали образци от дланите на хора, често посещаващи метрото и открили по тях невероятно количество бактерии, сред които са особено опасните за здравето на човека микроорганизми от вида Helicobacter pylory, които могат да причинят стомашно възпаление. Бактериите освен това се кръстосвали и мутирали, което ги правело непобедими. Девиз на деня: Може да помогне... Американското посолство в Лондон предлага на търг излишните си запаси от тоалетна хартия на много изгодна начална цена, съобщава в. \"Индипендънт\". Над 1000 рула тоалетна хартия търсят купувач, като за тях вече са постъпили 21 заявки в интернет. При това цената на хигиенните продукти е под пазарната - на аукциона са предложени 152 британски лири за лота, докато в магазина същото количество би струвало 485 паунда. Ако няма избор, и химикалка върши работа... Две мутри седят в обществена тоалетна. По едно време единият чука по стената и вика: - Абе, Тиква, имаш ли някакво листче, бе? - Неам, бе, Картоф. Обаче мога да ти дам химикалка... Управител на магазин събира продавачите и им казва: - Има много оплаквания, че връщате клиенти заради липсващи продукти. Отсега нататък не искам да чувам думата „няма“. Правете, струвайте, но оставете у клиентите впечатлението, че имаме всичко. На следващия ден управителят решава да мине на изненадваща проверка и да види дали продавачите спазват указанията му. Спира на един щанд и се заслушва в разговора между клиент и продавачка. - Добър ден, бих желал да си купя кожени ръкавици. - Разбира се – отговаря продавачката, без да прояви никаква изненада към това необичайно желание насред лято. Но имаме много видове, на Вас какви Ви трябват, с един пръст, без пръсти, с пет пръста? - Ами, с пет пръста - казва клиентът. - Чудесно, но ние имаме различни цветове, а това зависи от цвета на сакото, балтона и панталоните. Защо не си разровите зимния гардероб и да дойдете да изберем най-подходящите ръкавици за Вас? Учудил се клиентът, но решил да направи така. Управителят доволен прави крачка напред и се сблъсква с дибидюс гол мъж с биде под мишница и с навирена фаянсова плочка в другата ръка. Мъжът изсумтява, спира се пред съседния щанд и казва: - Добре, ето ми го бидето, ето го цвета на фаянсовите ми плочки, ето и цвета на гъза ми, а сега да видя какъв цвят тоалетна хартия ще ми продадете. Последната интернет мания кара жените да мажат бюстовете си с паста за зъби и вазелин с надеждата гърдите им да станат по-големи, пише в. \"Мирър\". Алтернативен метод било плескането със смес от паста за зъби, краставица, кисело мляко, брашно и белтъци. Като изключим пастата за зъби и краставицата, с останалото може да се забърка и кекс. На размера на бюста едва ли ще се отрази, но пък поне ще има някаква полза от този бъркоч. Две плеймейтки си говорят: - Муци, искам да предприема нещо за уголемяване на бюста. Така като те гледам, едва ли знаеш рецепта, но все пак – да те питам. - О, Муци, има нещо, което можеш да пробваш. Търкай си ци*ите с тоалетна хария за уголемяване. - Хм, това не го бях чувала. И помага ли? - Като ти гледам задника – помага и още как. Девиз на деня: Голяма Пушка не глупав... Новината, че в „Майчин дом“ подмладяват вагини подлуди народа. Или поне женската част от него, която е по-податлива на такива манипулации. След тази толкова ценна информация, ако се съди по броя на четенията, очакваме и следващия сюрприз „Отново девствена“. Нищо ново под слънцето. Това се практикува отдавна в някои държави, защо да не почерпим от чуждия опит. Голяма Пушка от племето команчи решил да се жени. Отишъл при вожда да поиска разрешение да се ожени за Голяма Луна от съседното индианско племе. Вождът, загрижено: - Голяма Пушка, няма против, ама ти още девствен, не знаеш к'во правиш първата брачна нощ. Иди в гората, научиш се по хралупите. Заминал Голяма Пушка, та се не видял цял месец. Връща се и право при племенния вожд: - Голям Ум, Голяма Пушка вече не дете, научи се какво да прави. Сега може ли се жени? - Може! - казал вождът. Първата брачна нощ. Голяма Пушка нагласил Голяма Луна права и се засилил отдалече. Застинала тя в очакване, а той - фраааааааааааас един ритник в г*за. - Голяма Пушка, защо риташ ме? Истанбулската конвенция не чел? - възмутено пита Голяма Луна. - Аааааааааа, Голяма Пушка не глупав - първо проверява за пчели... Ха наздраве! В летния сезон, когато най-излъчвани са рекламите за бира (като изключим Мишо, който няма проблеми да хрупа ядки, откакто си залепи здраво ченето, мицеларните води, хидратиращите кремове, иновативните технологии за боядисване на коса и забавляващите се на люлки и катерушки баби с гелосани стави), очаквано се търсят сензации. Точно като новината, която дойде от полския град Катовице. Там пуснаха вагинална бира с ухание от красиви модели, рекламиращи дамско бельо, съобщава в. „Метро“. Ако още не сте си върнали бирата обратно, тогава следват пояснения от производителя Войчех Ман, че в производството на новото пиво била включена вагинална млечна киселина, взета чрез намазки от изящни манекенки. Пивоварната производител се казва \"Орденът на Йони\", като Йони на санскрит означава женски гениталии. А ето го и доказателството, че на лисунгерите гроздето все им е кисело. Първите отзиви за вагиналната бира са, че хем е скъпа, хем не струва, щото по нищо не се отличава от традиционната. Интересно колко от дегустаторите могат компетентно да отчетат разликата. Някои перат на ръка. За такива люде се отнася напомнятето, което отправиха тази седмица здравните власти на САЩ към съгражданите си, че презервативите не са предназначени за многократно използване. От Центровете за контрол и превенция на болестите обясняват, че решили да разпространят това напомняне заради практиката кондомите да се мият и да се употребяват отново, вместо да се изхвърлят. Здравните експерти припомнят също, че презервативите имат срок на годност. Сръбска реклама за презервативи: - Добро юутро млади жени. Како спали, како се клецали? Ако сакате да немате деца, ползвайте ку*обранка, сръбска марка Партизанка. Те тогава и меца да ви клеца - нема деца.", "date": "2018.08.03", "title": "Седмичен мониtоринг"}
{"url": "https://www.monitor.bg:443/bg/a/view/digitalni-konsuli-da-ama-nadali-140747", "text": "Трябва да е тренди, да не го е направил никой още масово и да прави добро впечатление на хората. Това е рецептата за успех за всеки начинаещ специалист по „връзки с обществеността“, давана от известни и не толкова свестни експерти по темата. Така звучи и идеята българите по света да се свързват с нашите консулски служители, ако изпаднат в беда чрез мобилните си телефони. Според външно министерство нашенци ще пращат сигнали за помощ онлайн или чрез смс до българските служители у нас. Звучи добре, модерно е да се правят мобилни приложения, а се оказва и, че не е никак масово внедрено от останалите външни министерства в братските страни в Европейския съюз (виж повече на стр. 2). Накратко дипломатите ни са осъзнали, че смартфоните са изяли компютрите и таблетите. Единственият проблем е, че към момента платформата е замислена без и дума да се споменава за човешкия фактор. А това е един от основните проблеми на родната ни дипломация. Служителите, които получават сигналите дежурят по 24 часа и са страшно ниско заплатени. Колко ли? Получават малко над 600 лева месечно. Ще кажете, че са малко, но всъщност не знаете, че тези служители са най-често със средно образование. И тук не говорим за дипломатическите служители. Един стар виц казва, че истинският дипломат винаги знае какво да пита, когато не знае какво да каже. Такова е и надграждането на обслужването в министерството. Едни хора заминават зад граница, живеят добре, след това се връщат и мизерстват с малки заплати. А същевременно се сменят министри, всеки един от тях със собствено виждане как да се развива дипломацията ни. А проблемите са едни и същи – бавното обновяване на службата заради липсата на кадри, които да работят за мизерни пари. Предлага се държавна работа: изискванията са два чужди езика, висше образование, компютърна грамотност и поне начален интерес към дълги часове,  прекарани в изследване на сложни документи. В случай че се явите и спечелите конкурса за работно място, ви предстои година и  половина изпитателен срок, отново изпит, след това бавно катерене по стълбичката на кариерата. И по-точно: 2 години до първо повишение, 5 до второ, 9 до  трето и 14 до четвъртото. След всичко това вие все още ще сте в подножието на висшите постове, а единственото,  което ще расте по-бавно от кариерата ви, ще е заплатата. Добре дошли в дипломатическа служба на Република България.", "date": "2018.08.03", "title": "Дигитални консули – да, ама надали"}
{"url": "https://www.monitor.bg:443/bg/a/view/spasiha-8-godishno-dete-nanizalo-se-na-ship-ot-metalna-ograda-140731", "text": "8-годишно момченце е било спасено от екип на \"Гражданска защита\", след като се нанизало на шиповете на метална ограда. Детето е пострадало в четвъртък вечерта при игра в местността „Добрева чешма“, край град Варна. То се опитало да прескочи оградата, но се подхлъзнало и дясната му ръка се нанизала на острите шипове на металната оградна конструкция, съобщиха от Областната дирекция на МВР-Варна. Живеещите наблизо веднага подали сигнал на тел. 112, откъдето изпратили незабавно екип от пожарната, за да помогне на пострадалото дете. Сигналът за инцидента е подаден към 19,30 часа. Докато спасителите пристигнат, бащата на момченцето, заедно с още един съсед го придържали, а детето пищяло от  болка, разказват очевидци. Екипът от Гражданска защита към РЗПАБ - Варна заварил плачещото дете, увиснало на оградата и решили да не правят опити да го освободят, а да отрежат металния шип и да го освободят от оградата. Момчето било качено в линейката и е откарано в болница със забоденото в ръката му парче желязо. „Ако се бяхме опитали да измъкнем ръката на детето, то можеше да загине за минути от кръвозагуба или да се увредят сухожилия и да го осакатим. Затова единственото разумно решение бе да се отреже желязото”, коментираха още свидетелите на инцидента. Според информация от полицията, няма опасност за живота на детето.", "date": "2018.08.03", "title": "Спасиха 8-годишно дете, нанизало се на шип от метална ограда "}
{"url": "https://www.monitor.bg/bg/a/view/sedmichen-horoskop-za-4-10-avgust-140735", "text": "Овен 21 март – 20 април В съботния ден властват зверските апетити. Вероятно е да нарушите диетата си, както и да не изпълните дадените обещания. Очертават се конфликти, разправии за пари и територии на влияние. Не канете гости и не гостувайте на места, където може да очаквате провокации. Контролирайте се, не се поддавайте на гнева, не си режете ноктите и не рискувайте с прибързана пластична хирургия. В този ден всичко се прави за пари. В неделя навлизаме в период на ремонти и разрушения на старите връзки и дейности. Обърнете внимание на здравето си, проведете стимулиращи процедури. Тази вечер показва дали всичко е наред в секса. В понеделник не започвайте нищо важно, дори и да ви предложат изгодни договори. Постарайте се да изпълните дадените обещания и закъснели поръчки. Пристигат и закъснели плащания. Предстои преображение. 7-и е ден на спорове, в които никой не отстъпва. Ще имате късмет, ако водите двойнствена игра, но само до вечерта. 8-и е ден за измъкване от наложени и приети под диктат ограничения. Всичко ще се прави с мисъл за освобождаване от окови и зависимости. Само дано не се освободите и от някои нужни за вас защити. Децата се опитват да избягат от родителската опека. 9-и е благоприятен за покупка на жилище и имот, а на 10-и нищо важно да не се започва. Предстои ограбващо силите новолуние и затъмнение засягащо силните на деня. Телец 21 април – 20 май 4-и е ден на безкомпромисни битки за кокала, за престижни позиции в бизнеса и в обществото. Дори и благотворителните мероприятия ще се правят с цел облагодетелстване. Все пак Луната дефилира в знака на златния Телец. Пътувайте, бъдете в местата на личния си интерес. Някой може да захапе от другата страна кокала, към който се стремите. В неделя ще се решите на промяна даваща по-голяма свобода на действие и възможност да заемете нова пазарна неща. Съветът е да не пестите от базовите проекти. Заложете здрава основа за бъдещето. В понеделник нищо ново да не се започва. До вечерта приключете с обещаните в миналото дела. Така ще си освободите поле и време за изява. Във вторник конфликтите са навсякъде. Ще се бърбори вместо да се върши работа. Ако искате нещо да потръгне насрочете го за следващите два дни. От 7-и проблемите ще са повече в любовта, но основните ви дейности ще потръгнат, ще преодолеете всяко препятствие и на 8-и ще приключите важна сделка. Работете за покупка на недвижим имот. Ако не може да разделите семейното наследство, уредете продажбата му и купете нещо ново на друго място. 9-и е ден именно за такива сделки. На 10-и да очакват грижи родените в първата декада. Ограничете контактите. Предстои новолуние със затъмнение засягащо опасно авторитетите. Близнаци 21 май – 21 юни 4-и е ден на коренната реформа. Вероятни са конфликти на интереси и позиции. Децата са неуправляеми. Който замине за чужбина дълго няма да се върне. Не участвайте в митинги и обществени прояви. И тълпата е неуправляема. В неделя поемате нов курс, променяте тактиката, за да запазите позициите си. Ден на революционни промени на всички нива. Започнете ремонти и строителство, особено там, където бурите нанесоха щети. Някой ще заложи на нова връзка и брак. Сексуалната ви енергия достига високи нива в следващите дни. В понеделник се пазете от случайни контакти. Всичко да се прави без бързане и излишно пришпорване на персонал, колеги и близки. Във вторник бъдете икономични в думи и дела. Денят носи вероятност от емоционални загуби и физически болки. Не се претоварвайте, избягвайте дебатите, не водете преговори, ако не искате да се изчерпате в спорове за дреболии. В сряда пътят ви се отваря, нещо стопирано ще започне да се реализира и дава плод. Ще се проврете и през игленото ухо на чиновническото безхаберие. Преградите са лесно преодолими. На 9-и работете за семейните удобства. Благоприятно за покупка на жилище и имот. Някой ще отвори и обновен търговски обект. 10-и е слабо енергиен ден. Не планирайте раждане със секцио до събота. Предстои новолуние със слънчево затъмнение. Рак 22 юни - 21 юли Активизира се апетитът за храна, за удоволствия и изживяване на екстремни моменти в събота. Контролирайте се, за да не пострадате. Не участвайте в състезания. Неблагоприятно за оперативни намеси в областта на щитовидната жлеза и гласните връзки. В неделя бъдете готови за действие в посока на важните си интереси. Навлизаме в период на ремонти и промени, на които старото не може да устои. Пробиват си път инициативите на младите. Направете лечебни процедури. В понеделник останете в пасивно изчакване ходовете на другите. Чистете се от шлаката както на физическо, така и на духовно ниво. В този ден е противопоказно да бързаш и да пришпорваш околните със срокове и поръчки. Във вторник търсете странично мнение по въпрос, който ви притеснява и не търпи отлагане. На 8-и Луната навлиза в Рак, носи промени, които ще ви помогнат да излезете от лична криза и да продължите напред. Може да вземете решение за преместване, за пътуване и отделяне от семейството. Време е всеки да си живее живота, който предпочита. Но за целта ви е необходимо ново седалище или жилище, така че оглеждайте имоти, а ако вече сте намерили вашето гнездо добре да финализирате сделката на 9-и. На 10-и се свийте в черупката. Тъмните сили се активизират в деня преди новолунието, което ще е придружено със слънчево затъмнение. Лъв 22 юли - 22 август Тежък и рисков съботен ден за родените в първата декада. Не участвайте в залагания, облози и големи сделки. Кой каквото захапе няма да го пусне. Всичко ще се прави за пари, някой ще реши да емигрира, друг ще предаде близък или приятел. Сдържайте гнева. Не вдигайте тежко, вероятен е проблем с гръбнака. Може да ви се наложи да превиете гръб пред някого. В неделя заложете здрав фундамент на бъдещите си действия. Включете резервите. За понеделник ще ви трябва и резервен вариант в местата, където отивате по работа. 6-и е ден за приключване, а не за започване. Не бързайте за никъде. Във вторник започвате с конфликти на събрания и общи мероприятия. Да не се работи в екип, всеки дърпа чергата към себе си. Вечерта на 7-и Венера навлиза във Везни. Идва време за модни дефилета, за артистични и музикални изяви и участия в конкурси. Привличате погледите. На 8-9-и късметът ви ще се отприщи. Каквото насрочите за 8-и ще потръгне и донесе ползи независимо спънките и проблемите, които се очертават. Ден за пътуване и опознаване ситуацията от различна гледна точка. Идете лично на проверка. На 9-и купете жилище, капарирайте имот, окопайте се на защитено място. В петък рискът е максимален за родените до 1 август. Предстои новолуние със слънчево затъмнение в Лъв, което ще засегне опасно хората на високи позиции. Дева 23 август – 22 септември Съботният ден е благоприятен за приключване на важни начинания, които ще ви донесат пари, почести и слава. Не се давайте без бой. В този ден всеки се стреми да прецака другия. Дано получите за труда си това, което ви е обещано. Може би е добре да поискате аванс. Нищо ново не започвайте преди да изчистите старите сметки и задължения. Използвайте неделния ден активно за укрепване на здравето и личните отношения. Направете обещаните ремонти. Не пестете сили и материали. В понеделник не работете в екип и не позволявайте да ви стоварват чужди задачи и отговорности на главата. Ден на преобразяването. Избягвайте пренапрежението, за да избегнете нервни сривове. Чистете се от шлаката на физическо и духовно ниво. Откажете се от вреден навик и за никъде на бързайте. И във вторник лесно може да влезете в преразход на енергия, пари и средства. Нищо ново да не се започва. Проведете консултации по важните за вас въпроси от два независими източника. Посетете учителите си и личните си лекари за съвети и диагнози. 8-и отприщва сили и късмет, дава възможност за пътувания, за стимулиращи и обезпечаващи дейности. Не се ограничавайте, действайте направо и в четвъртък, когато може да финализирате брокерска сделка. В петък не рискувайте, бъдете внимателни, предстои ограбващо силите ни новолуние. Везни 23 септември – 22 октомври 4-и е денят на големите претенции, на още по-големите апетити и ненаситността в секса. Никой няма да е доволен и задоволен. Някой ще се пожертва в името на семейния и приятелски мир и за благото на децата. Не планирайте срещи, на които може да се засегнат болни и за двете страни въпроси. В неделя постойте в тишина и на спокойствие обмислете нещата от живота си. Не проявявайте излишна активност и не давайте много задачи на половинката. Прочистете организма и душата си от вредни влияния и храни. В понеделник е препоръчителна работа на свой терен. Да не се работи в екип и да не се поемат нови задължения. Но ако приключите до вечерта нещо обещано, ще получите награди и извънредни плащания. Във вторник потърсете съвет от капацитет, не предприемайте нищо ново, особено ако не сте достатъчно компетентни кое как се прави и какво изисква. Проучете правилата на играта, която ще водите. Родените в първата декада може да се отскубнат от родителски и шефски натиск в сряда и да направят своята крачка напред. Чудесно е да тръгнете вече към морето. В четвъртък може да уредите брокерска сделка и да се разберете с роднини по имотни въпроси. Няма да е лесно, но опитайте. В петък на всички нива властват тъмни сили, с които трябва да сте внимателни. Не планирайте секцио за петък и събота. Скорпион 23 октомври - 22 ноември Не рискувайте в събота, не участвайте в облози, състезания и залагания. Губите пари, престиж и здраве. Ще бъдете подложени на изкушения и провокации. В хороскопа ви действа кръст на планетни сили. В неделя се заемете с лечения, правете упражнения водещи до физически и душевен релакс. Ще вадите от скритите резерви. Не бъдете разточителни, но и не давайте излишни пари за евтинии. На 6-и е Преображение. Ще получите вдъхновение как да се действа по даден въпрос и накъде да насочите сили и ресурси, след като довършите обещаната работа. На 7-и получавате разнопосочни сигнали, влизате в конфликти с колеги, суетите се около работата, която така и не потръгва. Следобед посетете специалист за компетентно мнение. Най-силните ви дни за периода са 8-9-и. Всичко затегнато и проблемно ще започне да се оправя в сряда. Ще получите неочаквано вдъхновение, интуитивно ще напипате правилната посока и начин на действие. Мислете и действайте комплексно. 9-и е най-добрият ден в този месец за покупка на недвижим имот, магазин, офис и къща. Правото и законът ще защитават сделките, които финализирате. За петък нищо важно не планирайте. Родените в първата декада рискуват повече на предстоящото новолуние, което ще е придружено със слънчево затъмнение в знака на Лъва. Нечия корона се клати. Стрелец 23 ноември – 21 декември В събота е време за прошка. Постарайте се да не реагирате агресивно на случващото се, независимо кой и как засяга личния ви интерес. Неблагоприятно за хирургически интервенции. Не отговаряйте на провокации и не създавайте конфликти. Ден на нанаситните апетити, самоконтролът е важен. В неделя старите правила не важат, отношенията с децата излизат от контрол. Не може да се действа със сила, отговорът ще е болезнен и за двете страни. В понеделник е противопоказно да се бърза. Нищо ново да не се започва, ако не искате да работите в ощърб на личните си интереси. Родените в първата декада може да отложат пътувания за сметка на дела, които не търпят отлагане и трябва да се финализират. Пазете се от емоционални сривове, не искайте много от живота и от другите, на всички им е трудно. От 7-и Венера ще ви гледа в стабилизиращ аспект от Везните. Вървите към любов, към почивка и разтоварване. Но в този ден Луната е в опозиция на Стрелеца. Не противопоставяйте отношенията си с тези на родители и деца. Дано успеете да задоволите всички нужди. 8-и е ден свързан с водата, а и тенденцията е всичко да тръгне като по вода и дано е така и за вас. 9-и дава възможност да се заземите на определено място с имот или наследство. На 10-и изгонете фалша от живота си. Всичко започнато с амбиция ще тръгне накриво. Смирете се. Козирог 22 декември - 20 януари В събота печелите от амбициите на околните, от нанаситните апетити, които ще изкарат някого от равновесие и ще ви направят единствен претендент в играта. Стойте зад кадър, победата ще е за вас във всяка ситуация. Денят е благоприятен за приключване на работа и дейност, които ще ви донесат пари, награди и популярност. В неделя някой ще плати за удоволствията ви, но е за препоръчване да се пазите от случайни контакти. Ориентирайте се към среща със спонсори и хора, които винаги ви подкрепят. Ако се налагат ремонти намерете майстор, а не лаик. Направете оздравителни процедури. В понеделник е противопоказно да се бърза. Във вторник не се включвайте в разправии. Бъдете икономични и не искайте много. Което си е ваше ще дойде при вас. Не се включвайте в споровете на околните, дори да сте прави или да имате точен отговор на въпросите, за които е спора. 8-и противопоставя желанията на деца и родители. Никой никого не разбира, но тенденцията е да се избяга от контрола, който ви се оказва или от задълженията, които имате. Родените в първата декада ще изживеят трудни мигове на избор. В четвъртък може да решите да разделите имот или да подсигурите децата с жилище. Ден за брокерски дейности. На 10-и злото се активизира. Предстои новолуние със слънчево затъмнение в Лъв, което ще е рисково за лидерите. Водолей 21 януари – 19 февруари 4-и може да започне с конфликт и разправии дори и с най-близките. Трудно се дели неделимото, всеки иска повече и от всичко. Отварят се апетити, които трудно ще задоволите. Тенденцията е да изпразните портмонето. Ограничете до минимум контактите с хора, които винаги ви натоварват емоционално и разтоварват финансово. Пригответе се да играете ролята на донор за деца и внуци. Нищо важно да не се предприема. Добре е в неделя да направите общо прочистване на организма. Подгответе базата за бъдещите инициативи. Всичко да се прави здраво, не пестете труд и материали. На 6-и приключете обещаното и чакайте награда. На 7-и стойте далече от хора, които спорят, карат се и се суетят, без да вършат работа. Може да спечелите от съветите, които давате и на двете спорещи страни. Сами е добре да посетите учителите си. Ден за посещение при капацитет в интересуващата ви област. Венера вече ви гледа в брилянтен аспект от знака на Везните. И любовните ви отношения ще се оправят. Някой ще дочака и предложение. На 8-и успявате да намерите своя път дори и лъкатушейки между желанията на един и претенциите на друг. Постигате отдавна гонена цел. На 9-и чакайте придобивка в дома и възможност за разширение. Очертава се тежък петък. Предстои новолунието със затъмнение на Слънцето в знака на Лъва. Някои диктатори ще пострадат. Риби 20 февруари – 20 март Ако успеете да се контролирате и да овладеете положението в съботния ден ще получите награди и ще се похвалите със спечелени битки. Властват ненаситните апетити. Спазвайте диета, опитайте да разберете другата гледна точка, но ще е трудно. Сънищата си тълкувайте наобратно. В неделя е добре да се заемете с лечебни процедури и да си направите сами лекарство. Ще се наложи да включите в действие някои резерви. Не си позволявайте да пестите от нещо, което е важно за близък или на него ще се опрете в бъдеще. В понеделник нищо ново да не се предприема. Не позволявайте на странични хора да ви подтикват към необмислени действия и начинания. Пазете се от случайни запознанства и не правете нищо, което не сте съгласували с партньори и шефове. Но пък отношенията в любовта тръгват към оправяне. От 7-и Венера вече не ви гледа в опозиция. За грешка ще има и прошка. Дни на победа за вас и за личните ви амбиции са 8-9-и. На 8-и рушите прегради, прекрачвате забрани, позволявате си да бъдете себе си и постигате максималното в ситуацията. 9-и слага край на имотните неуредици и може да е денят, в който намирате отдавна търсения дом или офис. В петък рисковете са за шефовете. Предстои новолуние, придружено със слънчево затъмнение в знака на царската власт Лъва. Щадете си шефа.", "date": "2018.08.03", "title": "Седмичен хороскоп за 4-10 август"}
{"url": "https://www.monitor.bg:443/bg/a/view/elena-petrelijska-i-nikolaj-petrov-davat-hrana-za-dushata-140736", "text": "“Храна за душата” е новият кулинарен проект на предаването „Бързо, лесно, вкусно“, който ще стартира в ефира на БНТ от следващия понеделник (6 август). Водещи на рубриката ще бъдат Елена Петрелийска и Николай Петров, които ще демонстрират удоволствието да се готвят апетитни ястия за семейството в добра компания. Всеки епизод на “Храна за душата” ще представя по три рецепти за предястия, напитки, основни ястия и десерти. Те ще бъдат съобразени със сезонните продукти и кулинарните тенденции. Амбицията на продуцентите на проекта е да припомни на зрителите топлотата на домашната трапеза и уникалния вкус на ястията, приготвени с любов и вдъхновение. Водещите на продукцията също не са избрани случайно. Елена е финалист в първия сезон на MasterChef. Николай пък бе водещ на проекта “Вкусната Европа”, който БНТ излъчва от април тази година. След опита си зад граница в ресторант със звезда „Мишлен“, той се връща в България с каузата да възроди интереса към родните продукти и традиционни ястия.", "date": "2018.08.03", "title": "Елена Петрелийска и Николай Петров дават „Храна за душата“"}
{"url": "https://www.monitor.bg:443/bg/a/view/ivet-otkaza-kysija-sprint-na-evropejskoto-140734", "text": "Ивет Лалова ще стартира само на 200 м на на европейското първенство по лека атлетика в Берлин. Това съобщиха официално от федерацията. Желанието да не стартира на 100 м е на самата Лалова, а причината е в травмата на бедрото, която я остави извън състава за балканиадата в Стара Загора преди седмица. Ивет иска да се концентрира в по-дългия спринт, където се чувства по-добре в момента. Така тя ще направи първия си старт в Берлин чак на 10 август директно на полуфиналите на 200 м. Както е ясно, най-добрите през сезона няма да участват в квалификациите в спринтовите дисциплини, а получават право да стартират директно от втория кръг. Лалова е носителка на два сребърни медала от последното европейско първенство в Амстердам през 2016 г. В същото време международната федерация спря отне неутралния статут на водача в европейската ранглиста за сезона в скока на височина при мъжете Данил Лисенко и той няма да може да стартира в Берлин. Руснакът, който има 240 см през сезона, е нарушил антидопинговите правила, след като не е предоставил информация за местонахождението си за извънсъстезателен контрол.", "date": "2018.08.03", "title": "Ивет отказа късия спринт на европейското"}
{"url": "https://www.monitor.bg:443/bg/a/view/registrirat-domashnite-praseta-v-obshtina-shabla-140723", "text": "Общинска администрация – Шабла извършва регистрация на домашните прасета в гр. Шабла, съобщава на сайта си Общината. Регистрацията се извършва във връзка с необходимостта от изплащане на обезщетения при евентуално възникване на огнище на африканска чума по свинетe. За целта е необходимо стопаните на домашни прасета в гр. Шабла, отглеждани в задни дворове, за лични нужди, да подадат следната информация: трите имена на собственика, точен адрес, телефон за връзка и брой на отглежданите прасета. Информацията се подава на телефони 05743/4206 и 0882/299033 или на място – на портала в сградата на община Шабла, ст. 107. Регистрацията на прасетата, отглеждани в селата на територията на община Шабла, се извършва в съответните кметства. Собствениците на нерегистрирани животни не подлежат  на обезщетения, при евентуално възникнало огнище на заболяването. На 1 август бе съобщено, че на територията на община Шабла е намерено мъртво диво прасе. Очакват се резултатите от изпратените проби. Предприети са незабавно мерки – районът, където е било открито мъртвото животно, е бил отцепен от полиция. На място са присъствали екологът на община Шабла, ветеринарен лекар от ОДБХ. Взети са проби по надлежния ред и тялото на дивото прасе е загробено. Ветеринарните лекари предупреждават да се наблюдават домашните животни в задните дворове и при най-малки съмнения, да се търси помощ от ветеринарните лекари по общини. На територията на община Шабла дворовете, в които се отглеждат прасета, са около 90 на брой.", "date": "2018.08.03", "title": "Регистрират домашните прасета в Шабла"}
{"url": "https://www.monitor.bg:443/bg/a/view/poslanijata-na-evropejskite-lideri-sa-chast-ot-izlojba-140729", "text": "Собственоръчно написаните посланията на европейските лидери от неформалната им вечеря по време на Българското председателство на Съвета на Европейския съюз вече са част от изложбата „Враг/Приятел“ на Националния военноисторически музей.  Обрисувайки пъзела от взаимоотношения на международната политическа сцена след Освобождението, изложбата представя целите, амбициите и идеалите, на база на които България търси своите партньори и създава врагове, обясиха от музея. Експозицията проследява хронологично разказа за разграничителните линии между държавите в миналото и за войната като еманация на разделението. По този начин изложбата показва как днес се реализира една от основните цели на Европейския съюз – гарантирането на траен мир след Втората световна война, както и българския принос в създаването на общност на споделени ценности. Посланията на европейските лидери са предоставени от Министерството на Българското председателство на Съвета на ЕС.", "date": "2018.08.03", "title": "Наредиха изложба с посланията на европейските лидери"}
{"url": "https://www.monitor.bg:443/bg/a/view/daniel-rikardo-napuska-red-bul-v-kraja-na-sezona-140727", "text": "Даниел Рикардо ще напусне „Ред Бул“ в края на сезона. Изненадващата новина дойде от ръководството на тима, след като доскоро се смяташе, че удължаването на договора между двете страни е само чиста формалност. Очаква се австралиецът да премине в отбора на „Рено“, но това не е потвърдено нито от тима, нито от пилота. От „Ред Бул“ пък тепърва ще обявят кой ще бъде съотборик на Макс Верстапен през следващия сезон. В момента „Рено“ е на четвърто място при конструкторите във Формула 1 и все още няма победа откакто купи тима на „Лотус“ преди три години. Преди 2 месеца от „Ред Бул“ обявиха, че прекратяват взаимоотношенията си с „Рено“ за доставки на двигатели за сметка на „Хонда“ - факт, който най-вероятно е повлиял много за решението на Рикардо. Австралиецът е част от семейството на „Ред Бул“ от 2008-а като член на младежкия отбор. Той направи дебюта си във Формула 1 през 2011-а, а след два сезона с тима на „Торо Росо“ премина в „Ред Бул“ през 2014. За отбора той има 7 победи и 29 подиума. В едномесечната почивка от стартове Рикардо ще се отпарви на обиколка из някои от най-емблематичните локации в САЩ като част от кампанията на Aston Martin Red Bull Racing.", "date": "2018.08.03", "title": "Даниел Рикардо напуска „Ред Бул“ в края на сезона"}
{"url": "https://www.monitor.bg:443/bg/a/view/nashi-lekari-pytuvaha-do-moldova-s-postradal-v-basejn-mladej-140726", "text": "Екип от лекари на Университетската болница „Света Анна“ в София пътуваха до Молдова с пострадал в басейн у нас младеж, съобщиха от лечебното заведение. Реаниматорите – анестезиолози д-р Иван Желяпов и д-р Веселин Велчев придружиха в полет над 1000 км 14-годишно момче, което на 21 юли е пострадало в детски басейн в хотел близо до Варна. Младежът, който е молдовец е със счупени втори и трети шиен прешлен, мозъчен оток, тежко възпаление на белите дробове и счупени ребра, казаха от университетската болница „Света Анна“. Независимо, че семейството е имало пълна медицинска застраховка за пътуването си в България, родителите са пожелали синът им да бъде закаран и лекуван в Републиканска детска неврохиругическа клиника „Майка и дете“ в Кишинев. Те са избрали екип, който да поддържа живота му по време на целия полет от София до столицата на Молдова. Лекари от Варна им посочили специалистите от „Света Анна“ като най-добрите в страната. Според майката свидетел на инцидента не е имало. Не е ясно дали момчето е скочило да плува или е паднало в плиткия детски басейн.", "date": "2018.08.03", "title": "Наши лекари летяха до Молдова с пострадал в басейн младеж"}
{"url": "https://www.monitor.bg:443/bg/a/view/vdignaha-ekoinspektori-po-signal-za-obgazjavane-140718", "text": "Екоинспектори от РИОСВ във Велико Търново бяха вдигнати по тревога след получен сигнал за обгазяване в Западната промишлена зона на 2 август. След извършената проверка на пет обекта в района, е установено, че вероятният източник на емисии в атмосферният мъздух е комин от котел на дърва с мощност от 75 кW. При огледа около котела не са открити отпадъци или други опасни материали, а само дървени изрезки за горене. От РИОСВ съобщиха, че през миналия месец при тях са регистрирани пет сигнала за неприятни миризми на териториите на областите Велико Търново и Габрово. В един от случаите причната за миризмата е горене на пластмасови отпадъци от фирма, производител на опаковки. Два от случаите са свързани с горене на дървени отпадъци и разпространение на дървесна пепел. Има констатирано нарушение и при случай, при който е подаден сигнал за горене на автомобилни гуми. При извършената проверка е установено, че автомобилни гуми няма, а миризмата е причинена от рязане на варели, в които преди това се е съхранявала нафта. За всички случаи с констатирани нарушения, са съставени предписания.", "date": "2018.08.03", "title": "Вдигнаха екоинспектори по сигнал за обгазяване"}
{"url": "https://www.monitor.bg:443/bg/a/view/veterinarnite-vlasti-v-rumynija-syobshtavat-za-novi-ognishta-na-chuma-po-svinete-140722", "text": "Румънските ветеринарни власти съобщават за нови огнища на африканска чума по свинете. По данни на Националната служба за ветеринарно-санитарен контрол и безопасност на храните, цитирани днес от Аджерпрес, огнищата вече са 545.  В сряда излезе информация, че те са 524, а до 25 юли т.г. бяха 440. Огнище е всяко стопанство с едно или повече прасета, в което е установена заразата. Съобщава се също, че до сега са убити общо 61 594 свине във ферми за промишлено свиневъдство и в малки стопанства в отделни домакинства. До 2 август във фермите са унищожени близо 50 000 прасета, а в малките стопанства - 11 772. Засегнатите населени места от 94 допреди няколко дни са станали 98, намиращи се в осем окръга на Румъния. Заразата се разпространява агресивно в югоизточната част на страната, като само в окръг Тулча огнищата са 471, от които три са във ферми за промишлено свиневъдство. В двете е завършило унищожаването на прасетата и е направена първата дезинфекция, а в третата е започнало. В най-близките до България засегнати от заразата райони – окръзите Констанца и Яломица, огнищата вече са 32, по 16 във всеки окръг. До 2 август са платени обезщетения в размер на 148 140 леи /приблизително 65 000 лева/ за 56 случая. Африканската чума по свинете бе установена за първи път в Румъния на 31 юли 2017 г. Болестта не е опасна за хората.", "date": "2018.08.03", "title": "Нови огнища на чума по свинете в Румъния "}
{"url": "https://www.monitor.bg:443/bg/a/view/ubijstvena-jega-mori-evropa-s-47-gradusa-po-celzij-140732", "text": "Два смъртни случая от топлинен удар са регистрирани тази седмица в Испания, където се засилва горещата вълна. Първи жертви на горещините станаха близо 40-годишен работник нигериец, трудил се във вторник на пътен строеж край град Мурсия, и пенсионер на 78 години, поразен от жегата, докато копаел в зеленчуковата си градина и починал по-късно в болницата, информираха здравните служби. Метеоролозите прогнозираха, че петъчният ден ще е сред най-горещите това лято в Испания с температури от над 40 градуса. В същото време метеорологичната служба на Португалия съобщи, че на осем места са измерени рекордно високи температури, предаде АП. Близо до град Абрантеш, североизточно от столицата Лисабон, са измерени 45,2 градуса по Целзий. В петък в Португалия температурите се задържаха около 45 градуса, а в събота ще достигнат до 47 градуса по Целзий. Най-високата температура в Португалия е измерена през 2003 г. - 47,4 градуса. Страните в Южна Европа издадоха предупреждения за силни горещини при температури, надхвърлящи 40 градуса, а спадът на водите в германска река извади на повърхността гранати и мини от Втората световна война, предаде Ройтерс. Италия обяви червен код за опасно време, предупреждавайки за сериозни рискове за здравето на хората в градове като Рим, Флоренция и Венеция. Очаква се сегашната гореща вълна в Италия да продължи до уикенда, когато синоптиците прогнозират мощни гръмотевични бури из цялата страна. Вследствие на горещините в Арктика ледник, който покрива южния връх на планинския масив Кебнекайсе, е загубил статута си на най-висока точка в Швеция, сочат резултатите от изследване. Новите измервания показват, че южният връх се издига на височина 2097 метра, докато северният връх е висок 2096,8 метра, т.е. разликата между двата върха е само 20 сантиметра. В четвъртък северният връх вероятно е станал по-висок от южния връх.", "date": "2018.08.03", "title": "Убийствена жега мори Европа с 47 градуса по Целзий"}
{"url": "https://www.monitor.bg:443/bg/a/view/kmet-shte-pogasi-s-lichni-sredstva-danycite-na-jena-s-uvrejdanija-140719", "text": "Кметът на община Септември Марин Рачев ще погаси с лични средства задълженията на жена с увреждания, съобщиха от общината. Повод за постъпката на градоначалника стана пост в социалната мрежа на септемврийката Светла Дуева, която написа, че няма пари да си плати данъците и ако дойде съдия-изпълнител, няма какво да й вземе, освен дихателния апарат, който е най-ценната й вещ. Оказа се, че срещу Дуева са предприети действия по принудително събиране на местни данъци и такси. По случая кметът на общината Марин Рачев назначи веднага проверка. И понеже случаят е по-особен, Рачев и народната представителка Даниела Малешкова отидоха на място при Светла Дуева, за да се запознаят лично с проблема. На жената й е обяснено, че кметът няма правомощия да опрости дълга й, но като човек, с лични средства, ще плати всички дължими данъци и такси на семейството.", "date": "2018.08.03", "title": "Кмет погасява данъците на жена с увреждания с лични пари "}
{"url": "https://www.monitor.bg:443/bg/a/view/grisho-shte-si-partnira-s-gofen-v-toronto-140733", "text": "Григор Димитров вече е в Торонто (Канада) за участие в турнира “Роджърс Къп” от сериите “Мастърс 1000” на АТР. Надпреварата с награден фонд 5 939 970 долара започва в понеделник, а с нея най-добрият български ще открие сезона на твърда настилка. 27-годишният хасковлия се включи в традиционното парти на тенисистите и обяви, че ще участва и в турнира на двойки. Негов партньор ще бъде белгиецът Давид Гофен. Григор има да защитава 90 точки за световната ранглиста, след като през миналата година достигна до осминафиналите в Торонто, където загуби от Робин Хаасе със 7:6(3), 4:6, 1:6. Най-доброто му постижение в Канада бе през 2014-а, когато игра на полуфинал. Българинът не е участвал в турнири от загубата си от Стан Вавринка в първия кръг на “Уимбълдън” в началото на юли. Гофен пък постигна победа в третия кръг на на турнира във Вашингтон с награден фонд от 1,89 млн. долара. Белгиецът се справи с 6:0, 6:3 с американеца Франсес Тиафо. Завърналият се на корта след операция и дълго лечение Анди Мъри също продължава напред. Британецът победи трудно в три сета с 6:7(4), 6:3, 7:6(4) Мариус Копил в двубой, който продължи малко повече от три часа. Следващият му съперник ще е австралиецът Алекс де Минор. Защитаващият титлата си от миналия сезон и номер едно в схемата Александър Зверев (Гер) отстрани своя по-голям брат Миша Зверев след победа с 6:3, 7:5. При жените Винъс Уилямс се класира за четвъртфиналите на турнира в Сан Хосе (САЩ) с награден фонд от $799 000. Тя победи с 6:4, 4:6, 6:0 Хедър Уотсън. 38-годишната Уилямс направи общо шест пробива при сервис за британката и демонстрира силна игра в двубоя. Следващата съперничка на Винъс ще е Мария Сакари от Гърция, която отстрани унгарката Тимеа Бабош с 6:0, 6:1. Уилямс остана най-високо поставената в турнира в Сан Хосе, след като шампионката от миналия сезон Медисън Кийс (№2) се отказа от участие преди двубоя си от втория кръг срещу Айла Томлянович заради болки в китката. В сряда пък лидерката в основната схема Гарбине Мугуруса (Исп) обяви, че няма да играе в Сан Хосе заради контузия в дясната ръка.", "date": "2018.08.03", "title": "Гришо ще си партнира с Гофен в Торонто"}
{"url": "https://www.monitor.bg:443/bg/a/view/fabrikata-izvadi-oporki-po-normativ-sreshtu-peevski-140724", "text": "Дори в мъртвия от към новинарски поток месец август, Фабриката за фалшиви новини на олигархията работи на пълни обороти. В опит да изпълни поръчания от босовете й норматив за медийни манипулации срещу депутата от ДПС и наш издател Делян Пеевски, машината за клевети извади любимото си оръжие – изтупване от прахта на стари опорки и навързването им по най-невероятен начин в статии с единствената цел да бъде „ударен“ Пеевски. За целта (която десетки пъти е оборвана с факти и доказателства – б.р.) - че народният представител стои зад приватизацията на „Булгартабак“ и това доказвало връзките му с различни лица от властта. Фактът, че Пеевски е част от опозицията в държавата явно не прави впечатление на писачите в „Капитал“, тъй като те редовно пропускат тази част, когато пишат компромати срещу депутата. Разбира се фалшивата новина на флагмана за медийната манифактура за лъжи на олигархията - „Капитал“ освен, че е пълна измислица, показва и една притеснителна тенденция. Очевидно топлото време е прегряло частите на Фабриката и тя буквално е Само до преди седмица хранениците на задкулисието сами се отказаха от това да навързват поправките в Закона за приватизацията и следприватизационния контрол, тъй като се разбра, че депутатът и наш издател Делян Пеевски няма нищо общо с „Булгартабак“, а тютюневият холдинг е запазил предмета си на дейност. Поради липсата на „новини“ и притискащия ги норматив обаче Фабриката се е върнала към опорката си, като я мултиплицира не в една, а в две статии, насочени срещу Пеевски.", "date": "2018.08.03", "title": "Пеевски обстрелван от Фабриката с опорки по норматив (ОБНОВЕНА)"}
{"url": "https://www.monitor.bg:443/bg/a/view/zadyrjaha-dilyr-na-droga-ot-tretata-vyzrast-140725", "text": "Врачанин на 71 години се оказа най-възрастният дилър на дрога в региона. Наркопласьорът от третата възраст попадна в ареста след като ченгетата намериха в апартамента му голямо количество различни наркотици. Побелелият пласьор е бил изпят от някои от по-дребните разпространители в града и е следен от известно време. След като униформените се убедили, че сигналите не са безпочвени, те предприели специализирана операция, при която жилището на пенсионера било претърсено в четвъртък. По време на обиска в апартамента, служителите на реда намерили на различни места няколко вида наркотици. Униформените иззели един полиетиленов плик, съдържащ бяло прахообразно вещество с тегло 87 грама, което при направения полеви наркотест реагирало на амфетамин. В пластмасова кутия пък имало още 5 грама амфетамин, а в два полиетиленови плика още 10 грама от същата дрога. Освен това, полицаите се натъкнали на много празни пликчета и на три електронни везни. В 8 плика имало зелена суха листна маса с общо тегло 2,5 килограма,  която при направения полеви наркотест реагирала на канабис. Два стъклени буркана с обща вместимост от 6 литра също били пълни с канабис. Открит е и плик с 30 сини таблетки с щампа върху тях. Дядото живеел сам в апартамента, затова той нямало как да се оправдае, че дрогата е на внука му или на някой друг член от семейството. След обиска, той е изведен с белезници от блока пред смаяните погледи на съседите му, разкриха очевидци на ареста. Срещу стареца е започнало разследване за държане и разпространение на наркотици, съобщиха от областната дирекция на МВР във Враца.", "date": "2018.08.03", "title": "Задържаха дилър на дрога от третата възраст"}
{"url": "https://www.monitor.bg:443/bg/a/view/ruska-shpionka-10-godini-rabotila-v-us-posolstvoto-v-moskva-140730", "text": "Рускиня, която в продължение на 10 години е работила в американското посолство в Москва, бе заподозряна от американските власти в шпионаж в полза на Русия, предаде Франс прес, като се позова на няколко медии. С руска националност, тази жена е работила за Сикрет сървис - агенцията, натоварена с мисията да охранява и да разследва на американска територия и в чужбина. Жената не е породила подозрения тогава. Тя е работила в Сикрет сървис до 2016 г., според Си Ен Ен, който се позовава на представител на американската администрация. При рутинна проверка американските власти обаче открили, че жената е разговаряла без разрешение редовно с Федералната служба за сигурност на Русия (ФСБ). Според в. \"Гардиън\" има съмнения, че жената е имала достъп до затворени информационни системи. \"Тя не е имала достъп до строго поверителни информации\", твърди високопоставен представител на администрацията, цитиран от Си Ен Ен. Той допълва, че жената е предоставила много информации на ФСБ, което не е трябвало да прави. Тя е била изгонена от работа миналата година, след като Държавният департамент й е отнел правото на достъп до поверителни информации. Сикрет сървис не е започнал щателно разследване по случая, твърди британският \"Гардиън\" и допълва, че само подробно разследване от външен източник може да определи какви щети е причинила жената. В изявление Сикрет сървис признава, че всички чужди граждани, които му предоставят услуги при изпълнение на мисията му, било то административна или друга, могат да станат обект на влияние на чуждо разузнаване. Но в никакъв момент тези хора не са в състояние да получат информации за националната сигурност, допълва агенцията, тяхната дейност най-често е свързана с преводи и асистенция по културни и други въпроси. В задълженията на сътрудничката, на която е посветен материалът на „Гардиън“, е влизало сътрудничество с властите на Русия, включително със служлбите ФСБ, МВР, и ФСО в интересите на Сикрет сървис. Името на жената не се съобщава. Тя също така не е отговорила на въпросите на „Гардиън“.", "date": "2018.08.03", "title": "Руска шпионка 10 години работила в US посолството в Москва"}
{"url": "https://www.monitor.bg:443/bg/a/view/sinyt-na-uil-smit-ne-e-chovek-140715", "text": "Синът на Уил Смит – Джейдън, не е човек. В това вярва самият той. 20-годишното момче, което пробва да пробие като актьор и музикант, разбуни духовете в социалните мрежи с това твърдение. „Аз не съм човек и не говоря английски“, написа в Туитър той. „Това е вярно! Не мога да бъда категоризиран като човек. Хората се предполага да свършат това, да се държат иначе или да са еди какви си. Аз съм мое си нещо“, обясни твърдението си пред Huffington Post младият Смит. Джейдън всъщност е известен сред фен базата си като любител и творец на необичайни статуси. „Как може огледалата да са реални, ако очите ти не са реални?“ и „Ако кексче падне от дърво, колко далече ще е от земята?“, са само част от последните му странни мисли. Наскоро стана ясно, че той е искал да се еманципира от знаменитото си семейство още на 15-годишна възраст. За ситуацията припомни майка му – актрисата Джейда Пинкет, която останала с разбито сърце от решението на по-големия си наследник. „Това е вероятно един от най-сърцераздирателните моменти в живота ми. Ти стигна до момента, в който застана срещу мен и ми каза директно: „Мамо, трябва да си тръгна оттук, за да живея живота си“, обърна се тя към момчето по време на предаването Red Table Talk. Джейдън, чиято звезда изгря във филма „Карате кид“, бързо променил решението си. Причината - „вкъщи получава всичко безплатно“. \"Мога да получа всичко в тази къща, така че ще остана още 20-30 години. Баща ми каза, че веднага щом направя филм, който е по-успешен от неговите, мога да си купя свой апартамент“, пошегува се тогава той.", "date": "2018.08.03", "title": "Синът на Уил Смит не е човек"}
{"url": "https://www.monitor.bg:443/bg/a/view/mvn-r-pushachite-da-gasjat-cigarite-si-v-butilka-s-voda-v-shvecija-140721", "text": "В разгара на сезона за бране на боровинки, който съвпадна с необичайно горещо лято в Швеция, властите наложиха забрана за палене на огън на открито. Това съобщиха от Министерството на външните работи, цитиращи информация на посолството на България в Стокхолм. Местният бизнес разяснява забраната с брошури на езиците на държавите, от които предимно идват сезонните работници, заети в бране на боровинки. Мерките, обяснени и на български, касаят основно следното: Преди да заминат да берат боровинки в Швеция, българските граждани трябва да имат предвид следните важни неща: Посолството на Република България в Стокхолм може да оказва съдействие на български граждани, изпаднали в затруднено положение в Швеция в рамките на своите законови правомощия, а именно: Адресът на посолството ни в Швеция е Karlavägen 29, 11431, Стокхолм. Консулската служба приема граждани от понеделник до петък между 10.00 и 12.00 часа. Сведения в работно време могат да се получат на +46 8 20 67 13, а при спешни случаи в извънработно време – на +46 707 797 155.", "date": "2018.08.03", "title": "МвнР: Пушачите да гасят цигарите си в бутилка с вода в Швеция "}
{"url": "https://www.monitor.bg:443/bg/a/view/stara-granata-vdigna-na-krak-slujbite-v-kustendilsko-140701", "text": "Собственик на стара къща в село Лозно откри граната, която вдигна на крак службите в Кюстендилско. Мъжът решил да разруши стара постройка, когато се натъкнал на невиждания за него боеприпас. Веднага подал сигнал на тел.112, а малко по-късно се изсипали на място полицейски експерти. Те обезопасили района и иззели граната, за която не е ясно от колко години е стояла в старата къща. „Възможно е да е на повече от 70 години. Нямаме представа. Това е пореден случай, в който откриваме стари гранати в различни къщи в района. Те най-често са укривани от предците на собствениците на подобни имоти“, обясняват работещи по случая. Откритата стара граната вече е обезвредена от експерти на СОБТ – МВР. „Чухме за гранатата в късния следобяд в четвъртък. Много се уплашихме. Представете си ако се беше активирала какво можеше да стане“, вайкаха се жители на село Лозно. По случая е започнато досъдебно производство в РУ Кюстендил, уведомен е дежурен прокурор.  ", "date": "2018.08.03", "title": "Стара граната вдигна на крак службите в Кюстендилско"}
{"url": "https://www.monitor.bg:443/bg/a/view/majkata-na-osama-bin-laden-progovori-140720", "text": "Майката на Осама бин Ладен говори за първи път след смъртта на сина си, който беше ликвидиран от американски специални части през май 2011 г. Алия Ганем даде пространно интервю за британското издание \"Гардиън\". Тя описа бившия лидер на \"Ал Кайда\" като добро дете, което много обичало майка си. Ганем разказа, че Осама е бил много срамежливо момче, което се е превърнало в силна и набожна личност в началото на 20-те си. Умно дете, което по някакъв начин се е отклонило от пътя си след постъпването в Университета \"Крал Абдул Азис\" в Джеда, където Осама е следвал \"Икономика\". \"Хората в университета го промениха. Той се превърна в различна личност\", смята майката и добави, че докато е следвал в университета, Осама се е срещнал с хора, които са му промили мозъка и са го променили. \"Те се сдобиваха с пари за каузата им. Винаги му казвах да стои настрана от тях и той никога не сподели пред мен какво прави, защото много ме обичаше\", продължи тя. \"Гардиън\" пише, че докато е бил в университета, Осама се е срещнал с Абдула Азам, член на \"Мюсюлмански братя\", който по-късно избягал от Саудитска Арабия и се превърнал в духовен наставник на Осама. Алия добави, че животът й е станал много тежък, защото първородното й дете винаги е било далеч от нея. За последно семейството се срещнало с Осама в Афганистан през 1999 г. Тогава той е бил посетен от семейството си два пъти, докато е пребивавал в база до Кандахар. Беше близо до летище, което е било в ръцете на руснаците, каза майката на бившия лидер на \"Ал Кайда\". Но доведеният брат на Осама, Ахмад, заяви, че тяхната майка е отричала тъмната страна на сина си. \"Вместо това тя обвиняваше тези около него. Тя само знаеше страната на доброто момче, тази страна, която ние всички виждахме. Тя никога не разбра джихадистката му страна\", каза Ахмад пред британското издание. Той призна, че всички роднини на Осама са се чувствали посрамени от действията му и са били наясно, че джихадистът ще отговаря за действията си. Ахмад сподели още, че цялото семейство е трябвало да се върне в Саудитска Арабия, където е било разпитано от властите и за известен период не е можело да напуска страната. Сега роднините на Бин Ладен могат да се движат относително свободно. Семейството е едно от най-богатите фамилии в монархията.  ", "date": "2018.08.03", "title": "Майката на Осама Бин Ладен проговори"}
{"url": "https://www.monitor.bg:443/bg/a/view/svetesht-fontan-ozvuchava-s-klasicheska-muzika-kustendil-140703", "text": "Уникален светещ фонтан ще озвучава с класическа музика центъра на Кюстендил. Подобно нещо се прави за първи път в областния град и е част от проект за благоустрояване на градската среда. “Пеещият фонтан“ се намира в непосредствена близост до Художествена галерия „Владимир Димитров - Майстора“ в самия център на Кюстендил и до няколко дни ще бъде официално открит. Шадраванът е с размери 15 х 15 метра, облицовката е изцяло с китайски мрамор, а помпите, връзките и другото оборудване са внос от Италия. „Предвидили сме всичко да се управлява електронно. Фонтанът ще бъде пуснат до две седмици, тъй като по него все още се работи. Той ще звучи и ще свети по 35 минути всяка вечер, като ще изпълнява основно класическа музика, която ще бъде предварително избрана“, обявиха работещи по проекта. Иначе самият парк \"Галерията\" в Кюстендил ще бъде окончателно завършен, аранжиран и ситуиран до 7 септември т.г. Ремонтът е за около 3 млн. лева по програмата \"Региони в растеж\". На мястото, което е на площ от около 7 декара, вече са изградени алеи, подменени са настилки и са засадени различни видове дървета и храсти, специално докарани от Гърция.", "date": "2018.08.03", "title": "Светещ фонтан озвучава с класическа музика Кюстендил"}
{"url": "https://www.monitor.bg:443/bg/a/view/mej-sprja-otpuskata-si-zaradi-makron-140711", "text": "Британският премиер Тереза Мей прекрати отпуската си в Италия, за да се срещне с френския президент Еманюел Макрон за преговори относно плана за Брекзит, пише в. \"Гардиън\". Изданието коментира, че може да се окаже трудно френският президент да бъде спечелен на страната на Великобритания по въпроса за условията за излизането на Обединеното кралство от ЕС. Отбелязва се, че тъкмо той е в състояние да повлияе на останалите членки на съюза по тази тема, но според \"Гардиън\" надеждите на Мей да убеди Макрон да заеме позиция, различна от тази на останалите държави от съюза не са особено големи. Мей е била предупредена, че е малко вероятно Франция да смекчи позицията си, пише \"Индипендънт\", позовавайки се на бившия британски посланик във Франция лорд Питър Рикетс. Дипломатът освен това призова британските министри да не размахват като плашило заплахата, че Великобритания щяла да излезе от ЕС без споразумение, тъй като според него съюзът е наясно, че това е блъф. Рикетс говори за това, след като министърът на външните работи на Обединеното кралство Джереми Хънт призова лидерите на Франция и Германия да се намесят, за да предотвратят излизането на Великобритания без споразумение и предупреди, че възможността това да стане \"се увеличава с всеки изминал ден\", коментира \"Индипендънт\". По повод разговорите с Макрон \"Телеграф\" пише, че Мей се опитва да заобиколи главния преговорящ на Брюксел по въпросите на Брекзит Мишел Барние и все по-активно прави опити да преговаря директно с лидерите на страните от ЕС. \"Телеграф\" също посочва, че се очаква Мей да призове Макрон да прояви положително отношение към стратегията от Чекърс и да го предупреди, че отхвърлянето на тази стратегия ще доведе до укрепване на позициите на евроскептиците, които са за по-твърда линия към Брекзита. ЕС показва наченки на по-меко отношение по ирландския въпрос, пише \"Файненшъл таймс\". Изданието отбелязва, че Барние е загатнал за промяна в позицията, за да помогне на Мей да прокара плана си за Брекзит в британския парламент. Вестникът има предвид статията на Барние, поместена в 20 европейски вестника, в която той изразява готовност \"да подобри\" предложението си за избягване създаването на физическа граница между Великобритания и Ирландия след Брекзит, която би означавала и физическа граница между Република Ирландия и Северна Ирландия. Барние обещава и отношения с Обединеното кралство, които ще са \"безпрецедентни по обхват и дълбочина\" - нещо, което в Лондон се приема като знак, че Брюксел може да възприеме по-различен подход в сравнение със съществуващия модел за сътрудничество с трети страни.", "date": "2018.08.03", "title": "Мей спря отпуската си заради Макрон"}
{"url": "https://www.monitor.bg:443/bg/a/view/opitvat-da-otuchat-amerikancite-da-perat-prezervativite-140714", "text": "Здравните власти на САЩ напомнят на хората, че презервативите не са предназначени за многократно използване, предаде АM. От Центровете за контрол и превенция на болестите обясняват, че са решили да разпространят напомняне заради практиката кондомите да се мият или да се употребяват отново, вместо да се изхвърлят. Здравните експерти припомнят също, че презервативите имат срок на годност. Правилната употреба на кондоми намалява, но не елиминира напълно риска от предавани по полов път болести. Презервативите осигуряват защита и срещу други инфекции, които могат да се прихванат по време на секс, като например зараза с вируса зика.", "date": "2018.08.03", "title": "Опитват да отучат американците да перат презервативите"}
{"url": "https://www.monitor.bg:443/bg/a/view/rut-koleva-vliza-vyv-vip-bradyr-140712", "text": "В женското царство на новия сезон на „Вип Брадър“ ще попадне Рут Колева. Певицата ще се лиши от свободата си срещу предполагаемата сума от 75 000 лева, а продуцентите се надяват да сплете интриги подобно на участията си в други риалити формати като „Къртицата“. Изпълнителката на 'Better' не е от най-приятелски настроените персонажи и се очаква да скочи срещу колежките си от поп-фолк жанра и плеймейтките в Къщата. Куфари с рокли и гримове за „Женското царство“, както се котира актуалния сезон на предаването, стягат фолк примата Глория и дъщеря й Симона Загорова, която доби популярност в „Гласът на България“. Според запознати, те ще заживеят в Нови хан срещу 80 000 лв. Звездната майка най-вероятно ще последва примера на колежките си Преслава и Мария и няма да се застои за повече от две седмици при новите си съквартиранти. Под зоркото око на Големия брат ще вилнее и актуалната Мис Плеймейт Нора Недкова. Както „Монитор“ първи писа, естрадната легенда Васил Найденов също ще влезе във „Вип Брадър“, в компанията на дългогодишния си приятел и импресарио Ивайло Манолов. От предаването се очаква те да увеличат бюджета си с 240 000 лева общо.", "date": "2018.08.03", "title": "Рут Колева влиза във „Вип Брадър“"}
{"url": "https://www.monitor.bg:443/bg/a/view/borisov-otkri-bylgaro-turskata-gazova-vryzka-140705", "text": "Символичният старт на реверсивната връзка между България и Турция днес дадоха премиерът Бойко Борисов и енергийните министри на двете страни Теменужка Петкова и Фатих Дьолмез на газопкомпресорната станция „Лозенец“.  Изпълненият проект ще е част от бъдещия газов хъб „Балкан”. „По този начин имаме връзка Южния газов коридор, през който ще може да получаваме природен газ през Турция и от Азербайджан и от Русия през „Турски поток“, каза по време на събитието Борисов. Той припомни, че страната ни и новите американски газови компресори ни дават възможност да транзитираме синьо гориво на големи разстояния. „От тук можем да пращаме по тръбите газ чак до Солун или Белград\", поясни той и добави, че разполагаме със 150 км реверсивна газопреносна мрежа. Премиерът припомни реализираният проект за интеконектора с Румъния, а също така и предстоящото изграждането на подобно съоръжение и към Гърция, което ще е още една връзка на България с Южния газов коридор. По думите му от всички страни на Балканите ние сме най-готови да транзитираме газ през Турция към другите държави от Югоизточна и Централна Европа. Българският премиер спомена и за обещанието на президента на Турция Ердоган през България към Европа да има всякакъв транзит, без мигранти. Борисов уточни, че за да е готова напълно реверсивната връзка остават да се изградят още 11 км, които обаче ще се построят едва след като от Брюксел разрешат това да стане. Министърът на енергетиката на Турция Фатих Дьолмез подчерта, че реализацията на проекта е само част от плодотворното сътрудничество в енергийната сфера между двете страни. Той е резултат от взаимното доверие между България и Турция и ще спомогне за просперитета на региона. Дьолмез добави, че страната му продължава да развива своята газопреносна мрежа, включва се в международни проекти и доказателство за това са „Транс-Анадалоският газопровод“ и „Турски поток“. Министърът на енергетиката на България Теменужка Петкова също подчерта, че от проекта полза ще имат всички страни в Югоизточна Европа. Изпълнителният директор на „Булгартрансгаз“ Владимир Малинов уточни, че с пускането на реверсивната връзка между компресорните станции „Лозенец“ и „Недялско“ с 1,7 млрд. кубика на година. „Проектът е въведен с 4 месеца предсрочно, а строителят „ГБС“ го реализирал на по-ниска цена от договорената. Шефът на фирмата изпълнител Калин Пешов поясни, че на линейния обект са направени 1700 заварки, а тръбите са тествани на налягане 1800 атмосфери. След края на официалната церемония, премиерът Бойко Борисов, в отговор на въпрос на журналисти, коментира и мерките срещу чумата по овцете и козите в района на Странджа. Според него, мерките са били адекватни. „По подобен начин се постъпва във всички държави. Какво искате, да отида и аз ли да гушна някоя козичка?“, отговори той на шега.", "date": "2018.08.03", "title": "Откриха още една част от бъдещия хъб „Балкан“ (ОБНОВЕНА)"}
{"url": "https://www.monitor.bg:443/bg/a/view/spipaha-400-litra-nezakonna-pijachka-140706", "text": "Полицаи спипаха над 400 литра контрабанден алкохол. При проверка на два леки автомобила „Фолксваген” и „Фиат” в Горна Оряховица, са открити и иззети голям брой пластмасови бутилки, пълни с безцветна течност, с мирис на спирт. При проверки в гараж и къща са открити още 113 литра от въпросната течност. Двамата собственици на автомобилите и недвижимите имоти са задържани за срок до 24 часа. По случая е започнато досъдебно производство.", "date": "2018.08.03", "title": "Спипаха 400 литра незаконна пиячка"}
{"url": "https://www.monitor.bg:443/bg/a/view/djokonda-ta-e-milanchanka-a-ne-e-florentinka-140707", "text": "Дамата на смятаната за връх на изобразителното изкуство картина „Ла Джоконда“ или „Мона Лиза“ на Леонардо да Винчи със сигурност не е от Флоренция, както се смяташе до сега, а е от Милано. Казва се Изабела Арагона Сфорца, дъщеря е на краля на Неапол – Алфонс II и в края на 1511-та и началото на 1512-та година, когато е била изписана от гения на Ренесанса, тя е била от доста време вдовица на херцога на Милано Джан Галеацо Мария. Твърдението е на видния италиански историк и изкуствовед Лука Томио, който подпомогнат от екип от авторитетни учени, защитава тезата си в цял научен труд. От десетилетия обаче в изследователските среди е меродавно мнението, че Леонардо е нарисувал на платното си хубавата съпруга на флорентинския благородник Франческо Дел Джокондо – Лиза Герардини дел Джокондо или „Джоконда“, както я наричали съвременниците й. Геният бил семеен приятел, често се отбивал в дома на Франческо, за да пийнат по чаша хубаво тосканско вино и в момент на вдъхновение поканил домакинята да му позира. Като доказателство за това, че апотеозът на художествения майсторлък се е пръкнал точно във Флоренция и на него е изтипосана Лиза дел Джокондо, защитниците на хипотезата сочеха пейзажа – фон на картината, който според тях бил типично тоскански. И в оборването на флорентинския „ген“ на творбата Лука Томио и хората му тръгват точно от въпросната панорама, защото според направения стриктен геоморфологичен анализ, тя не е тосканска, а е типична за полите на Алпите североизточно от Милано. Нещо повече – учените глави успяват да установят точно коя планина е нарисувана – намиращата се недалеч от град Бергамо скалиста планина Резегоне. Интересното е, че в изложеното в мадридския музей „Прадо“ копие на „Мона Лиза“, правено по същото време като оригинала от ученика на Леонардо и негов адаш Леонардо деле Грине, той е нарисувал Резегоне, така, както я е изписал на няколко скици с военно предназначение. Освен това между декември 1511 г. и пролетта на следващата 1512-та Да Винчи и ученикът му живеели под един покрив с Изабела Арагона Сфорца в градчето Вапиро Д’ Ада, прокудени там от обсадилите Милано швейцарски войски. А последните изследвания на творбата показват, че тя е била сътворена точно по онова време. И накрая дамата с чаровния поглед е забулила главата си с лек черен воал, какъвто в средата на миналото хилядолетие носела постоянно всяка вдовица. Но остава въпросът защо платното е кръстено „Мона Лиза“ и „Джоконда“, а не например „Мона Изабела“ или простичко казано по нашенски „Госпожа Изабела“? Лука Томио предполага, че в склонността си към тайнственост чудакът Леонардо просто бил решил да сложи името на флорентинката и като спомен от хубавото младо време в родната Тоскана, и като загадка за бъдните поколения.", "date": "2018.08.03", "title": " Джоконда-та е миланчанка, а не е флорентинка"}
{"url": "https://www.monitor.bg:443/bg/a/view/om-na-vseki-kilometyr-140709", "text": "Независимо дали искате да постигнете баланс в живота си, да станете по-гъвкави, да излекувате стара травма или дори – просто да свалите някой друг килограм – йога е универсално решение. Учението е сред онези неща, които със сигурност трябва да опитате, за да се убедите в качествата им. Веднъж започнали йога обаче надали някога ще можете да я загърбите напълно. Йога далеч не е само тренировка, това е начин на живот. Учението придобива все повече популярност и у нас, което - предвид типичният за българина скептицизъм към подобен вид практики, служи само по себе си като доказателство за позитивите му. Типичната мантра „ом“, без която рядко се провежда йога клас, вече се чува все по-често и на все повече места на роден терен. Нещо повече, можем да се похвалим и с наличието на фестивал, включен в световния календар на йога събитията по света. Малко над 400 са събитията, свързани с практиката, които заслужават вниманието ви. Подобни фестивали се провеждат по целия свят, като голяма част от тях са на територията на САЩ. Дали по логиката на „нашето си е най-хубаво“ или по-скоро заради факта, че Udaya Live гъделичка любопитството едновременно на йога ентусиастите и на купонджиите, събирайки на едно място асани и ноти – списъкът ни със събитията, които всеки самоуважаващ се йога последовател е хубаво да посети, се спира първо в Правец. Над 25 инструктора, 2 от които – българки, ще ни запознаят от близо с начина на живот, наречен „йога“. Сред тях попадаме на интересни имена и още по-интересни истории, които сами по себе си също могат да послужат като вдъхновение да преоткрием учението. Така, за втора поредна година у нас ще акостира преборилият хероинова зависимост благодарение на йога Витас Баскаускас, когото зрителите с афинитет към американските риалита познават от „Сървайвър“. На българска територия ще посрещнем отново и Чери Рей, която е популярна и с това, че неведнъж е водила свои ученици в бежански лагери, позволявайки им да разберат, че ежедневните им проблеми далеч не са толкова сериозни, колкото смятат. А един от плюсовете на йога е именно това – способността да погледнеш себе си отстрани, за да придобиеш реална представа за живота си. Сред любопитните учители, чиито семинари ще можем да посетим от 15 до 20 август, когато ще се проведе и Udaya Live, несъмнено е Пуну Синг Васу. Родом той е от Индия, което му позволява да се докосне до самия извор на учението. На нас пък ни дава шанса да се запознаем с йога в най-чистия и автентичния й вид. Интересен факт е, че преди да се установи като инструктор, Васу всъщност изучава бизнес, по настояване на баща си. Въпреки това магията на йога надделява, а броени дни преди да го видим в Правец, ще имаме възможността да присъстваме на негови семинар и в Yoga Vibe Изток (8 и 9 август). Идейният двигател на столичното йога студио – Нели Насева, също ще бъде на терен и в Правец, а ако сте любопитни как се дриблира между корпоративното право и учението, то нейните класове са именно за вас. категоричен е Ярив Лернер - изпълнителният директор на „Ню Бояна“ и организатор на Udaya Live. Самият той започва да практикува йога още 18-годишен, като я съчетава с тренировки по бойни изкуства и по-късно – плажен волейбол. Преустановява усиленото спортно натоварване след тежка контузия на коляното. Музикалната програма на Udaya Live също не е за подценяване. Над 28 чуждестранни изпълнители ще дойдат в България специално по повода, като сред по-популярните от тях са сестрите Чарли и Хати Уеб, пътували по турнета като беквокали на Ленард Коен. Към всичко това добавете невероятната природа в сърцето на Стара планина и ще получите пълната рецепта за родния йога фест, който тази година се очаква да посрещне над 1000 посетители. казва Лернер, като това е и причината фестът да предлага 50% намаление за всеки български гост на терен. Любопитни фестивали се провеждат по целия свят. Особен интерес, например, представлява Tantra Love Festival, който се провежда в разгара на лятото в Гластънбъри, Великобритания. Тази година граждани и туристи ще чуят за първи път „Ом“ на 25 август, а заниманията се провеждат в продължение на 4 дни. Енергийният форум се съсредоточава върху това да отвори душите на посетителите си към хората, които ги заобикалят, като в същото време ги „научат“ да изпитват и чувство на самодостатъчност. Гостите могат да отседнат, както в хотел наблизо, така и да се отдадат на къмпинг и глемпинг, като последните две са подсигурени от организаторите на събитието. Храната също е поставена в акцент. Логично, предвид характера на форума, по-голямо внимание е обърнато на вегетарианците. Tantra Love Festival е интересен и с това, че е предназначен единствено за мъже, чиято сексуална ориентация е насочена отново към мъже. Цената на билетите стартира от 345 паунда ,но варира според броя продадени пропуски. На всеки десет заявки тя се покачва средно с по 6 паунда отгоре. Както вече споменахме, немалка част от международните йога фестивали се провеждат отвъд океана, а отсяването на най-добрите от тях не е никак лесно. Сред фаворитите ни обаче несъмнено е Floyd Yoga Jam. Иначе казано, смесете йога, готина музика, прелестна природа и кът на изкуството и достигането до нирвана е почти гарантирано. Форумът ще се проведе за седма поредна година в живописния регион Флойд Каунти, Вирджиния. По традиция, старт ще бъде даден в края на август, като над 80-те класа на терен могат да бъдат посещавани до 3 септември. Над 35 банди пък ще се грижат за доброто ни настроение, когато не изучаваме поредните асани, а ако се почувстваме в по-артистично настроение, можем да си изрисуваме и собствено енергийно знаме. Пропуските се котират на цени между 75 и 1150 долара според зависи от това за колко дни ще присъстваме на фестивала. За хората, които приемат йога повече като атлетична тренировка, подходящ е Interfusion Festival. Семинарите, по традиция за по-широкодостъпните форуми, са подходящи, както за начинаещи, така и за напреднали в учението. Внимание се обръща, както на оздравителната сила на йога, така и на техники, свързани с интимността, физическите упражнения и дори – танците! Ако сте любител на йога, задължително поне веднъж в живота си трябва да отскочите за енергийно събитие и в родината на учението – Индия. Особен интерес предизвиква традиционният фест в Пуна, щата Махаращра, където ще се почувствате като в 3D енциклопедия „на живо“. Без да разпилява вниманието си върху странични занимания 4-дневният форум ни потапя в един различен свят на баланс и уравновесеност, като се съсредоточава върху психологичните ползи на учението. За да посетите феста, ще трябва да преброите между 250 и 750 долара. БЛИЦ   Попаднах в залата за йога случайно. И изобщо не мога да кажа, че е било любов от пръв поглед. Хареса ми усещането след клас и продължих да ходя. След първите 3-4 седмици усетих промяна, а след първите 3-4 месеца вече знаех, че няма да спра да практикувам. Целта на всяка практика е да ни направи по-добри хора. За да станем по-добри с другите, първо трябва да опознаем и приемем себе си и да станем по-осъзнати за собственото си тяло. Целта на практикуването не е мечтаната стойка на ръце – тя изглежда добре в Инстаграм, но няма да ни направи по-щастливи. Целта е чрез йога да се научим да изпитваме радост от живота. Да харесваме тялото си. Да обичаме другите хора. Да не нараняваме. Да помагаме. Да приемаме. Да не критикуваме. Да сме добри. Аз продължавам да работя по професията си, занимавам се и с други проекти, различни от йога. Въпреки това в студията ни работят много инструктори, за които това е единствен източник на доход. Стремим се те да са добре платени. Много е трудно човек да се отдаде на духовни практики и в служене на другите, ако е притеснен материално. UdayaLive е много повече от традиционен йога ритрийт или международен фестивал. Това е невероятно изживяване, което събира заедно едни от най-добрите учители и музиканти в света с практикуващи от цял свят сред неподправената красота на българската природа. 5 дни йога, музика и танци, съчетани с чиста и свежа храна, са така жадувания от всички рестарт за събиране на сили, идеи, емоции и вдъхновение. Лично аз харесвам UdayaLive, защото ни прави по-добри. Прекарваме 5 дни сред хора, които са свободни, щастливи и усмихнати, готови да те прегърнат, без да те познават. Това е магията на йога, свързване. Това е смисъла на практиката – да култивираме усещането на любов и щастие – към себе си и към останалите. Да, близо две години след като споделих, че това е основната цел на студия Yoga Vibe – да създадат и развиват йога общност в България, смея да кажа, че такава има. Защо е важно тя да съществува? Защото само така можем да каним световноизвестни учители, да практикуваме йога на световно ниво, да сме част от Фестивал като UdayaLive! Но има нещо още по-важно – да направим практиката достъпна! Ежедневно срещам хора, които се страхуват, че не са достатъчно добри за йога. Не са гъвкави, не са силни, не са млади, не са слаби... Йога обществото цели практиката да стигне до всеки. И чрез нея хората да разберат, че физическите асани и постигането на здраво и красиво тяло е само една част от йога. И че истинският смисъл на практиката е да помогне да се опознаем, приемем и променим към добро. И двете са способни да те накарат да забравиш за проблемите и притесненията си и да изпиташ истинска безпричинна радост от живота. Балансът се поддържа лесно, когато обичаш това, което правиш. В работата си съм обрана и делова, в залата за йога се раздавам. И двете ме срещат с много хора, уча се да ги приемам и разбирам. Yoga Vibe ме научи, че човек трябва да преследва мечтите си! Ако правиш нещо с цялото си сърце и с желанието да служиш на другите, всичко се подрежда. Май месец бях в Бали в любимото ми йога студио и случайно попаднах на една медитация на Punnu. Занимавам се с медитация от 15 години и с интерес посещавам подобни класове навсякъде по света. Класът беше изключително силен, Punnu ме възхити с въздействието си върху хората и резултата от медитацията поне за мен беше незабравим. Бях много щастлива, когато разбрах, че съвсем скоро ще дойде в България, за да участва в Udaya Live. Веднага го поканих да посети Yoga Vibe и да направи както Workshop по Медитация, така и целодневно обучение за инструктори по медитация.", "date": "2018.08.03", "title": "„Ом“ на всеки километър"}
{"url": "https://www.monitor.bg:443/bg/a/view/glad-za-uchiteli-predi-starta-na-novata-uchebna-godina-v-kustendilsko-140693", "text": "Глад за учители преди старта на новата учебна година, отчитат от Дирекция „Бюро по труда“ – Кюстендил. Недостигът на кадри е най-осезаем през изминалия месец, когато в трудовата борса в областния град са заявени общо 15 свободни позиции за педагози. Най-търсени са учителите по история и музика – общо петима преподаватели. Търсят се учители по руски език, математика и информационни технологии, по география и по изобразително. Учебните заведения в Кюстендилско са обявили свободни позиции и за преподаватели по химия, биология, информатика, както и организатори обучение и ръководители на компютърни кабинети. Очакванията са, че към средата на месец август търсенето на учители ще се увеличи. „Основната причина е, че голяма част от преподавателите вече са в пенсионна възраст. Новите попълнения пък са твърде малко. От поне две години се търси учител по руски в едно от училищата в областта. Просто няма вече такива кадри и това е един сериозен проблем. Малцина млади хора искат да учат за учители, не го имат за престижно и добре платено“, обясняват още експертите. По техни думи не са малко и учителите, които са решили да заминат в чужбина, където не работят по специалността, но получават едни доста по-добри доходи. „Наскоро моя колежка замина за Англия. Там ще работи като камериерка. Заплатата й обаче е три пъти по-висока от тук. Нейната позиция на учител по математика също е свободна“, обяснява г-жа Иванова, която от 15 години работи в системата на образованието.", "date": "2018.08.03", "title": "Глад за учители преди старта на новата учебна година в Кюстендилско"}
{"url": "https://www.monitor.bg:443/bg/a/view/prehvyrljame-vtorata-pensija-v-noi-140716", "text": "Надзорният съвет на Националния осигурителен институт (НОИ) одобри нова наредба за прехвърлянето на втората пенсия от частните фондове в осигурителното дружество. До това се стигна, след като Върховният административен съд отмени старата наредба, съобщи БНР. Според данните на финансовото министерство от правилата са заинтересовани близо 2 400 000 хиляди души, които са родени след 31 декември 1959 година и които могат да упражняват правото си на свободен избор. Заради отмяната на досегашната наредба, до момента липсваше подзаконова нормативна уредба, с която да се регламентира изборът за промяна на осигуряването им.  Решението на съда е в сила от края на май и от тогава на практика няма действащи правила как да става прехвърлянето на средствата от частните фондове към индивидуалните партиди в държавния фонд \"Пенсии\". До това отсъждане се стигна след жалба на пенсионноосигурителни дружества срещу наредбата за реда за избор за осигуряване, внасяне и разпределяне на задължителните осигурителни вноски, вноските за фонд \"Гарантирани вземания на работниците и служителите\" и за обмена на информация. В жалбата се казваше, че спорният нормативен акт е приет при допуснати особено съществени процесуални нарушения.", "date": "2018.08.03", "title": "Нови правила за прехвърляне на втората пенсия в НОИ"}
{"url": "https://www.monitor.bg:443/bg/a/view/sporten-stil-za-dizajnerskata-ikona-140680", "text": "Точно 20 години след дебюта на първото поколение на Audi TT, третата генерация на модела получи основно обновление. Дизайнерската икона се отличава с по-спортен и изразителен дизайн, по-мощни двигатели и разширено серийно оборудване. Първото поколение на Audi TT отпразнува началото на своето серийно производство през 1998 година. Съвсем скоро след пазарния си старт, TT Coupe се изкачи до върха по продажби в своя сегмент. Този уникален автомобил стана синоним на удоволствие от шофирането, дизайн и любов към детайла със стилистични елементи като алуминиеви детайли в ориентирания около водача кокпит, прогресивен дизайн на джантите, къс скоростен лост, характерна кръгла капачка на резервоара и двойни накрайници на ауспуха. Със своите геометрични форми, дизайнът на каросерията на Audi TT намира почитатели по целия свят. Тъкмо навреме за 20-годишния юбилей от появата на първото Audi TT, марката с четирите ринга на емблемата шлифова характера на своя спортен автомобил по особено ефектен начин. Audi са направили дизайна на TT още по-изразителен, представянето на пътя е станало още по-впечатляващо, а серийното оборудване е още по-богато. Наред с ориентирания към водача виртуален кокпит, обновеният модел е получил в базовата си версия системата за избор на режими на шофиране Audi drive select, автоматично управление на светлините и чистачките, отопляеми огледала, както и мултифункционален волан, който позволява информационно-развлекателната система и гласовото управление да се командват изцяло от волана. Сериен е също така и осветеният USB-порт с Bluetooth за безжично свързване с външни мобилни устройства. Новото Audi TT Coupe и TT Roadster имат дължина на каросерията от 4,19 метра. И двата варианта се отличават с къси надвеси и междуосие 2,51 метра. TT стъпва серийно на 17-цолови джанти, а като опция се предлагат джанти от Audi и Audi Sport с диаметър 18, 19 и 20 цола. Палитрата от предлагани цветове се допълва от три нови предложения - синьо Cosmos, оранжево Pulse и синьо Turbo за моделите S line. Опционалният пакет S line подчертава още по-силно спортния нрав на Audi TT. Той включва преден сплитер, вертикални въздуховоди, мрежа на предната решетка в титаниево черно, специфични странични прагове с допълнителни елементи, както и спортна задна част. Отзад изпъква по-широк дифузьор, както и разположени под задните светлини вертикални вентилационни отвори с по три вертикални лайсни. Автентичният характер на спортен автомобил се подчертава и от ориентирания към водача интериор. Арматурното табло напомня на крило на самолет. На 12,3-инчовия екран на виртуалния кокпит се прожектират разнообразни данни и показания. Моделът разполага серийно със спортни седалки с интегрирани подглавници. Като опция се предлагат S-спортни седалки с регулируеми странични опори. Багажното отделение на модела с 2+2 места е разположен под дългия заден капак и има вместимост от 305 литра, а при откритата версия Roadster е 280 литра. Новото Audi TT се предлага с 2,0-литрови бензинови турбодвигатели TFSI с мощност 197 к.с. и 245 к.с., в съчетание с 6-степенна механична скоростна кутия или 7-степенна автоматична предавателна кутия с два съединителя. И при двата варианта на трансмисията късите предавателни числа на ниските предавки осигуряват динамично ускорение, докато дългото предавателно число на най-високата предавка намалява нивото на оборотите. Всички двигатели се екипират стандартно с филтър за твърди частици. Новото Audi TT предлага динамична и прецизна управляемост. При модела със спортен пакет S line или с адаптивното окачване, просветът се намалява с 10 мм. За оптимален контрол, новото Audi TT е снабдено с прогресивното кормилно управление, задното окачване с четири носача и електронната стабилизираща система ESC. Селективното насочване на въртящия момент към всяко колело се активира при динамично шофиране в завои и при нужда подобрява управляемостта посредством целенасочени спирачни импулси към вътрешното за завоя колело. Новото Audi TT е оборудвано с множество системи за подпомагане на водача, които го разтоварват дотолкова, че вниманието му да остане съсредоточено изцяло върху пътя. Асортиментът се простира от асистент за смяна на лентата на движение през асистент за спазване на лентата на движение и функцията за разпознаване на пътните знаци и достига до асистент при паркиране с наблюдение на периметъра около автомобила и камера за заден ход. Новото Audi TT ще бъде при европейските търговски представители на марката през последното четиримесечие на 2018 г., а началото на поръчките ще започне още в края на месец септември.", "date": "2018.08.03", "title": "Спортен стил за дизайнерската икона"}
{"url": "https://www.monitor.bg:443/bg/a/view/vaginalna-bira-opijanjava-polsha-140710", "text": "В полския град Катовице беше пуснат вагинална бира с ухание от красиви модели, рекламиращи дамско бельо, съобщава в. \"Метро\". По думите на производителя Войчех Ман, в производството на новото пиво била включена вагинална млечна киселина, взета от изящни манекенки. Пивоварната производител се казва \"Order of Yoni\", като Йони на санскрит означава женски гениталии. Но първите консуматори на новия продукт не бяха впечатлени от качеството му ,като се има предвид цената му - 25 злоти. За същите пари може да се купи бутилка вино. На вкус вагиналната бира по нищо не се отличавала от традиционната. По думите на производителя гинеколог бил взел чрез намазки вагинален секрет от две красиви манекенки на интимно бельо - Паулина и Моника. Бактериите на млечната киселина били изолирани в лабораторни условия и чрез тях били произведени щамове, включени в пивото. Преди две години, когато в медиите се появиха съобщенията за екстравагантните пивоварски планове на поляците, се твърдеше, че бирата, наречена \"Бутилиран инстинкт\", ще се произвежда с помощта бактерия от млечна киселина, взета с натривка от вагината на известната чешка манекенка Александра Брендлова. Тогава полската фирма се хвалеше, че чрез специфичната бактерия на пивото ще бъде придадена \"есенцията на женствеността\" на чешката манекенка. В лабораторията на компанията били намерили начин да възпроизведат интимния щам на Брендлова по безопасен начин.", "date": "2018.08.03", "title": "Вагинална бира опиянява Полша"}
{"url": "https://www.monitor.bg:443/bg/a/view/tervel-se-bie-za-titla-u-nas-140702", "text": "Мачът на Тервел Пулев срещу италианеца Фабио Турки за вакантната европейска титла в полутежка категория по всяка вероятност ще бъде в България. Боксовият промоутър Ивайло Гоцев иска да обедини битките на братя Пулеви в една голяма галавечер в “Арена Армеец”, съобщи “Меридиан Мач“. Както е известно, Кубрат трябва да се изправи срещу братовчеда на Тайсън Фюри - Хюи, в елиминационен мач, който трябва да определи претендент №1 за световната титла на IBF. Организаторът на тази битка ще бъде определен на 9 август, когато ще се проведе търгът в Международната боксова федерация в Спрингфийлд, Ню Джърси (САЩ). На същата дата е и наддаването за мача на Тервел срещу Турки. То ще бъде в Рим, където е седалището на Европейския боксов съюз. По информация на “Меридиан Мач” Гоцев има намерение да участва и в два търга с цел да обедини мачовете на братя Пулеви на родна земя. Както е известно, българският мениджър живее от години в САЩ и е собственик на промоутърската агенция Epic Sports and Entertainment, която движи делата и на ММА звездата ни Благой Иванов-Багата. За организацията на мача на Кубрат Гоцев е готов да извади сума от порядъка на 2 милиона долара. Този на Тервел ще е доста по-евтин, тъй като залогът е значително по-малък.", "date": "2018.08.03", "title": "Тервел се бие за титла у нас"}
{"url": "https://www.monitor.bg:443/bg/a/view/niki-lauda-pretyrpja-transplantacija-na-bjal-drob-140704", "text": "Трикратният шампион във Формула 1 Ники Лауда е претърпял успешна трансплантация на бял дроб във виенска болница вчера. Тази седмица стана ясно, че легендарният пилот е постъпил в болнично заведение заради остра кашлица и висока температура. Лауда страдаше от затруднено дишане още от жестоката катастрофа, която претърпя по време на Гран при на Германия през 1976 г. на \"Нюрбургринг\" и която за малко щеше да му коства живота. Тогава той вдиша много токсични газове, но осъществи може би най-невероятното завръщане в спорта след само три кръга. От виенската болница заявиха, че операцията е била нужна заради силна инфекция на белите дробове. Интервенцията е извършена от доктор Валтер Клепетко и е била напълно успешна. Лауда пропусна последните два кръга от календара на Формула 1 заради здравословното си състояние.", "date": "2018.08.03", "title": "Ники Лауда претърпя трансплантация на бял дроб"}
{"url": "https://www.monitor.bg:443/bg/a/view/shestima-v-bolnica-sled-katastrofa-na-am-trakija-140708", "text": "Шестима души са в болница след тежка катастрофа автомагистрала „Тракия“ до Пловдив. Около 19:30 часа на 2 август пловдивски пътни полицаи посетили сигнал за пътен инцидент в района на 130 км, в посока София. На място било установено, че спрял в аварийната лента автомобил „Форд“ бил ударен от товарен автомобил „Ивеко“. Под лекарско наблюдение с различни наранявания са пътувалите в колата трима мъже на възраст между 40 и 63 години и три момчета на 15, 17 и 18 години. Камионът управлявал 20-годишен от Троян, а лекия автомобил - 52-годишен от пазарджишко село. Алкохолните проби и на двамата са отрицателни. Причините за случилото се са в процес на изясняване. Образувано е досъдебно производство.", "date": "2018.08.03", "title": "Шестима в болница след катастрофа на АМ „Тракия“"}
{"url": "https://www.monitor.bg:443/bg/a/view/padnala-topola-sprja-vlakovete-mejdu-pernik-i-dragichevo-140694", "text": "Движението на влаковете между Перник и Драгичево е прекъснато. Причината е паднала топола, след извършване на санитарна сеч в близост до жп линията. Аварийни екипи на НКЖИ са на мястото на повредата, съобщиха от държавното дружество. Осигурени са автобуси за пътниците в това направление. Движението е пресъснато в 10.00 ч. и се очаква около 12.30 ч. да бъде възстановено.", "date": "2018.08.03", "title": "Паднала топола спря влаковете между Перник и Драгичево"}
{"url": "https://www.monitor.bg:443/bg/a/view/panihida-za-radostina-140695", "text": "Изминаха 8 години без Радостина Константинова - един от създателите на пресгрупите \"Монитор\" и \"168 часа\", верен приятел и незаменим професионалист. Нека всички познати, колеги и приятели на Радост си спомним за нея и заедно да почетем паметта й. Панихидата ще се състои утре, 4 август, от 13 часа в църквата Св. Неделя.", "date": "2018.08.03", "title": "Панихида за Радостина"}
{"url": "https://www.monitor.bg:443/bg/a/view/toto-pechalbi-tiraj-61-140739", "text": " Числа - 5, 9, 18, 24, 31, 34. Печалби: 6 – няма, 5 – 27 по 918,10 лв., 4 – 948 по 26,20 лв., 3 – 12 539 по 2,80 лв. ДЖАКПОТ: 5 518 452,02 лв.  Числа - 9, 13, 19, 25, 31, 34. Печалби: 6 – няма, 5 – 21 по 415,80 лв., 4 – 557 по 15,70 лв., 3 – 5012 – по 2,50 лв. ДЖАКПОТ: 314 968,90 лв.  I теглене: 14, 20, 24, 25, 35. Печалби: 5 – 1 по 21 106,50 лв., 4 – 145 по 127,40 лв., 3 – 4770 по 5,50 лв. II теглене: 2, 6, 14, 23, 29. Печалби: 5 – няма, 4 – 171 по 169,70 лв., 3 – 5183 по 7,10 лв.  Числа - 5, 10, 31, 33, 45; Зодия 10 – Козирог. Печалби: 5+1 – няма, 5 – няма, 4+1 – няма, 4 – 4 по 500,00 лв., 3+1 – 13 по 100,00 лв., 3 – 152 по 10,00 лв., 2+1 – 227 по 5,00 лв., 1+1 – 1213 по 1,50 лв., 2 – 2499 по 0,80 лв., 0+1 – 1944 по 1,00 лв. ДЖАКПОТ: 3000 000,00 лв.  Позиция - 6, 8, 9; Цифри - 2, 8, 2. Печалби: 3 – 5 по 4073,40 лв., 2 – 1062 по 19,20 лв. ДЖАКПОТ: няма.  Година 55, месец 10, дата 09, ден 7. Печалби: I група – няма, II група – няма, III група – 1 по 341,70 лв., IV група – 3 по 71,20 лв., V група – 12 по 17,80 лв., VI група – 3 по 57,00 лв., VII група – 27 по 7,90 лв., VIII група – 24 по 7,10 лв., IX група – 36 по 7,10 лв., X гр. - 62 по 4,80 лв., XI група – 185 по 1,90 лв., XII група – 172 по 2,50 лв., XIII група – 509 по 1,80 лв., XIV група – 1244 по 1,20 лв., XV група – 1921 по 1,30 лв. ДЖАКПОТ: 4876,93 лв.", "date": "2018.08.03", "title": "Тото печалби, тираж №61"}
{"url": "https://www.monitor.bg:443/bg/a/view/cheshki-turist-se-udavi-na-midenija-plaj-kraj-lozenec-140697", "text": "Чешки турист се е удавил на плажа край село Лозенец. Това съобщиха от пресцентъра на полицията в Морския град. Инцидентът е станал на мидения плаж. Чешкият турист, който е на 45 години, е влязъл във водата при бурно море. Тялото му е изпратено в бургаската болница за аутопсия.", "date": "2018.08.03", "title": "Чешки турист се удави на мидения плаж край Лозенец"}
{"url": "https://www.monitor.bg:443/bg/a/view/nad-1-700-000-kysa-kontrabandni-cigari-izzeha-granichari-v-silistra-140696", "text": "Над 1 700 000 къса контрабандни цигари иззеха граничари на ГКПП - Силистра, съобщиха от МВР. Контрабандната стока била открита в товарен автомобил на излизане от страната ни. От МВР разкараха, че снощи, в 18:15 часа на ГКПП-Силистра, гранични полицаи са поискали допълнителна проверка на товарен автомобил \"ДАФ\" с румънска регистрация, който по документи превозвал платове. Камионът управлявал 32-годишен български гражданин, заедно с когото пътувал и 34-годишен. В хода на проверката, в товарното отделение на камиона били открити 140 кашона, всеки с по 625 кутии цигари с чуждестранен бандеролен знак. Иззети са общо 87 500 кутии (1 750 000 къса) цигари без филтър с молдовски бандерол. Двамата мъже са задържани с полицейска мярка за срок до 24 часа. За случая е уведомена Окръжна прокуратура - Силистра, образувано е досъдебно производство за извършено престъпление.", "date": "2018.08.03", "title": "Над 1 700 000 къса контрабандни цигари иззеха граничари в Силистра"}
{"url": "https://www.monitor.bg:443/bg/a/view/bulevard-v-shumen-pogylna-avtomobil-140684", "text": "Булевард в Шумен погълна автомобил в час пик в петък сутринта, когато е трафикът към южната индустриална зона на града. Няма пострадали, съобщиха очевидци. Произшествието е станало малко след 7 сутринта на бул. \"Мадара\" в района на Тютюневия комбинат. \"Фолксваген\" се движел към индустриалната зона, когато внезапно пътното платно поддало и предницата се забила с десния фар напред в асфалта. Според очевидци поне час по-рано на това място е имало авария на \"ВиК\" и шуртяла вода. Предположенията са, че заради обилните валежи, които паднаха над Шумен през последната седмица пластовете под асфалта са ерозирали и са се разместили, това е довело до скъсване на водопровод, а водната авария допълнително изровила пълнежа под пътното платно.", "date": "2018.08.03", "title": "Булевард в Шумен погълна автомобил (СНИМКИ)"}
{"url": "https://www.monitor.bg:443/bg/a/view/2000-lv-otgore-za-nedelno-uchilishte-zad-granica-sys-100-deca-140672", "text": "Около 2000 лв. отгоре върху постоянния бюджет за издръжка могат да получат неделните училища зад граница, в които се обучават над 100 деца. Поправката е заложена в Заповедта за определяне на средствата за училищата, включени в Списъка на българските неделни училища в чужбина за учебната 2018/2019 г. и предвижда бюджетите на тези институции да се увеличават с 20 процента заради големия брой деца в тях. От следващата година финансирането на школата зад граница ще се извършва спрямо коефициента на една от четирите групи, в която попада държавата, в която е даденото училище. Така например учебно заведение от първата група, където са Египет и Уругвай, може да получи по 1680 лв. допълнително. Във втората група са държави като Китай, Кувейт, Мароко, Молдова, Полша, Република Южна Африка, Руска Федерация, Турция, Унгария, където школата с над 100 ученици ще получават 1820 лв. допълнително. Бразилия, Великобритания, Германия, Гърция, Испания, Италия, Кипър, Малта, Нидерландия, Обединени Арабски Емирства, Португалия, Франция попадат в третата група и там бонусът за повече възпитаници ще възлиза на 2100 лв. Допълнителният стимул на училища от четвъртата група, където са Австралия, Австрия, Белгия, Израел, Ирландия, Канада, Нова Зеландия, Норвегия, САЩ, Финландия, Швейцария е 2380 лв. „Това постановление е много добро и ще отвори пътя за по-ефективно образование и повече деца“, коментира председателят на Държавна агенция за българите в чужбина (ДАБЧ) г-н Петър Харалампиев. Според него трябва да има диференциран подход и в училищата, където има повече резултати, повече деца да получават по-добри средства. В нормативната уредба се предвижда и допълнително финансиране от 30 лв. за кандидат-студент и провеждане на обучение, както и добавка за дете за участие в допълнителна училищна дейност за съхраняване на националното самосъзнание, култура и традиции на същата стойност. Промените в допълнителното финансиране се подкрепят и от Адриана Любенова от Асоциацията на българските неделни училища в чужбина. Осигурявайки допълнително финансиране на училища, които предлагат допълнителни културни дейности или подготвят учениците да продължат обучението си в България, министерството на образованието вървяло в правилната посока. Директори и учители от неделни училища се притесняват, че новият начин на финансиране с коефициенти ще ги натовари допълнително с повече сметки. От МОН обаче увериха, че ще се създаде електронна система, която да изчислява сама кое школо какви средства трябва да получи спрямо броя деца, наема на сграда, допълнителните дейности и т.н.", "date": "2018.08.03", "title": "По 2 бона отгоре за неделно училище в чужбина със 100 деца "}
{"url": "https://www.monitor.bg:443/bg/a/view/unikalni-stari-avtomobili-na-retro-parad-vidin-2018-140689", "text": "Любители и колекционери на стари автомобили от цялата страна си дават среща на 4 август във Видин на „Ретро парад – Видин 2018”. За втора поредна година автомобилни класики ще превземат улиците на крайдунавския град. Ценители на стари возила ще могат да видят и ретро мотоциклети и велосипеди. В Ретро парада ще има участници от Румъния и Сърбия, а от България ще пристигнат автомобили от Бургас, Стара Загора, Русе, Пловдив и София. През миналата година са участвали 120. Във второто издание на парада очакванията са да се включат два пъти повече автомобила, съобщи организаторът на събитието Иван Цолов. Сборният пункт на ретро автомобилите е в съботния ден на паркинга на Община Видин, от където в 11 ч. ще потегли автомобилно шествие. На територията на бившето военно поделение до крепостта „Баба Вида“ ще бъдат изложени всички ретро возила. Компетентно жури ще определи кои от ретро колите, мотоциклети и велосипеди ще бъдат победители в различните категории. Любители и колекционери, дошли на  Ретро парада, ще могат да гласуват за автомобила, който най-много ги е впечатлил за да бъде определен „Любим автомобил на публиката“. Много музика, добро настроение , задължителната за подобни мероприятия скара и бира ще съпътстват ретро парада. За участниците и за публиката  са осигурени награди. Община Видин е съорганизатор и Ретро парадът се провежда под патронажа на кмета на Видин г-н Огнян Ценков, обяснява Иван Цолов.  От „Съюза на българските автомобилисти“ също съдействат за провеждането на проявата. Видинска верига бензиностанции предоставя за наградените участници 10 ваучера за по 30 литра безплатно гориво, както и безплатна вечеря с нощувка в хотела към бензиностанцията. Местен хотел осигурява като награда за публиката вечеря на стойност 200 лв. Щастливец от публиката ще има възможност да спечели и 40-инчов телевизор, предоставен от голяма българска верига магазини. Български производител  и износител на  различни модели велосипеди  ще подари  24-инчов велосипед, който ще бъде разигран на томбола, в която ще могат да участват само децата. Безплатна разходка с лодка, предоставена от българска фирма  за специални работни облекла и нощувка за двама в Хижа „Старите Борове“ ще зарадват още няколко от зрителите на Ретро парад – Видин.", "date": "2018.08.03", "title": "Уникални стари автомобили на „Ретро парад – Видин 2018”"}
{"url": "https://www.monitor.bg:443/bg/a/view/granichen-policaj-se-e-zastreljal-kraj-solnicite-v-burgas-140698", "text": "Граничен полицай се е застрелял в главата. Тялото му е намерено от минувачи в района на Солниците в Бургас. Информацията потвърдиха и от пресцентъра на ОДМВР в морския град. Мъжът е на 29 години. Все още не са известни причините, довели до този фатален край. Известно е само, че мъжът се е прострелял с пистолет. Оръжието е открито близо до тялото му.", "date": "2018.08.03", "title": "Граничен полицай се е застрелял край Солниците в Бургас"}
{"url": "https://www.monitor.bg:443/bg/a/view/rajna-si-podarjava-album-i-pyteshestvie-za-ch-rd-140699", "text": "Фолкпевицата Райна зарадва феновете си, като обяви, че е почти готова с новия си самостоятелен албум. Дискът, чието заглавие обаче все още не е известно, ще бъде пуснат в продажба тъкмо навреме за 37-ия рожден ден на звездата в края на септември. Място в него пък ще намерят актуалните хитове на Райна „Бразилка“ и „Зле те чувам“. Преди официалната премиера на новия албум се очаква на бял свят да се появи и трето парче от него. “Аз взех тези песни заедно и ги реализирах една след друга. И всъщност третата песен е тази, която аз най-много харесвам, но ми отне най-много време да се измисли текста и да се подготви. Това е песента, на която най-много залагам. Затова нея ще я представя през септември, когато ще излезе и албума. Успоредно искам да пусна песента с видеото и новия ми албум”, обясни певицата пред Планета тв. Междувременно по повод празника си Райна възнамерява да си подари и ново пътешествие. Изпълнителката на „Тежко мина младостта“ е популярна с екзотичните си екскурзии, като само преди дни се завърна от друга такава – в Сицилия. „Бих се върнала отново там, защото не съм видяла столицата Палермо, но засега съм си начертала друг маршрут. Набелязала съм Будапеща или Милано“, отбеляза още тя.", "date": "2018.08.03", "title": "Райна си подарява албум и пътешествие за ЧРД"}
{"url": "https://www.monitor.bg:443/bg/a/view/otkrita-grobnica-na-trotoara-pred-stolichna-obshtina-140700", "text": "Строителните екипи открили късноантична гробница със стенописа при ремонта на тротоара пред Столичната община. Това съобщи кметът на София Йорданка Фандъкова, която инспектира археологическите разкопки на площад „Света Неделя“. Кметицата вече е дала задача на археолозите да започнат проучванията на гробницата, като в зоната, в която е открита, ще се ограничи работа на строителите. Зам.-кметът Тодор Чобанов обясни, че гробницата е добре запазена и е от класически тип с куполно застрояване с тухли. „Изключително рядко се намират гробници със стенописи. На мен са ми известни други пет случая, когато сме намирали обекти с подобна украса\", каза Чобанов и допълни, че фреските са признак за това, че вероятно гробницата е на богата сердикийска фамилия, която е можела да си позволи да плати голяма сума пари, за да дойде майстор. Гробницата ще се експонира, а общината ще търси възможност да се слиза на самия вход, за да може посетителите да видят оригинала и стенописите. За сега стенописите могат да се датират към края на IV или началото на V век. Фандъкова съобщи, че приключват проучванията на терена на пл. „Света Неделя“, свързани с късноантичния период. „Вече четвърта година Столична община финансира проучванията на останките от тази епоха. Изключително съм благодарна на екипа, който работи тук вече четвърта година, много професионално“, каза градоначалникът. Общината иска да превърна площадното пространство в пешеходно, където да бъдат интегрирани откритията през годината. За целта през септември главния архитект на столицата Здравко Здравков ще обяви архитектурния конкурс за пространството. Фандъкова изрази надежда, че опитни архитекти ще дадат най-добрите идеи по какъв начин пешеходната зона да се съчета с тези на бул. „Витоша“, Ларгото и в същото време да бъдат достатъчно интересни и атрактивни. Парите за реконструкцията ще бъдат предвидени в бюджета за следващата година. „Имам пълната готовност след приключването и избора на най-добрия проект да започнем работа“, увери кметът на София. През години по време на разкопките са намерени близо 3 хил. сребърни монети, които се съхраняват в Музея за история на София, работилница за бронз, хиляди сребърни монети, глинени съдове, а днес стана ясно, че са намерени и златни предмети.", "date": "2018.08.03", "title": "Откриха гробница на тротоара пред столична община (ОБНОВЕНА)"}
{"url": "https://www.monitor.bg:443/bg/a/view/naj-dobrija-android-tablet-140688", "text": "След като, Google се насочи към таблетите с Chrome OS и Amazon заля пазара с достъпни модели, таблетите от висок клас, които може да бъдат сравнявани с iPad Pro, са рядкост. За това, новият Galaxy Tab S4 на Samsung, веднага се превръща в най-добрия Android таблет, за сега Tab S4 изглежда достоен конкурент на iPad Pro, с тънката си рамка обграждаща 10.5-инчов AMOLED екран с 2560 x 1600 пиксела и дебелина от само 7.1 мм. Което не е колкото дебелината на iPad Pro на Apple, но е много близо. Това усещане за употреба на таблета, като компютър е подсилено с добавянето на Samsung DeX, който се среща в телефоните Samsung Galaxy S9. Идеята е, потребителите да могат да свържат монитор, клавиатура и мишка и да оставят мобилното им устройство да захранва всичко. При този режим потребителя може да използва приложения в отделни прозорци, докато самият таблет може да се използва за тракпад или скициране. Android 8.1 Oreo е предварително инсталиран, като Samsung е добавил собствени настройки, но от към софтуера, както и хардуера, таблетите с Android са значително изостанали от iPad. Apple продължава да добавя специфични за iPad функции към iOS, които оставят Android таблетите в сянка. Galaxy Tab S4 е оборудван с четири високоговорителя, с поддръжка на Dolby Atmos, USB-C порт за зареждане и прехвърляне на данни и стария надежден 3.5 мм аудио жак. Батерията е от 7.300 mAh, като от Samsung обещават, че ще предоставя до 16 часа възпроизвеждане на видео. Модела с 64 GB пространство за съхранение е с цена от $ 649,99, която се увеличава до $ 749,99 за версията с 256 GB, като могат да бъдат предварително поръчани в сиво или черно и да бъдат изпратени на 10 август, когато стартират продажбите. Модел с 4G LTE свързаност се очаква по-късно през годината, но все още няма точна дата или подробности за цената.", "date": "2018.08.03", "title": "Най-добрия Android таблет"}
{"url": "https://www.monitor.bg:443/bg/a/view/vyzhod-i-padenie-na-bylgarski-ja-djendyr-140662", "text": "Решение № 13 по дело 3/2018 на Конституционния съд на Република България от 27 юли 2018 година ще заеме специално място в историята на страната, а вероятно и в историята на Европа и света. С него по аргументиран и категоричен начин беше посочено, че т.нар. „Истанбулска конвенция” (по-нататък само „Конвенцията”) противоречи на духа и буквата на българската Конституция. Този документ, прочие, носи претенциозното наименование „Конвенция на Съвета на Европа за превенция и борба с насилието над жени и домашното насилие”.  С решението на КС бяха посечени усилията на неолибералните троцкисти да постигнат поредната лесна победа над още една европейска държава. Е, този път не им се получи. Нещо повече, има сериозни основания да очакваме, че с това действие на българския Конституционен съд се слага началото на края на заливащата света соросоидна мътилка. Мътилката започна да се оттича, дами и господа, това е положението! И нека кажем нещо важно още в началото. Не става въпрос изобщо за защитата на жените срещу насилието, макар че още се срещат изказвания от вида „Щом сте срещу Истанбулската конвенция, значи искате да си биете жените”. Има даже и по-усъвършенствани становища, като например „Щом сте против ИК, значи искате да биете лесбийките, гейовете и останалите джендъри”. Ние обаче категорично не искаме да бием нито жени, нито мъже, нито даже джендъри! И затова, поради очевидното малоумие на подобни твърдения, те по-нататък няма да бъдат обсъждани. Защото читателите ни са умни и заети хора и не трябва да им губим времето. У нас аргументите „за” и „против” Конвенцията бяха подробно изложени по време на многобройните дискусии по медии, сайтове и в крайна сметка в документите на Конституционния съд по въпроса. При това качеството на българския дебат беше в голямата си част на много високо ниво, за разлика от баналните глупости, които имах търпението да изчета във връзка с аналогичен дебат на Запад. Тогава за какво е тази поредна статия? Оказва се, че има за какво. Първо, заради лъжите, които без свян се изрекоха от хората на Сорос, включително в уважавани медии, които изглежда се изпускат лесно на фейкови теми. Например за това, колко и кои европейски страни НЕ СА са ратифицирали Конвенцията. Кой знае защо, тук соросоидите веднага ни тикат Азербайджан и Руската Федерация, които впрочем не са даже подписали Конвенцията, камо ли да я ратифицират. То те не са и чисто европейски държави, но кой ти гледа. Важно е да се остане с впечатлението, че Конвенцията не се приема в държавите, управлявани от уж диктаторски режими. Можеха, разбира се, да добавят и Украйна, щото и тя не е ратифицирала Конвенцията, макар че е подписала документа. Но не я, щото Украйна се е запътила към Европа и явно поради това не е диктаторска, а демократична държава. Дано. Соросоидите твърдят, че с отказа си да ратифицира Конвенцията, България се била изолирала от Европа и света?! Да видим обаче каква е истината. Отваряме страницата на Конвенцията на сайта coe.int на Съвета на Европа (който именно е създал документа) в 12:00 часа на 2 август 2018 година, за да проверим какво е положението на държавите и по-специално на тези в Европейския съюз. Щото за другите не се знае колко са демократични, а и ние се равняваме именно по ЕС, на който сме горди членове. И какво четем на сайта на Съвета на Европа? Ми четем, че точно 9 (девет) държави от ЕС не са ратифицирали документа. Това прави цели 32 на сто от членовете на ЕС, които сега са 28. И ще прави 30 на сто от бъдещия ЕС, ако и когато Англия се брекзитне от него. Евентуално обаче. Когато заедно с България са една трета от държавите в ЕС, това не е изолация, а който твърди, че сме изолирани, е обикновен лъжец. Интересно е също кои именно държави от ЕС не искат да ратифицират документа? Това са 6 (шест) държави от бившия соц, плюс Ирландия, Люксембург и Великобритания. Вижда се, че държавите, които са го живели комунизма, имат развита имунна система за тоталитарната зараза. Впрочем, всичките пет жени от състава на Българския конституционен съд гласуваха против Конвенцията. Българските жени също имат силно развита имунна система срещу злото и най-добре чувстват, че този документ ще навреди преди всичко на тях и на децата ни. Второ интересно нещо около документа е, защо от жертвите на насилие практически са изпуснати мъжете? По всякакви статистики, и не само европейски, сред жертвите на насилие мъжете са от 20 до 25 на сто! Обикновено това са възрастни и безпомощни мъже, но има и млади. И често тук насилниците са жени, за съжаление. Тогава защо е този див сексизъм в един документ, който уж трябва да изкорени сексизма в най-тежката му форма, насилието? Създателите на този нефелен документ наистина ли мислят, че повечето хора са дебили? Може би даже 80 на сто според тях са дебилите, колкото мислят и някои български социолози? Трето, някой знае ли защо България беше подложена на невиждан в съвременните международни отношения натиск да ратифицира документа? На какъвто натиск са подложени и другите страни, нератифицирали документа, а те все пак са една трета от всичките? На всичкото отгоре, досега България кротко си мълчеше, докато брюкселски материал с не особено високо качество се упражняваше да говори банализми и да ни обижда! Тази истерия и този бесен натиск са без всякакъв прецедент, откакто ни приеха в НАТО и после в Европейския съюз. Няма как да не сравним истерията и натиска над България с аналогични явления в САЩ. Явления, настъпили след изненадващата за неолибералните троцкисти победа на Доналд Тръмп над съпругата на един известен с доброто си и уважително отношение към жените-стажантки в Белия дом бивш американски президент. Има ли у нас хора, дори от менталната категория, описана от един депутат на БСП, които да вярват, че тази истерия и този натиск бяха (и са!) заради насилието над българските жени? Пука им на Брюксел и ПЕС за българските жени, а и изнасилванията на жени у нас са над 20 (двадесет!) пъти по-малко на глава от населението, отколкото примерно в цивилизованите Англия и Уелс. Така че глупости на търкалета са това, ама големи. Четвърто, някой може ли да обясни защо репресивният орган според Конвенцията, а именно комунистическо-нацисткото ГРЕВИО, се състои само от лица от един биологичен пол? Впрочем, ГРЕВИО беше наречено „Гестапо” не от български, а от европейски анализатори, с които е трудно да не се съгласим. Какъв е този международен орган, в който има тотална дискриминация по полов признак (там мъже няма)? Това да не би да е теляшкия състав на някогашната градска баня в четвъртък? Любопитният читател може да провери, защо именно в четвъртък. Пето, защо Обяснителният доклад към Конвенцията е пълен с джендъри, джендърки, травестити, трансвестити, трансполови (някой знае ли разликата?), гейове, лесбийки, бисексуални, мигранти, бежанци, жени с бурки, циганки, болни от СПИН и прочие и прочие? Разбира се, нямаме нищо против такива хора, а и хората с отклонения имат точно такива права, както останалите. Иначе то е ясно защо тези хора са включени в доклада, но не е ясно, защо ни мислят всичките за дебили, при това от по-тъпите? Щото има и дебили с коефициент на интелигентност 80, които са почти нормални хора и не им личи, особено, ако не се налага да водят сложен разговор. Тоест, въпросът е, ние на дебили ли приличаме, или създателите на документа, заедно с депутата от БСП, смятат, че хората просто са такива? Е, оказа се, че ние не сме. Или поне, че българските дебили са много под 80 на сто от популацията. Шесто, какво ново ни дава Конвенцията в сравнение с други подобни документи, в които България вече е страна? Ма била по-подробна! Тя че е невероятно дълга, досадно повтаряща се и полуграмотна, е очевидно. Така че за голямата подробност е вярно, но то не е предимство. Причината обаче е друга. Стотици пъти в Конвенцията и в обяснителния доклад към нея се говори за джендъри, а не за жени. Там им е болката на тези, които се опитаха да ни набутат тези документи. Ако „минат”, както навремето пишеха в сметката едни симпатични пловдивски келнери. Ако мине – 5 лева. Ако не – не. Та така и тук, ама не мина. И доста сериозно не мина. Щото решенията на Българския конституционен съд имат силата на конституционни тесктове. А може ли тогава да се промени Конституцията, за да се вкарат джендърите през парадната врата, след като през задната порта не успяха? За можене, може. Както е възможно и всичко друго, което не противоречи на законите на физиката. Но май няма как. Защото кои ще са тия 161 български депутати, които ще гласуват за джендъра, че и три дни поред ще гласуват? Какво парламентарно бъдеще ги чака, ако това се случи? И хайде, да оставим парламентарното, ами какво бъдеще изобщо? Можем до забрава да изброяваме седмо, осмо и т.н., до където ни стигне търпението, а и това на читателя. Но ще продължим с едно наистина забавно и, кой знае защо, рядко споменавано седмо. Дето и Конституционният съд „забрави” да го упомене, а трябваше. Макар че седмото не е в областта на правото, а на грамотността, или по-точно, на нейната липса. Истанбулската конвенция и Обяснителният доклад към нея с техните стотици страници текст (само в Доклада има 387 члена, при това тлъсти и дълги, повечето нечетими и трудно разбираеми от нормални хора), освен вредни, са и откровено неграмотни документи. Има ги навсякъде в Мрежата, и макар че не искам да навредя на читателите, все пак препоръчвам на всеки да ги прегледа и да види за какъв буламач става въпрос. Конвенцията, прочие, не напразно е Истанбулска. Макар че авторите много, много не се афишират, е известно, че основният интелектуален двигател зад Конвенцията и Доклада е турската професорка Айше Акар, която е виден специалист по джендърология – една спекулативна област, която не може да бъде призната за научна. Естествено, професорката е номинирана и за първи началник на репресивния орган ГРЕВИО. След публикуването на Конвенцията, организацията „Трансджендър Европа” в официална декларация възторжено заявява „Конвенцията е най-изчерпателният, подробен и законово обвързан документ срещу насилието над жени и трансджендъри”. Ясно и точно, без лигави заигравки. Ако някой не е разбрал, да прочете пак. Ключът е думичката „трансджендъри”, зад която се крие не трети пол, а трети, четвърти и т.н. та чак до 97-ми (както е в момента в Канада) и даже 225-ти, както е според новата джендърна класификация, която самите джендъри са си измислили и публикували. Интересна подробност е, че сегашният турски президент, тогава премиер, е първият държавен ръководител, подписал Конвенцията още на 12 май 2012 година. Република Турция скоро след това ратифицира Конвенцията. Но да се твърди, че това е довело до някаква промяна в насилието над жени там, е леко пресилено. Турският Дианет (Министерството на религията) препотвърди, наскоро след като Турция прие Конвенцията, че момичетата там могат да се омъжват на 9 години, както е било прието през седми век. Та Конвенция ли? Каква по-точно? Създателката на джендър-идеологията, която вече се отхвърля от нормалните социолози, се казва Джудит Бътлър, родена е през 1956 година и е унгарска еврейка. Ако някой е направил пряка връзка с отворения общественик Джордж Сорос, няма да го разубеждавам. Самата Бътлър е високо образован индивид (ако я нарека жена, може да ме съди), определя себе си като лесбийка и заявява „Няма мъже и жени, полът е фантазия”. Тук трудно може да се спори с професорката Бътлър, защото според някои философи целият свят е фантазия. Друга ценна мисъл на госпожата е „Биологичният пол е идеален конструкт”, каквото и да значи това. Което ми припомня за една забележителна случка, която специално на мен ми е любима. За какво иде реч? Наскоро двама зевзеци, единият от които математик, си направиха изключителна гавра с джендър-дивотиите, които съвсем сериозно се представят под формата на наука в някои западни университети. Та тези двамата публикуваха в едно от престижните джендър-списания статията „Мъжкият полов орган като социален конструкт”. Статията, разбира се, е очевиден боклук, което е било и целта на занятието. Самите автори се подписват с псевдоними и дават фалшиви данни за връзка. Статията обаче започва да се чете и изучава най-сериозно, че и да се цитира в средите на джендър-списувателите. Циркът се разраства и започва да приема заплашителни размери и тогава авторите се разконспирират, казват кои са и защо са се изгаврили така зловещо с джендър-глупостите. Възникналият скандал е грандиозен, статията веднага е свалена от сайта на списанието, но още може да се намери в архива на Гугъл. А и авторите предварително я свалят и сега периодично я публикуват за развлечение на публиката. Не е ясно обаче дали с такива палиативни мерки ще може да се изкоренят джендър-дивотиите. Или поне да се редуцират до някакво поносимо ниво. Джендър-идеологията е предназначена да порази главно Западна и Централна Европа и Северна Америка, т.е. голяма част от Златния милиард. Защото, ако разгледаме глобуса, виждаме, че другаде тя няма как да мине, защото няма как даже да започне. В Южна Америка ще я спукат от подигравки, в православна Русия няма и грам шанс да пробие, за Африка няма какво да говорим, Китай и Индия са немислими като таргети. Япония пък изначално е изолационистки настроена, там чуждите религии и идеологии не виреят. За ислямския свят също е ясно, там джендърите имат лоша съдба. Важен въпрос тук е дали с решението на Българския конституционен съд ще започне обратната, анти-джендър вълна, да я наречем цивилизационна. Аз мисля, че с това решение България ще започне да решава и демографския си проблем, защото джендър-идеологията е вредна и разрушителна именно за бъдещата западна популация. Не стига, че жените им (и нашите също) не искат да раждат, за да си живеели живота, но сега всичко това се облича и с джендър-оправдания. Предстои да видим дали обратната вълна ще дойде, за да отвори обратно път за нормалността. Това обаче, което със сигурност видяхме, беше възходът и падението на българския джендър. А за тези държави, които вече се подлъгаха от сирените на джендъризма, ще припомня, че в Доклада към Конвенцията има и чл. 386, който прогласява, че всяка страна може да денонсира Конвенцията. След като вече е изяла съответните жаби. Разбира се, да се занимава човек с документи като Конвенцията и съпътстващия я Доклад, е малко като гавра с малолетни. И затова нека да закрием темата с възхода и падението на българския джендър. А, надявам се, и с другите подобни също.", "date": "2018.08.03", "title": "Възход и падение на българския джендър "}
{"url": "https://www.monitor.bg:443/bg/a/view/rabotnik-zagina-pri-trudova-zlopoluka-v-agrofirma-v-dobrichko-140687", "text": "Работник на 66 години е загинал при трудова злополука в стопански двор на агрофирма в добричкото село Ловчанци. За инцидента е съобщил пред Българската телеграфна агенция директорът на Областната инспекция по труда Ангел Петков. По думите му работникът, който е събирал разпръсната рапица, е попаднал под товарач, движещ се на заден ход. Машината е била водена от един от съуправителите на фирмата. Работникът е бил прегазен и е починал на място. Предстои да бъде направена техническа експертиза, за да се изяснят обстоятелствата около произшествието, каза директорът на Инспекцията по труда.", "date": "2018.08.03", "title": "Работник загина при трудова злополука в агрофирма в Добричко"}
{"url": "https://www.monitor.bg:443/bg/a/view/zakrepiha-demi-lovato-izpisvat-ja-skoro-140686", "text": "Деми Ловато се чувства по-добре и тази седмица трябва да се прибере у дома. След приема на свръхдоза хероин, станал причина за престоя ѝ в болница, певицата е изправена пред дилема – да постъпи в рехабилитационна клиника или да загуби едни от най-близките хора край себе си. Източник разкри пред TMZ, че Деми вече е стабилизирана, здравето ѝ е закрепено и нейният екип планира да я прати на лечение, след като едва не умря. Според информатора, те са готови да застанат пред нея с ултиматум – или отива да се лекува, или забравя за тях. Не само нейни колеги и служители, а и близки до звездата, ще се включат в натиска върху нея да се отърве от порока. \"Тя можеше да умре и никой от нас не иска да преживее подобно нещо!\", коментира източникът. По думите му тя му отпуснала края още преди месеци, но категорично отказвала професионална помощ.", "date": "2018.08.03", "title": "Закрепиха Деми Ловато, изписват я скоро"}
{"url": "https://www.monitor.bg:443/bg/a/view/kopenhagen-plashi-chervenite-s-5-0-rezultati-140685", "text": "ФК „Копенхаген“ е следващият съперник на ЦСКА-София в Лига Европа. Датският тим, който през миналата година елиминира в същия турнир „Лудогорец“, се класира за третия предварителен кръг след разгромна победа с 5:0 над „Стярнан“. Интрига около крайния победител отсъстваше още след двубоя в Исландия, спечелен от ФК „Копенхаген“ с 2:0. Снощи съставът на Стале Солбакен вкара три гола до почивката, а с хеттрик се отличи Кенан Кодро. Резултата откри Виктор Фишер. Бившият нападател на „Аякс“ се разписа още в 4-ата минута. Последва попадение на Карло Холсе в 24-ата и точен удар на Кодро в 39-ата. През второто полувреме босненцът, който е син на Мехо Кодро, заби още два гола във вратата на исландците. Солбакен даде почивка на част от титулярите си. Сред тези, които изобщо не се появиха в игра, беше таранът Даме Н’Дойе. Първият мач между ЦСКА-София и ФК Копенхаген е на 9 август на стадион “Васил Левски”, а реваншът е седмица по-късно на “Паркен” в датската столица.    Алашкерт (Армения) - Сутиеска (Черна гора) - 0:0 (1:0 в първия мач) Лачи (Албания) - Молде (Норвегия) - 0:2 (0:3) АЕК Ларнака (Кипър) - Дъндолк (Република Ирландия) - 4:0 (0:0) Тренчин (Словакия) - Гурник Забже (Полша) - 4:1 (1:0) Динамо Минск (Беларус) - Дунайска Стреда (Словакия) - 4:1 (3:1) Флора Талин (Естония) - АПОЕЛ Никозия (Кипър) - 2:0 (0:5) СЛАВИЯ (БЪЛГАРИЯ) - Хайдук Сплит (Хърватия) - 2:3 (0:1) Тракай (Литва) - Партизан (Сърбия) - 1:1 (0:1) Валета (Малта) - Зрински Мостар (Босна и Херцеговина) - 1:2 (1:1) Хекен (Швеция) - РБ Лайпциг (Германия) - 1:1 (0:4) Лилестрьом (Норвегия) - ЛАСК (Австрия) - 1:2 (0:4) АИК Стокхолм (Швеция) - Нордзеланд (Дания) - 0:1 (0:1) Адмира Вакер (Австрия) - ЦСКА (БЪЛГАРИЯ) - 1:3 (0:3) Аполон Лимасол (Кипър) - Железничар (Босна и Херцеговина) - 3:1 (2:1) Прогре Нидеркорн (Люксембург) - Хонвед Будапеща (Унгария) - 2:0 (0:1) Вадуц (Лихтенщайн) - Жалгирис Вилнюс (Литва) - 1:1 (0:1) Линкълн Ред Импс (Гибралтар) - Ню Сейнтс (Уелс) - 1:1 (1:2) Мариупол (Украйна) - Юргорден (Швеция) - 2:1 след продължения (1:1) Спарта Прага (Чехия) - Спартак Суботица (Сърбия) - 2:1 (0:2) Атромитос (Гърция) - Динамо Брест (Беларус) - 1:1 (3:4) Слован Братислава (Словакия) - Балзан (Малта) - 3:1 (1:2) Астерас (Гърция) - Хибърниън (Шотландия) - 1:1 (2:3) Бешикташ (Турция) - Торсхавн (Фарьорски острови)- 6:0 (2:0) Копенхаген (Дания) - Стярнан (Исландия) 5:0 (2:0) Викингур (Фарьорски острови) - Торпедо Кутаиси (Грузия) 0:4 (0:3) Витес (Холандия) - Виторул Констанца (Румъния) 3:1 (2:2) ФК Сараево (Босна и Херцеговина) - Аталанта (Италия) 0:8 (2:2) Марибор (Словения) - Чихура (Грузия) 2:0 (0:0) Домжале (Словения) - Уфа (Русия) 1:1 (0:0) ФК ФКСБ (Румъния) - Рудар Веленье (Словения) 4:0 (2:0) АЗ Алкмаар (Холандия) - Кайрат Алмати (Казахстан) 2:1 (0:2) Бордо (Франция) - Вентспилс (Латвия) 2:1 (1:0) Бърнли (Англия) - Абърдийн (Шотландия) 3:1 след прод. (1:1) Дрита (Косово) - Дюделанж (Люксембург) 1:1 (1:2) Ла Фиорита (Сан Марино) - ФК Спартакс Юрмала (Латвия) 0:3 (0:6) Лех Познан (Полша) - Шахтьор Солигорск (Беларус) 3:1 след прод. (1:1) Рейнджърс (Шотландия) - Осиек (Хърватия) 1:1 (1:0) Сарпсборг 08 (Норвегия) - Санкт Гален (Швейцария) 1:0 (1:2) Крусейдърс (Северна Ирландия) - Олимпия Любляна (Словения) 1:1 (1:5) Раднички Ниш (Сърбия) - Макаби Тел Авив (Израел) 2:2 (0:2) Рио Аве (Португалия) - Ягиелония Бялисток (Полша) 4:4 (0:1) Уйпещ (Унгария) - Севиля (Испания) 1:3 (0:4) ФХ Хафнарфьордур (Исландия) - Апоел Хайфа (Израел) 0:1 (1:1) Валур (Исландия) - ФК Санта Колома (Андора) 3:0 (0:1)", "date": "2018.08.03", "title": "„Копенхаген“ плаши „червените“ с 5:0 (РЕЗУЛТАТИ)"}
{"url": "https://www.monitor.bg:443/bg/a/view/vasil-velev-nedostigyt-na-rabotnici-prechi-na-biznesa-140674", "text": "Трябва да се опрости процедурата за внос на кадри от трети страни, казва в интервю за \"Монитор\" Васил Велев, председател на управителния съвет на Асоциацията на индустриалния капитал в България. - Да, недостигът на работна ръка е един от основните ни проблеми. Може да се реши, като се внасят хора от трети страни. Важно е да се направи и реформа в образованието. Резултатите от нея ще станат реалност в средносрочен план. Трябва работодателите да се научат да внасят кадри от чужбина, а държавата да им съдейства, а не да им пречи. - От Украйна, от Молдова, Виетнам. В първите две има българска диаспора и тези хора се интегрират по-лесно у нас. Но имаме добра традиция и с виетнамските работници. Този процес също започва, макар и с Виетнам да не сме направили постъпки за двустранна спогодба. Според нас този въпрос трябва да се решава, защото Виетнам са специализирани в производство и износ на кадри, на човешки ресурси. Те са добри работници, имаме традиции от миналото. С Молдова имаме вече такава спогодба, макар и да не е приведена в действие. С Украйна сме започнали такива разговори, но още не сме докарали нещата до подписване на договор. Нещата се бавят и за това трябва да бъдем по-настойчиви. Например в Полша, която е част от ЕС, работят няд 1,5 млн. украинци. В Румъния и в Унгария - също. - Всичко става бавно и е скъпо. Макар и да бяха направени някои промени в Закона за трудова миграция и трудова мобилност, има поднормативни актове, които спъват нещата. И в Министерството на вътрешните работи, и в Министерството на външните работи. Ако за да замине един украинец на работа в Полша му е достатъчна една седмица и 30 евро, за да замине за България, му трябват поне три месеца и 300 евро. Не стига, че у нас доходите им са по-ниски, отколкото в Полша, но и процедурата е много по-тромава и скъпа. Сроковете, таксите и исканите документи трябва да се прегледат много внимателно от нарочна работна група и пречките да се отстранят една по една, за да имаме легален внос на работници от Украйна и Молдова. Защото много често те се наемат от работодателите за три месеца като временно пребиваващи и работят нелегално. За да работят спокойно и легално, трябва да се облекчат процедурите, както са направили другите страни от Централна и Източна Европа. - В туризма дефицитът е сезонен, в селското стопанство - също. Но недостигът е голям и в електрониката, машиностроенето, в Ай Ти сектора. Много инвеститори се отказват вече от проекти, не инвестират в страната, защото няма кой да работи. Така губим възможности да увеличаваме по-бързо работния вътрешен продукт, съответно за повече приходи в бюджета, за по-високи пенсии, за по-високи заплати в бюджетната сфера. Не е вярно твърдението на синдикатите, че чуждите работници ще свалят заплатите. Логиката е точно обратната. Повече от половината у нас получават доходите си от бюджета, а колкото повече работят в икономиката, толкова повече приходи ще има за хазната, а оттам и за хората и ще може и пенсиите да се увеличат. - Не можем да посочим една-единствена мярка. Облекчаването на административните процедури по принцип влияе положително на сивата икономика. Мерките трябва да са комплексни. - Има такъв стремеж - да се ограничат до пет хиляди плащанията в брой. Те бяха 15 хиляди, намалиха се на 10 хиляди. Ограничаването на плащането в брой определено ограничава сивия сектор. Вярно е, че създава известни препятствия пред някои бизнеси, но трябва да се намери мярката. Според нас 5 хил. лв. в брой е разумна цифра и ползите в този случай ще бъдат повече от вредите. - В енергетиката в България инсталираната мощност е много по-голяма от върховата консумация, която имаме. Всъщност 10 хил. мегавата е разполагаемата мощност, а консумацията се движи от 3,5 до 7 мегавата. В близките 50 години ще разчитаме на АЕЦ „Козлодуй“. Освен това технологиите се развиват много бързо за възобновяемите източници, включително и съхраняване на енергия. Според нас не трябва да се бърза с големи енергийни проекти, особено пък да се вкарва обществен ресурс в тях. Ако някой иска чисто пазарни начала със свои пари, да го прави, да продава на пазара за толкова, за колкото може да продава, без дългосрочни договори за задължително изкупуване, без преференциални цени - нека да го прави. Обаче за това не бива да се дават парите на данъкоплатците, защото според нас не излиза сметката да се инвестира в АЕЦ. Цените на електроенергията от подобни проекти в Унгария, Турция, Беларус са от порядъка на два и половина, три пъти по-високи от пазарните цени в момента. Тоест, за да се изпълни един такъв проект, трябва да се увеличи цената на енергията. Всичките да плащаме за това, а кому е нужно? Един такъв проект би се превърнал в нова американска централа. Искам да припомня, че заради тези големи частни тецове всички консуматори на електроенергия надплащат всяка година над пазарните цени по 548 млн. лв. - Да, това беше искане на бизнеса. Така на пазара ще има повече участници и като продавачи на еленергия и ще се постига една справедлива пазарна цена според търсенето и предлагането. По-трудно биха се картелирали, когато има 30-50 продавача, защото на свободния пазар доскоро бяха само двама - АЕЦ „Козлодуй“ и държавната ТЕЦ „Марица-изток 2“. И те правеха цените каквито си ги искат. А когато има много продавачи, независими един от друг, ще се постига пазарната цена. - Според нас там има известно недоразбиране и малко манипулативни сравнения как се увеличавали 14 пъти таксите. Те се увеличават 14 пъти, но от пет лева на 5 по 14. Това не са бог знае какви суми, които не могат да се платят. А когато пък се атакуват различни търгове за десетки милиони и се спират огромни проекти абсолютно неоснователно и безплатно за този, който го прави, с ясното съзнание, че няма резон, но понеже нищо не му струва, той го прави. Увеличаването на таксите в размер не е достатъчно много, но пак е едно препятствие пред такива недобросъвестни действия. Според нас това не ограничава достъпа до правосъдие и точно в този аспект ние не споделяме мотивите на ветото. - Ние сме за това да могат да обжалват тези, които са в този бизнес, които са потърпевши. - За съжаление това е факт. Едните искат пари, за да не обжалват или да вдигнат жалбата срещу съответната сума. На други пък им е платила конкуренцията, за да обжалват и да спират проекти. Ние затова настоявахме да се види кой е в зеленото движение, кой кого представлява, кой действително се грижи за природата и кой го прави по други съображения. Роден на 1 април 1959 г. в гр. София През 1977 г. завършва с отличие 133-то СОУ в София Година по-късно, през 1978 г., е първенец е на випуска на ШЗО на ВВУ в гр. Долна Митрополия и е произведен предсрочно в офицерски чин През 1984 г. се дипломира във факултет „Автоматика“ на ТУ в София с отличие, златен медал и като първенец на випуска През 2008 г. завършва магистратура в Икономическия университет във Варна, специализирайки „Корпоративно развитие и управление“", "date": "2018.08.03", "title": "Васил Велев: Недостигът на работници пречи на бизнеса"}
{"url": "https://www.monitor.bg:443/bg/a/view/10-mikrotrusa-registrirani-prez-noshtta-u-nas-140690", "text": "През изминалата нощ имаше още около 10 микроземетресения, които са с магнитуд под 2 и които никой не ги е усетил. Нещата вървят в нормалната посока. Това заяви пред Нова телевизия проф. д-р Николай Милошев, директорът на Геофизичния институт към БАН. \"Това беше една съвсем спокойна в сеизмично отношение нощ\", допълни сеизмологът. Той беше категоричен, че ситуацията се нормализира. Вчера земетресение от 4,1 по скалата на Рихтер беше регистрирано в района между Гоце Делчев, Банско и Сандански. Според данните на Европейския сеизмологичен център епицентърът на труса бил на 18 км северозападно от Гоце Делчев, 55 км югоизточно Благоевград и на 114 км южно от София, на дълбочина 2 км. Земетресението бе усетено и в София и Пловдив, като няма информации за пострадали и щети.", "date": "2018.08.03", "title": "10 микротруса регистрирани през нощта у нас"}
{"url": "https://www.monitor.bg:443/bg/a/view/bufon-pee-na-vecherja-na-psj-140691", "text": "Легендарният вратар Джанлуиджи Буфон скъса от забава новите си съотборници в ПСЖ. По време на вечеря на лагера в Китай, ветеранът се качи на стола и запя песен на родния си език с пълно гърло. В нейния край Буфон се раздаде на 100%, което накара Неймар и компания да се заливат от смях. Припомняме, че вратарят напусна италианския хегемон „Ювентус“, след като договорът му приключи и отказа предложените му оферта – да остане още година, да получи ръководен или треньорски пост в клуба. Буфон избра за първи път в бляскавата си кариера да играе в чужбина и подписа договор с ПСЖ за 1+1 години.", "date": "2018.08.03", "title": "Буфон пее на вечеря на ПСЖ"}
{"url": "https://www.monitor.bg:443/bg/a/view/dva-trupa-na-myje-otkriti-v-stranata-140692", "text": "Два трупа на мъже бяха открити снощи и тази сутрин в страната. В крайпътна канавка на републиканския път I-7 край Ямбол тази сутрин е открито тялото на около 50-годишен мъж, съобщи говорителят на ОД на МВР Татяна Павлова. По първоначални данни мъжът е ударен от пътно превозно средство, което е напуснало местопроизшествието. Криминалисти извършват процесуално-следствени действия. Труп на мъж е намерен и край обръщалото в пловдивския квартал Коматево. Сигналът е подаден към 21 часа снощи. По данни на полицията няма данни за насилие. Най-вероятната причина за смъртта на мъжа е влошено здравословно състояние.", "date": "2018.08.03", "title": "Два трупа на мъже открити в страната"}
{"url": "https://www.monitor.bg:443/bg/a/view/shvedska-princesa-se-mesti-v-sa-sht-140683", "text": "Шведската принцеса Мадалена ще се премести в САЩ заедно със семейството си, предаде ДПА, позовавайки се на съобщение от двореца. Принцесата и съпругът й - британско-американският бизнесмен Кристофър О'Нийл, планират да се установят във Флорида през есента. Преместването е съобразено с възрастта на трите деца на двойката - 4-годишната принцеса Леонор, 3-годишния принц Николас и родената през март тази година принцеса Адриен. Принцеса Мадалена е най-малкото дете на шведския крал Карл XVI Густав и кралица Силвия. 35-годишната кралска особа няма да преустанови работата си за организацията World Childhood Foundation. Съпругът й Кристофър О'Нийл ще продължи бизнес начинанията си в САЩ и Европа.", "date": "2018.08.03", "title": "Шведска принцеса се мести в САЩ"}
{"url": "https://www.monitor.bg:443/bg/a/view/zasega-ne-e-predvidena-nova-sreshta-na-vyrha-trymp-kim-140682", "text": "Белият дом изрази оптимизъм от преговорите със Северна Корея с цел денуклеаризация на Корейския полуостров, но увери, че за момента не е предвидена нова среща на върха между американския президент Доналд Тръмп и севернокорейския лидер Ким Чен-ун, предаде Франс прес, като цитира говорителката на Белия дом Сара Сандърс. Тя обаче допълни, че администрацията \"е отворена за подобна дискусия\". В туит с благодарност до севернокорейския лидер за репатрирането на тленните останки на военни, сражавали се по време на Корейската война, Доналд Тръмп каза: \"С нетърпение очаквам да ви видя скоро\", което накара някои да се запитат дали е фиксирана втора среща на върха. Сара Сандърс потвърди, че Тръмп е получил писмо от севернокорейския лидер и допълни, че той е отвърнал и че писмото ще бъде предадено в скоро време на Ким Чен-ун. Сандърс обаче не разкри точното съдържание на писмата. Тя каза само, че писмата засягат въпроса за ангажимента, съдържащ се в общото комюнике от срещата на върха в Сингапур. Сандърс не отвърна и на зададен й въпрос дали Северна Корея евентуално продължава ядрената си и балистичната си програми. Същевременно директорът на лабораторията в Хавай, която работи по идентифицирането на тленните останки, репатрирани от Северна Корея, заяви пред репортери в Пентагона, че е прекалено рано да се разбере колко души представляват тези останки, предаде Асошиейтед прес. Джон Бърд каза, че тленните останки както изглежда са от ерата на Корейската война и военната екипировка, като ботуши и манерки, върната с останките, съвпада с тези, които са имали по онова време американските сили. Бърд допълни, че севернокорейците са предали и верижка с име на един военнослужещ и че семейството на този човек вече е било уведомено.", "date": "2018.08.03", "title": "Засега не е предвидена нова среща на върха Тръмп-Ким"}
{"url": "https://www.monitor.bg:443/bg/a/view/charli-shijn-njama-pari-za-decata-si-140670", "text": "Актьорът Чарли Шийн не може да плаща издръжка на четири от децата си. Мъжът, известен със зависимостите си към алкохола и още нещо, е подал молба в съда за прекратяване на месечните плащания в полза на наследниците му. В иска се посочва, че той не може да си позволи такива, тъй като „не е способен да си намери стабилна работа, защото е в черния списък в бизнеса по много аспекти“. Екранният чичо Чарли твърди, че дължи над 10 милиона долара и че не може да изплати много от дълговете си, включително ремонт на басейн и озеленяване на градинка. Шийн има две дъщери от брака си с актрисата Денис Ричардс, който продължи от 2002 до 2006 г – Сам и Лола. От втората си съпруга – Брук Мюлер, той възпитава близнаците Макс и Боб, които са на 9. Звездата от „Двама мъже и половина“ има и 33-годишна дъщеря – Касандра, плод на гимназиалната му любов.", "date": "2018.08.03", "title": "Чарли Шийн няма пари за децата си"}
