{"url": "https://www.monitor.bg/bg/a/view/kaufland-predloji-na-bylgarskija-pazar-sportna-kolekcija-ot-reciklirana-plastmasa-185321", "text": "Kaufland България въвежда на българския пазар лимитирана спортна линия текстил като част от своята собствената марка Newletics. Актьорът Наум Шопов и неговата приятелка Теа Минкова са сред феновете на природосъобразния начин на живот чрез спорт, затова иновативната колекция се превърна в част от ежедневието им. Рециклируеми P.E.T. бутилки, риболовни мрежи и пластмасови отпадъци са изходящият материал за създаването на тази иновативна модна линия. Всички артикули от колекцията също могат да се рециклират, като по този начин Kaufland затваря цикъла на рециклиране. „Радваме се на големи брандове като Kaufland, които имат такива инициативи и поемат ангажимента да създават иновативни и полезни продукти. Когато чухме за тази колекция, решихме да ви я представим, защото според нас тя е нещо страхотно“, споделиха Наум и Теа за колекцията. Зелената спортна колекция включва цялостна стилна и модерна спортна екипировка. Потребителите могат да избират сред разнообразие от блузи, якета, клинове, спортни панталони, бюстиета, маратонки и чорапи в естествени цветове. Сред тях има и артикули, които са изработени от 100% органичен памук, сертифициран по Глобалния стандарт за органичен памук (GOTS). Чрез стандарта Kaufland гарантира високото качество на своите собствени текстилни марки, които съдържат памук. От 2013 г. Kaufland не използва твърди пластмасови микрочастици при създаването и производството на собствените си козметични, санитарни и хигиенни марки продукти. Компанията се ангажира до 2025-а да намали пластмасата с най-малко 20%, а пластмасовите опаковки на собствените марки продукти да са 100% рециклируеми.", "date": "2020.01.08", "title": "Kaufland предложи на българския пазар спортна колекция от рециклирана пластмаса"}
{"url": "https://www.monitor.bg/bg/a/view/harchim-za-transport-po-edna-sredna-zaplata-godishno-185324", "text": "Българите харчат по една средна месечна работна заплата за транспорт годишно. Сpeднo 13,3% oт oбщитe paзxoди нa дoмaĸинcтвaтa y нac пpeз 2018 гoдинa ca били нacoчeни в тaзи ĸaтeгopия. Toвa ce дoближaвa дo cpeднoтo нивo зa цeлия Eвpoпeйcĸи cъюз (EC), ĸoeтo e 13,2%. Зa cpaвнeниe Те са cъoтвeтнo 6,6%, 9,7% и 10,4% сочат данните на Евростат за 2018 г.Πo-гoлямa чacт oт paзxoдитe нa бългapитe ca нacoчeни ĸъм тpaнcпopтa в cpaвнeниe c дъpжaви ĸaтo Иpлaндия, Дaния, Xoлaндия, Швeция и Бeлгия. Cтpaнaтa ни e нa 11-тo мяcтo cpeд вcичĸи дъpжaви члeнĸи на Европейския съюз пo дял нa пoтpeблeниeтo зa тpaнcпopт oт oбщoтo тaĸoвa, coчaт дaнни нa eвpoпeйcĸaтa cтaтиcтичecĸa cлyжбa Eвpocтaт. Изcлeдвaнeтo paзглeждa ĸoлĸo cтpyвa нa eвpoпeйcĸитe гpaждaни пoлзвaнeтo нa въздyшeн, мopcĸи, пътeн и жп тpaнcпopт, сочат още данните на Евростат, цитирани от money bg.  Cpeднaтa зaплaтa пpeз тpeтoтo тpимeceчиe cпaдa c 1% - дo 1249 лeвa Ha гoдишнa бaзa зaплaтaта в oбщecтвeния ceĸтop pacтe c 10.5%, a в чacтния - c 12.2% B cтoйнocтнo изpaжeниe oбaчe нeщaтa изглeждaт пo дpyг нaчин. Paзмepът нa зa 2018 гoдинa или мaлĸo нaд 1300 лeвa. Taзи cyмa e втopaтa нaй-ниcĸa в EC, ĸaтo нa пpeди нac e caмo Cлoвaĸия cъc cpeдeн paзxoд нa чoвeĸ oт 600 eвpo. Зa цeлия paзглeждaн пepиoд oбщитe paзxoди зa тpaнcпopт в Бългapия възлизaт нa 4,721 милиoнa eвpo. Taзи cyмa e oтнocитeлнo мaлĸa в cpaвнeниe c oбщитe paзxoди в oтдeлнитe дъpжaви, нo e c eдин oт нaй-виcoĸитe дялoвe ĸъм бpyтния вътpeшeн пpoдyĸт (БBΠ). Зa Бългapия в cpaвнeниe c paзмepa нa иĸoнoмиĸaтa paзxoдитe зa тpaнcпopт възлизaт нa 8,4 нa cтo. Πo-виcoĸ e тexният дял caмo в Kипъp - 10,6%, Литвa - 9,8%, Πopтyгaлия и Cлoвeния c 9,3% и зa двeтe. Дaннитe нa Eвpocтaт пoĸaзвaт, чe зa 2018 гoдинa oбщитe paзxoди нa цeлия EC възлизaт нa 1,1 тpилиoнa eвpo или тoвa ce paвнявa нa 7,2% oт БBΠ нa cъюзa. Toвa oзнaчaвa cъщo тaĸa пo 2220 eвpo нa чoвeĸ. нa eвpoпeйcĸитe дoмaĸинcтвa cлeд paзxoдитe зa жилищe. Двeтe пpeдcтaвлявaт 24% oт oбщoтo пoтpeблeниe. Ha тpeтo мяcтo e xpaнaтa и бeзaлĸoxoлнитe нaпитĸи c дял oт 12,1%. Haй-виcoĸ дял имaт тeзи paзxoди в Cлoвeния, Литвa и Люĸceмбypг, cлeдвaни oт Kипъp, Фpaнция, Гepмaния и Унгapия. B дoлнaтa гpaницa нa ĸлacaциятa ca cъoтвeтнo Cлoвaĸия, Xъpвaтия, Чexия, Pyмъния и Бeлгия.", "date": "2020.01.08", "title": "Харчим за транспорт по една средна заплата годишно "}
{"url": "https://www.monitor.bg/bg/a/view/plovdiv-se-prosti-s-ubitija-v-solun-tosko-185318", "text": "Над 1000 в Пловдив изпратиха в последния му земен път Тоско Бозаджийски - известният фен на Ботев (Пловдив) с опело в църквата \"Свето Преображение Господне\". Сред присътващите бе и кметът на Пловдив Здравко Димитров, както и пловдивският митрополит Николай, който проведе ритуала. Административният директор на Ботев (Пловдив) Асен Караславов също дойде да се сбогува с един от най-дейните запалянковци на \"жълто-черните\" и поднесе венец от клуба. 28-годишният Тоско Бозаджийски беше пребит от ултраси и впоследствие ударен от кола в Солун. Тоско Бозаджийски не само е бил двигател на жълто-черната идея, но и   основен организатор на почти всички инициативи на „Ботев Пловдив“,   споделиха негови приятели. Благотворително е раздавал подаръци в детски градини. Всички скърбят за загубата му и настояват за строги наказания. Венци бяха поднесени от името на ЦСКА, \"Левски\", „Берое“, както и от гръцкия \"Арис\". Тялото на загиналия футболен фен беше прибрано от Солун от семейството му. Той е починал в резултат от удар в лека кола. Това е окончателното заключение на медиците след извършената по-рано аутопсия, съобщи БНР. В нея става ясно още, че   на българина са нанесени удари с тежък предмет,   но не те са причинили смъртта му. Към момента на двамата мъже, задържани за смъртта на българина, са повдигнати по 11 обвинения. По две са за извършено тежко престъпление и по 9 за хулигански прояви, казаха още от консулството ни в Солун.", "date": "2020.01.08", "title": "Пловдив се прости  с убития в Солун Тоско"}
{"url": "https://www.monitor.bg/bg/a/view/rojters-hari-i-megan-se-otkazvat-ot-titlite-stavat-obiknoveni-grajdani-185328", "text": "Третият по наследяване на британския престол принц Хари възнамерява да се откаже от титлата си и да стане обикновен поданик на Елизабет Втора, съобщи Ройтерс. Причината е, че двамата искат да водят спокоен живот между Канада, САЩ и Великобритания и искат да са финансово независими. „Този географски баланс ще ни даде възможност да отгледаме сина си с признателност към кралската традиция, в която той се е родил, като същевременно ще предоставим на семейството ни пространство да се съсредоточи върху нова роля. Очакваме с нетърпение да споделим подробности за тази вълнуваща следваща стъпка, след като продължаваме да си сътрудничим с нейно величество кралицата, принцът на Уелс, херцогът на Кеймбридж и всички заинтересовани страни. Дотогава, моля, приемете най-дълбоката ни благодарност за постоянната ви подкрепа\", написаха Хари и Меган. Новината идва след слуховете, че двамата заедно със сина им Арчи се местят в Канада. Дукът и дукесата на Съсекс не останаха на Острова по време на коледните празници и прекараха тези дни далече от кралските задължения. Последният подобен случай е с крал Едуард VIII - вторият британски монарх от Уиндзорската династия. Управлява Великобритания от 20 януари 1936 г. до абдикацията си на 11 декември същата година.  Слуховете за връзката на Едуард с Уолис Симпсън, които се появяват след смъртта на баща му Джордж V, стават причина за конституционна криза. Църквата, чиято глава е Едуард VIII, порицава развода на Симпсън, парламентът отказва да ѝ даде титла, а нацията не е доволна от факта, че разведена жена ще бъде съпруга на краля. В английската история е нямало подобен прецедент, съпругата на краля да няма официална титла. Ако Едуард е бил твърд в отстояването на позицията си, то кризата е щяло да отмине, но той предпочита да абдикира, за да не развали имиджа на монархията. Дадена му е титлата херцог на Уиндзор, жени се за Уолис Симпсън, напускат Англия и се отдават на светски живот. Едуард VIII е втори по най-късо царуване в английската история, след това на Едуард V (1483 г.). Прецедентът кралят да се жени за разведена жена е сторил Хенри II, който се жени за Елеонор Аквитанска, която по-рано е разтрогнала брака си с френския крал Луи VII. Едуард абдикира по същия начин, както и Джеймс II, след като срещу него се обединяват партиите в Парламента. Едуард е бил много популярен. Неговата съпруга, херцогинята на Уиндзор, казва: „Той можеше да бъде голям крал, хората го обичаха.“", "date": "2020.01.08", "title": "Ройтерс: Хари и Меган се отказват от титлите си"}
{"url": "https://www.monitor.bg/bg/a/view/volejbolistkite-ostanaha-bez-shans-za-tokio-2020-185329", "text": "Волейболистките от националния отбор на България останаха без шансове за класиране на олимпиадата в Токио, след като записаха втора поредна загуба на континенталната квалификация в Апелдоорн (Холандия). Воденият от Иван Петков тим падна от домакините с 0:3 (19:25, 19:25, 24:26) във втория си мач от Група \"А\" на турнира, игран тази вечер пред над 3500 зрители в известната зала \"Омниспорт\". По този начин \"лъвиците\" остават без победа до момента и с две загуби, като нямат никаква възможност да продължат напред към полуфиналите на олимпийската квалификация. От друга страна \"лалетата\" са с 2 победи от 2 мача и 6 точки, като са почти сигурни полуфиналисти и ще продължат борбата за олимпийската виза. Утре (9 януари) България ще изиграе последната си среща - срещу Азербайджан от 17.00 часа българско време, а след това от 20.30 часа Холандия среща коравия тим на Полша.", "date": "2020.01.08", "title": "Волейболистките останаха без шанс за Токио 2020"}
{"url": "https://www.monitor.bg/bg/a/view/albert-popov-s-novo-vlizane-v-top-20-pri-alpijcite-185331", "text": "Българският ас в ските Алберт Попов направи ново стархотно състезание и за втори път през сезона намери място в топ 20 в слалом, валиден за Световната купа при алпийците. В Мадона ди Кампилио българинът се класира за втория манш, след като в първия даде 28-о време.  След страхотно каране във втория Попов завърши с общо време от 1:37,45 минути, което му отреди 18-ата позиция в крайното подреждане, изоставайки с 1,85 секунди от победителя Даниел Юл от Швейцария.  През миналия декември Аби завърши 12-и в слалома във Вал д'Изер, което е най-доброто му класиране за сезона.  Швейцарецът Даниел Юл постигна историческа втора поредна победа в слалома от Световната купа в легендарния италианския зимен център Мадона ди Кампилио. С двата си последователни триумфа той се нареди до знаменитости като местния любимец Алберто Томба (1987-88), въздесъщия Ингемар Стенмарк (1979-80) и норвежкия топ алпиец Хенрик Кристоферсен (2015-16). Именно Кристоферсен завърше сега втори, на 0,15 секунди лидера, а на трета позиция финишира новото лице на френските ски в слалома - Клеман Ноел, който остана само на 0,25 секунди от първия.", "date": "2020.01.08", "title": "Алберт Попов с ново влизане в топ 20 при алпийците"}
{"url": "https://www.monitor.bg/bg/a/view/minahme-na-domashna-lutenica-ot-neta-temata-185322", "text": "Минаваме на домашна лютеница и всякаква друга зимнина, купена по обяви в Интернет, показа проверка на „Монитор“. Според фермера Танчо Колев, председател на Националното сдружение на млеко и месопроизводителите, по този начин хората търсят начин да осигурят на трапезата си хранителни продукти, приготвени по традиционни рецепти и без консерванти и всякакви други добавки. В момента сайтовете за обяви в мрежата са пълни с всякакви оферти за продажба на домашни консерви. Най-търсена си остава лютеницата, твърдят запознати. Във “Фейсбук“ има обяви за по 4 лв. за бурканче от 314 грама. Купешката в големите търговски вериги може да се намери за около 2 пъти по-ниска цена, но хората са готови да платят повече, само и само да хапнат натурална храна. В нета, сред обявите за популярния продукт, има и за лютеница с ябълки/карамел и лук, като тя се предлага на същата цена и в същата разфасовка. Срещат се и обяви за продукти, по-евтини, отколкото аналозите им в магазина. Такъв е примерът с домашното вино, което се оферира по 4 лв. за литър. Подобна цена в бакалията трудно вече може да се намери дори за питието в пластмасови бутилки, което познавачите биха купили само в краен случай и твърдят, че има малко общо с истинското вино. Мезетата за виното пък, като например магарешката пастърма в социалните мрежи се предлага по около 27 лв. за кило. Купешката алтернатива - телешката пастърма се може да се купи в търговските вериги малко по-евтино - за по 23 лв./кг. Конският суджук пък се оферира по 6,20 лв./бройката, без да се уточнява какъв е грамажът. От другите месни продукти, впечатление прави и офертата за кайзер пастърма за 43 лв./кг, прясната домашна сланина обаче върви само по петарка. Суровият телешки судужук се оферира в мрежата по десетарка килото, а в във веригите цената е над 2 пъти по-висока. За мераклиите сами да си приготвят колбаси от месо в мрежата в нета се предлагат и черва за пълнене. Една от обявите е за свински с дължина 90 м. Към тях има обяснение, че с тях могат да се направят 55-60 кг месни продукти и исканата цена е 26 кинта. За телешките офертата е за три пъти по-малка дължина и се оферират за 16 лв., като те могат да поберат 30-35 кила пълнеж. Овчите черва се предлагат най-евтино - 60 м само за 10 лв., като те са предвидени, според обявата за 10-12 кг пълнеж. Телешкото месо без кост се предлага в мрежата по 11 лв. за кило, а домашните пилета се продават по десетина лева килото. Теглото на готовите за готвене пернати варира от 1600 до 2300 грама, се пояснява в обявата. За домашно овче сирене в тенекия, съдържаща 8 бучки по килограм, продавачите искат 75 лв. или под десетарка за килограм. Домашното козе сирене (халуми) за скара се предлага по 20 кинта килото. За голям буркан от кило и 700 грама царска туршия се искат 5 лв, а за буркан от 800 грама с кисели краставички се предлага в нега за по 3,50 лв. Маринованите камби с добавка от мед вървят по около 6 кинта. При компотите има по-голямо разнообразие от обяви. Компот от дренки, използван за спасяване при разстройство, в буркан от 0,750 л се продава за 6-7 лв. Компот от арония може да бъде купен през нета за 2 лв., но в разфасовка от 0,210 л. Сиропът от бъз върви по 10 лв./л. През нета можем да си купим и вишновка, срещу 23 лв. за литър. Сладкото от зелени орехчета пък се предлага срещу петарка за буркан от 314 грама, а от динени кори, домашно киви или моркови с левче по-евтино за същото количество. Според нормативната уредба, касаеща продажбите на храни у нас, всички интернет търговци трябва да развиват дейността си само в обект, който е проверен и регистриран по реда на закона, за да се установява строг контрол върху продуктите. От Българската агенция по безопасност на храните (БАБХ), поясниха неофициално, че Когато от санитарното ведомство забележат потенциални нарушения в интернет се алармира полицията и тя разследва случая, и като се установи нарушение, се налага глоба. Относно рисковете за безопасността на храната, продавана през интернет от частни лица, Танчо Колев, председател на Националното сдружение на млеко и месопроизводителите, предложи контролните органи да влязат в ролята на клиент под прикритие, да си поръчат такава храна през мрежата и да я изследват. „От 2007 г. призоваваме да се създаде нормативна уредба за легална продажба на традиционните продукти, произвеждани от фермерите, както това е в цяла Европа. В Гърция на всеки пазар може да се купи от сергията домашно сирене и други традиционни продукти“, обясни той. На въпрос дали фермерските пазари не са мястото за реализацията на продукцията на по-малките стопани, Колев припомни, че на тях по закон може да се продава само част от произведеното. „За тях обаче не е утвърдено с наредба да се продават основно традиционни храни като домашния суджук, който е само от месо, например“, добави фермерът. Според него хората продават направената от тях зимнина, за да могат да изкарат някой лев и да оцелеят. По думите му, на тези продавачи поне са известни телефоните. Кулинарите и хората, които искат да опитат различно птиче месо могат да си купят домашно отглеждана токачка. Цената за килограм е 37 лева. Птиците все пак са сравнително дребни и леки, така че за тази сума вероятно ще получите две токачка. Фермите за еко храни предлагат и пъдпъдъци на цена 25 лева за килограм, като две птици са приблизително половин килограм. Месото и на двете птици има вкус на дивечово, въпреки отглеждането във ферма. Който иска да си хапне домашна кокошка ще трябва да се бръкне с 12 лева за килограм, като птиците обикновено са около 2 килограма. Яйцата от „щастливи“ кокошки също държат доста висока цена, като например 70 ст. на бройка. Пъдпъдъчите са по-евтини, могат да се намерят и за 15 ст. От производители, които предлагат стоката си директно в социалните мрежи. Допреди няколко години в магазините у нас почти не се предлагаше месо за различни стекове. Това, което можеше да се купи беше обикновено телешко, често от доста пораснали телета. Десетина ферми предлагат онлайн телешко за ribeye steak срещу 29,90 лв/кг., за beef silverside за 25 лв/кг, както и за rump steak на цена от 23 лв/кг. Телешкият суров суджук обаче удря рекорд с 30 лева за половин килограм. В сайтовете за чиста фермерска храна се предлага и натурално свинско за малко над 15 лв/кг. Двукилограмов заек пък струва също почти 30 лв/кг, тоест 15-17 лева за килограм. Между другото и килограм кайма 60/40 – телешко и свинско струва 20 лв. Ако е направена на кюфтета, готови за печене на скара – с 2 лева отгоре.", "date": "2020.01.08", "title": "Минахме на домашна лютеница от нета (ТЕМАТА)"}
{"url": "https://www.monitor.bg:443/bg/a/view/ursula-vremeto-do-kraja-na-2020-g-ne-e-dostatychno-za-brekzit-185308", "text": "Времето до края на тази година не е достатъчно, за да бъдат договорени всички аспекти в бъдещите отношения между ЕС и Великобритания, така че двете страни в процеса да могат да изберат върху какво искат да се съсредоточат. ова заяви днес председателят на Европейската комисия Урсула фон дер Лайен в лекция пред студенти от Лондонското висше училище по икономика, предаде Ройтерс. Приоритет за ЕС е запазването на целостта на единния пазар и митническия съюз на блока, каза тя, като подчерта, че по този въпрос \"няма да има компромиси\". Лекцията се състоя преди Фон дер Лайен да се срещне с британския премиер Борис Джонсън, за да определят платформата за преговорите по бъдещите взаимоотношения след излизането на Обединеното кралство от ЕС на 31 януари.  Въпреки че вече няма да е член на съюза, до края на тази година Великобритания ще се придържа към правилата на ЕС и ще внася дължимите суми в общия бюджет. В случай че Лондон не поиска удължаване на този преходен период след края на 2020 г., от началото на 2021 г. отношенията ще бъдат регулирани или от правилата на Световната търговска организация, или от двустранно споразумение, ако такова бъде подписано до края на 2020 г. Правителството в Лондон е обявило, че не желае удължаване на преходния период, припомни Ройтерс.  \"Без удължаване на преходния период след 2020 г. не можем да очакваме да се споразумеем по всеки отделен аспект на нашето ново партньорство. Ще трябва да имаме приоритети\", каза Урсула фон дер Лайен. Според нея, за да има максимално близко партньорство, Великобритания ще трябва да приеме голяма част от правилата, към които се е придържала като членка на ЕС. \"Без свободно движение на хора, не може да има свободно движение на капитали, стоки и услуги\", каза шефката на ЕК.  По думите й британците не могат да разчитат на \"най-висококачествен достъп до най-големия единен пазар в света\", без да се придържат към правилата в околната среда, трудовия пазар, данъчното облагане и държавната помощ. \"Колкото повече различия има, толкова по-дистанцирано партньорство ще има\", предрече Урсула фон дер Лайен.  Тя потвърди, че ЕС иска бъдещите отношения с Обединеното кралство да се основават на \"нулеви тарифи, нулеви квоти и нулев дъмпинг\", както и на съвместни действия в сфери като климата, защитата на данните, риболова, енергетиката, транспорта, усвояването на космоса, финансовите услуги и сигурността. По отношение на сигурността Фон дер Лайен настоя за партньорство в борбата с трансграничните заплахи от тероризма и киберпрестъпността.", "date": "2020.01.08", "title": "Урсула: Времето до края на 2020 г. не е достатъчно за Брекзит "}
{"url": "https://www.monitor.bg:443/bg/a/view/muzikalni-legendi-darjavat-milioni-za-avstralija-185305", "text": "Британската легенда сър Елтън Джон ще се раздели с колосалната сума от $1 милион, които да помогнат на огнеборците в опитите да овладеят пожарите и екологината катастрофа в Австралия. Бащата на Rocketman обяви волята си по време на концерт в Сидни. „Всички трябва да изпитваме страхопочитание към работата на пожарникарите. Има хора, които загубиха живота си в опит да спасят домове. Положението на животните също е тежко, хабитатът им е разрушен в почти библейски размери. Затова тази вечер обещавам да даря 1 милион долара“, каза пред феновете си Елтън. Под бурните овации той продължи: „Да гледам какво се случва разбива сърцето ми. Трябва да се обединим, трябва да се борим и това е моят дан. Обичам Австралия толкова много“, заяви музикантът, който е намерил време да работи и по нова музика, между концертите си. Ценителите предстои да бъдат изненадани с необикновена негова колаборация с Принца на мрака – Ози Озбърн. Новината съобщи съпругата на Ози – Шарън. Дали парчето ще се появи в новия албум на Озбърн Ordinary Man, който трябва да излезе скоро не е ясно. В последните дни обаче легендата на Black Sabbath надигна завесата към тавата с втори сингъл - Straight To Hell. Той е придружен от впечатляващо видео – напълно в стила на Ози. Парчето е наистина силно, с груб, стържещ инструментал и непремерена, вулгарна лирика, която грабва ухото от самото начало. Ако пък ли не – писъкът на Ози ще го направи. Тежката музика също се отчете с големи дарения, като разбира се сред най-щедрите са Metallica. Вътрешните проблеми на бандата, никога не са им пречили да развържат кесиите си и те вече преведоха на австралийските пожарни служби 750 000 долара от благотворителната си фондация All Within My Hands. „Разрушенията, пагубният ефект върху всички жилища, животни и околната среда и невероятна природа на Австралия са покъртителни“, пише бандата в изявлението си и призовава всички нейни фенове да се присъединят към каузата. Припомняме, че групата, която за последните 12 месеца е събрала 1 милиард стрийма в Spotify и затвърди статута си на най-влиятелна метъл банда, често прави големи дарения. Само за последното си европейско турне чрез фондацията си дадоха 1,5 милиона долара като 250 000 евро от тях отидоха за детска онкологична клиника в Румъния и 40 000 паунда - за бездомници в Манчестър. В Сидни се подготвя колосален концерт - Fire Fight Australia, с много световни звезди, чрез който също да се съберат пари. Той е обявен за 16 февруари, зад него стои промоутърът TEG Dainty и дава заявка за най-голямото музикално събитие на 2020 г. Официално артистите, които ще се присъединят, ще станат ясни следващата сряда, но вече усилено циркулира името на Queen с Адам Ламбърт, които да оглавят хедлайна. Легендите ще са в Австралия за турне по това време и то с организатор точно TEG Dainty. Пък и Брайън Мей пусна разтърсващи снимки от екокатастрофата с текст: „Не мога да спра да мисля за трагичните пожари в Австралия...“. По това време в Сидни ще е и шок рокерът Алис Купър, чиито изяви се водят от същия организатор, както и Майкъл Бубле, който на 16 февруари ще е в Мелбърн, но няма пречки по обед, за когато е обявен концертът да е в Сидни, или пък да направи видео включване. Никол Кидман и съпругът й – кънтри звездата Кийт Ърбън, чийто корени са в Австралия също дариха – 500 000 долара, каквато сума отделиха още Кайли Миноуг и Пинк. Припомняме, че повече от 500 милиона животни намериха смъртта си в огнения ад, 1/3 от популацията на коалите вече я няма, цели градове бяха опустошени от стихията.", "date": "2020.01.08", "title": "Музикални легенди даряват милиони за Австралия"}
{"url": "https://www.monitor.bg:443/bg/a/view/volejbolistite-ni-stignaha-polufinalite-v-berlin-185310", "text": "Волейболните ни национали се класираха за полуфиналите на олимпийската квалификация в Берлин, след като изпълниха мисията си да спечелят два гейма от мача със Сърбия и дори спечелиха двубоя с 3:2 (21, -24, 22, -20, 13). Освен това нашите изхвърлиха европейския шампион от игрите в Токио това лято, след като западните ни съседи останаха извън топ 4 на турнира. България завърши на първо място в групата с три победи и актив от 7 точки и най-вероятно ще играе с Германия на полуфиналите. Домакините загубиха с 2:3 директния двубой от Словения за лидерската позиция в група „А“, но и двата отбора продължават напред. Старши треньорът Силвано Пранди отново заложи на същата стартова шестица, с която изкова успехите срещу Франция и Холандия: Мартин Атанасов, Тодор Скримов, Георги Сеганов, Виктор Йосифов, Алекс Грозданов, Цветан Соколов и либеро Теодор Салпаров. След спечелването на втория гейм обаче италианският специалист и сръбският му колега пуснаха на игрището всички останали резерви. Най-резултатен в мача бе Цецо Соколов, който завърши с 20 точки, 2 от които директно от сервис. 17 точки добави и Тодор Скримов. Толкова за сърбите реализира и звездата им Неманя Петрич, а 14 добави Урош Ковачевич. Последният треньор, водил България на олимпийски игри (в Лондон 2012) – Найден Найденов, е оптимист, че с такава игра като до момента, няма кой да спре нашите по пътя към мечтата виза за Япония. До нея ще достигне само победителят от квалификацията в Берлин. „Не мога да не съм доволен, не само от този мач, а и от представянето ни досега. Наистина показваме сериозна игра, която всички искахме да видим. Много убедителни, особено на сервис. През последните години ни се беше изгубил този елемент. Сега е на най-доброто ниво и резултатите се виждат\", сподели Найденов пред „Дарик“ радио. \"Без значение дали ще играем срещу Германия или Словения с тази игра, която показваме до момента, ако играем така и на полуфинала, и на финала мисля, че шансовете са много големи. И Германия, и Словения са преодолими отбори. Щом преодоляхме Франция и Сърбия. Ако играем на финал с Франция и ги натиснем със сервис, те стават уязвими и могат да бъдат победени\", добави още бившият селекционер на \"лъвовете\". „Един човек, който само наблюдава, ще види, че нашите момчета са отишли този път да играят, да се борят, имат настроение и хъс, за разлика от европейското. Абсолютно съм сигурен, че ако запазим тази игра, няма да има кой да ни спре\", завърши Найден Найденов.", "date": "2020.01.08", "title": "Волейболистите ни стигнаха полуфиналите в Берлин (ОБНОВЕНА)"}
{"url": "https://www.monitor.bg:443/bg/a/view/pochina-sestrata-na-huan-karlos-185311", "text": "Почина испанската инфанта доня Пилар де Бурбон, херцогиня Бадахоская, по-голяма сестра на крала на Испания Хуан Карлос. Мария дел Пилар Алфонс Хуан Виктория Луис Игнасия де Тодос лос Сантос почина на 84-годишна възраст. Тя беше хоспитализирана с хроничен бронхит.  Хуан Карлос и София бяха при ея преди смъртта, пишат испанските медии.", "date": "2020.01.08", "title": "Почина сестрата на Хуан Карлос "}
{"url": "https://www.monitor.bg/bg/a/view/valja-chervenjashka-osydi-12-libijski-oficeri-za-iztezanijata-obzor-185315", "text": "Софийският градски съд осъди 12 либийски офицери да заплатят 500 000 лв. за неимуществени вреди, причинени на медицинската сестра от Бяла Слатина Валя Червеняшка, съобщиха от институцията. Съдебният състав приема за безспорно установено по делото, че Червеняшка е била изтезавана с цел изтръгване на самопризнания в периода 9 февруари 1999 г. - 24 юли 2007 г. Съдът е отхвърлил като неоснователен и недоказан предявения иск за имуществени вреди в размер на 55 334,56 лв. Решението подлежи на обжалване в двуседмичен срок от връчването му на страните пред Софийски апелативен съд. Гражданското дело е образувано през 2012 г. по молба на Червеняшка за заплащане на неимуществени и имуществени вреди. В иска си Червеняшка твърди, че е работила в либийския гр. Бенгази като медицинска сестра в педиатрична болница „Ал-Фатах“ през 1999 г. На 9 февруари 1999 г. Червеняшка и други медицински сестри били арестувани от либийската полиция без обяснение и откарана в полицейско управление в Триполи, където била подложена на изтезания и мъчения с цел и изтръгване на самопризнания. Твърди се, че ползваните методи включвали електрошоково въздействие по краката, стъпалата, ръцете, гърдите и интимните части, побой по стъпалата на ходилата, увисване за ръцете и китките, задушаване, бесене. Твърди се, че Червеняшка била заплашвана със смърт, имало заплахи към членовете на семейството, заплахи докато са с вързани очи, че ще бъдат нападнати от кучета, побой, влачене за косата по земята, горене с цигари, поставяне върху телата на медиците на хапещи насекоми, инжектиране на наркотици, лишаване от сън, излагане на пламъци и на Твърди се, че тези методи на разследване били прилагани интензивно около 2 месеца до получаване на самопризнания от всички, че са причинили смъртта на 393 деца чрез умишлено заразяване с ХИВ-вирус, а след това продължили по време на разследването. Твърди се, че въз основа на получените самопризнания е било изградено обвинение. За периода от 16 май 1999 г. до 24 юли 2007 г. в продължение на 2744 дни Червеняшка е била изправяна неколкократно пред съд и осъждане, но практически лишена от свобода без влязъл в сила съдебен акт, пише в решението на СГС. Изтезанията били извършвани от либийски офицери в различни конфигурации. Причинените травми са физически и психически, а последствията от изтезанията продължават да се проявяват върху физическото и психическото състояние на Червеняшка. На 8 март 2019 г. либийските офицери–ответници по делото са представител адвокат З. Ответниците в съдебно заседание чрез процесуалния си представител са помолили съда да постанови решение съобразно закона и събраните по делото доказателства. СГС е събрал писмени доказателства и е разпитал 3-ма свидетели. В съдебното решение подробно са описани показанията на какви гаври и изтезания са били подложени Червеняшка и другите български медицински сестри. След 8,5 г. в затвора те бяха освободени, но Червеняшка е със сериозни здравословни проблеми. Съдебният състав е приел, че е международно компетентен да разгледа предявените искове на основание чл.18 във връзка с чл.4, ал.1, т.2 от Кодекса на международното частно право, предвид обстоятелството, че Червеняшка е български гражданин. Според чл.166 от Либийския граждански кодекс е въведена забрана да се вреди другиму. СГС е установил, че либийските офицери са нарушили забраната за изтезания, жестоко, нечовешко или унизително отнасяне. Забраната за изтезания се възприема в правната доктрина като императивна норма на общото международно право. Тази забрана е въведена с чл.7 от Международния пакт за граждански и политически права от 1966 г., по който Либия е страна, както и по Конвенцията на ООН срещу изтезанията и други форми на жестоко и нечовешко отношение и наказание. Това е една от причините, тя да не иска да го коментира. Другата е, че смята присъдата за виртуална, защото не вярва, че някога ще получи парите. „Там държава няма“, твърди Чевреняшка, която дори няма представа дали мъчителите й са живи. Червеняшка, заедно с мeдицинcкитe cecтри Криcтиянa Вълчeвa, Нacя Нeнoвa, Вaлeнтинa Cирoпулo и Cнeжaнa Димитрoвa, cъc cъпругa нa Криcтиянa дoктoр Здрaвкo Гeoргиeв и пaлecтинcкият cтудeнт пo мeдицинa Aшрaф aл-Хaджудж, бяхa aрecтувaни в Бeнгaзи нa 9 фeвруaри 1999 г. и ocтaнaхa в либийcкитe зaтвoри oбщo 2755 дни. Прeз 2000 г. тe бяхa oбвинeни в умишлeнo причинявaнe нa eпидeмия oт CПИН в Бeнгaзи.", "date": "2020.01.08", "title": "Валя Червеняшка осъди 12  либийски офицери за изтезанията (ОБЗОР)"}
{"url": "https://www.monitor.bg:443/bg/a/view/trymp-shte-komentira-atakata-na-iran-na-jivo-185313", "text": "Американският президент Доналд Тръмп кометира атаката на Иран. Причина за изказването на Тръмп е удара по две американски бази в Ирак, извършен от Иран. Американският президент съобщи, че за щастие никой не е загинал по време на атаката. \"Свършиха дните на Иран, в които той ще тероризира останалия свят. Няма да оставим това. Миналата седмица неутрализирахме Касим Солеймани, който сееше кървави раздори из целия регион.\" С унищожаването на Сюлеймани ние изпратихме силно послание. Санкциите срещу Иран ще останат, а ще бъдат наложени и нови от сега. Иран вместо да благодарят на САЩ след сделката от 2013 г., те сеят смърт, подчерта Тръмп. Дойде времето Великобритания, Германия, Франция, Русия и Китай да разберат, че трябва да се противопоставят на Иран, наблегна той. Тръмп подчерта, че ще изпрати силно послание към иранския режим - няма да ви толерираме повече, каза той. Днес ще поискам НАТО да  е много по-активен в Близкия изток. Това, че ние имаме много добра армия, не означава, че ще я използваме. Ние не искаме да я използваме, подчерта Тръмп. Десетки хиляди от \"Ислямска държава\" бяха ликвидирани от САЩ, подчерта Тръмп. \"Ислямска държава\" е враг на Иран, припомни Тръмп, помогнахме им като ги ликвидирахме. Ние искаме мир за всички, подчерта Тръмп.", "date": "2020.01.08", "title": "Тръмп: Няма загинали при атаката на Иран (ВИДЕО)"}
{"url": "https://www.monitor.bg/bg/a/view/timyti-shalame-hvashta-kitarata-na-bob-dilyn-185286", "text": "Младият актьор Тимъти Шаламе се обръща към музиката. Звездата от „Призови ме с твоето име“ започна уроци по акостична и електрическа китара. Решението му обаче не е свързано с промяна на професионалното му поприще, а с новата му роля – на Боб Дилън в биографичния филм Going Electric. Действието в заглавието ще се развива в средата на 60-те години на миналия век. Сред основните акценти в сюжета пък ще бъде спорно приетото решение на Дилън да премине от акустична към електрическа китара. Събитията пред и зад камерата ще бъдат дирижирани от Джеймс Манголд, който в момента е в светлините на прожекторите заради последния си филм „Пълно ускорение“. Междувременно с филм за Дилън скоро ще се разпише и Лука Гуаданино – режисьорът на „Призови ме с твоето име“. Именно благодарение на него изгря и звездата на Шаламе, като актьорът получи първата си номинация за „Оскар“ след участието си в лентата. Продукцията на Гуаданино ще бъде строго концентрирана върху албума на Дилън от 1975 г. - Blood on the Tracks.", "date": "2020.01.08", "title": "Тимъти Шаламе хваща китарата на Боб Дилън"}
{"url": "https://www.monitor.bg/bg/a/view/aviokompanii-otkazvat-da-letjat-nad-iran-i-irak-185309", "text": "Все по-голям брой авиокомпании съобщават, че избягват иранското и иракското въздушно пространство или забраняват полетите до региона, след като Техеран изстреля балистични ракети срещу бази, в които се намират американски войски в Ирак. “Като обезпечителна мярка и след новините за въздушни удари, „Еър Франс“ реши да спре всички полети през иранското и иракското въздушно пространство”, заяви говорител на Air France пред AFP. Малко след ракетните атаки Федералната авиационна администрация на САЩ заяви, че забранява на американските превозвачи да летят над Ирак, Иран и Персийския залив. Регионите са важен коридор за полети, пътуващи между Европа и Азия. В Германия „Луфтханза“ заяви, че е отменила ежедневния си полет до Техеран в допълнение към спирането на полетите към Иран и Ирак до по-нататъшно уведомление. Добавя се, че съботната услуга на всеки две седмици до северния иракски град Ербил е отменена. Превозвачите на ОАЕ „Emirates Airlin“ и нискотарифния „Flydubai“ заявиха, че са отменили полети до Багдад по „оперативни причини“. Австралийският „Qantas“ заяви, че един от полетите му Лондон-Пърт ще бъде пренасочен, а другият вече лети по алтернативен маршрут. “Ние коригираме нашите полетни маршрути над Близкия изток, за да избегнем въздушното пространство над Ирак и Иран до по-нататъшно уведомление”, заяви говорител. Сингапурските и малайзийксите авиолинии също заявиха, че ще отклонят полетите от иранското въздушно пространство. Виетнамските авиолинии заявиха, че ще направят “подходящи корекции” на маршрутите, за да избегнат области с потенциална нестабилност, въпреки че редовните им полетни маршрути до Европа не преминават над Иран и Ирак. Японските авиокомпании ANA и JAL и базираната в Хонконг „Cathay Pacific“ заявиха, че самолетите им няма да летят през въздушното пространство, засегнато от последния взрив.", "date": "2020.01.08", "title": "Авиокомпании отказват да летят над Иран и Ирак "}
{"url": "https://www.monitor.bg:443/bg/a/view/diskoteki-po-svetlo-185312", "text": "", "date": "2020.01.08", "title": "Дискотеки по светло"}
{"url": "https://www.monitor.bg:443/bg/a/view/oh-na-baba-185319", "text": "Лютенички, пиперки, мармалад от шипки, кьопоолу и зелеви сармички в буркан – потребители от цялата страна са полудели по домашно приготвени консерви, приготвени в малки количества от частни стопани и брандирани с най-разпознаваемата сантиментално марка – от баба. „Баба“ е магическата думичка, която продава млека, колбаси (заедно с дядо), сирене, кашкавал, всякакви консерви и всичко, до което теоретически би могла да се докосне една баба. Още в училище, а и в почти всяко семейство се изгражда пиетет към този важен член от семейството – родителката на нашите родители. Неусетно той се принася и към жена на възраст, на която може да бъде назована с възрастовото определение баба. Кой от нас отминава равнодушен стариците, продаващи пет стръка лук и няколко връзки магданоз, буркан мед или туршия в пластмасова бутилка? Признавам, че и аз, въпреки обилното консервно производство у дома при всеки удобен случай подпомагам финансово и уличните баби. Когато обаче вкараме бабата в буркан и комерсиализираме детския сантимент към домашния уют, на здраво-мислещия човек би трябвало да му светнат и поне няколко сигнални лампички. На първо място съгласете се, че на баба млякото, например е повече рекламен трик, отколкото реалност. Я да вдигнат ръце онези от вас, чиито баби в епохата на късния соц са доили крави, собствени, били са масло в бучката, а от млякото са заквасвали тави и тенджери? И вие помните оня неповторим вкус на киселото мляко, заквасено от баба? Съмнявам се да са много, защото по ония времена бабите бяха оставени без крави и ако имаха досег до краве виме, това най-често беше в общественото ТКЗС. В епохата на индустриализацията на хранително-вкусовата сфера придобиването на невинаги нужни знания за Е-та – консерванти, оцветители, подсладители и осолители част от смятащите се за „по-начетени“ потребители си казват, че хранителната конфекция не е за тях и посягат към обяви, групи и странички в социалните мрежи, където брандът „баба“ в последните години процъфтява. Липсата на регулация за този тип производство и дистрибуция на бутикови храни е нож с две остриета. Засега дава неограничена възможност на малки производители да си предлагат стоката на добра цена без да им виси на главата БАБХ, НАП и здравната инспекция. Ако производството наистина е бабешко, да ме извинят магьосниците на черпака от третата възраст, но понякога има какво да се желае включително и към хигиенните им навици и бързината на мисълта и сръчността на ръцете, уви, физиология. Засега не сме чули за масови зарази, но… да чукаме на дърво. Като се сетя за друга една лампичка, леко ме напушва смях. Стотици тийнейджъри по цял свят всяка година стават жертва на измами по чатове и социални мрежи, мислейки, че си пишат с готини връстници, а от другата страна стоят потни чичковци с памучни потници и потриват ръце. Та си мисля, зад колко от брандираните „баби“ стоят предприемчиви мъжкари с космати гърди, бъркат заедно с наети от близката махала девойки лютеници, мармалади, конфитюри и прочие, а после пускат обяви в нета и потъркват и те ръце, намигвайки: Ох, на баба!", "date": "2020.01.08", "title": "Ох, на баба"}
{"url": "https://www.monitor.bg:443/bg/a/view/pregovarjame-sys-sa-sht-za-po-niski-ceni-na-gaza-obzor-185320", "text": "България ще преговаря със САЩ за преференциални, по-ниски цени за втечнен газ. Това стана ясно от изявление на премиера Бойко Борисов, който заедно с американския посланик у нас Херо Мустафа откри в МС първата сесия на т.нар. Стратегически диалог между България и САЩ, договорен по време на срещата на му с президента Доналд Тръмп във Вашингтон. През миналата година сме ползвали около 400 млн. куб. метра втечнен газ, дошъл от терминала в Александруполис, а само за януари тази година количествата са около 100 млн. куб. метра. В тази връзка Борисов заяви, че България, чрез „Булгартрансгаз\" ЕАД, ще придобие 20% от капитала на \"Газтрейд\" - проектната компания за изграждане на LNG терминала за втечнен природен газ край Александруполис, откъдето идва и американският втечнен газ, който купуваме. Толкова процента държала и държавната гръцка енергийна компания. По думите на Борисов всичко това ни давало основания, че можем да гарантираме поне 3 търга за свободния пазар, които дори може да стигнат до 5. Отделно от това втечненият газ бил с около 10% по-евтин. Борисов поясни, че в края на януари енергийният министър Теменужка Петкова, заедно с шефовете на „Булгаргаз“ и „Булгартрансгаз“ ще отидат в САЩ, за да се опита да договорят по-ниски цени на втечнения газ. С делегацията щяла да пътува за САЩ и Мустафа, което потвърди преди това и самата тя. „Ще отидем и да договорим цени, много по-изгодни за българската икономика и индустрия“, увери премиерът. Стартът на газовия хъб „Балкан“ пък означавал, че България се връща на газовата карта, докато целта на предишната американска администрация била ние да сме само клиент. По думите на Борисов САЩ не спират „Балкански поток“, защото той не е продължение на „Турски поток“. България изграждала своята газопреносна мрежа и то с американски компресори, като така защитавала собствения си икономически интерес. „Балкански поток“ пък бил с около 1 млрд. по-евтин от предишни проекти. Наред с това Борисов коментира проекта „АЕЦ „Белене“, военното сътрудничeство, чрез покупката от САЩ на възможно най-добрия самолет F-16, мигрантската криза и нулевия натиск към нашата граница от Турция, благодарение на добрите отношения с южната ни съседка, Западните Балкани и Северна Македония, стокообменът, който скочил с 36 % и възлизал на 1,3 млрд. долара, както и падането на визите за българи за САЩ. Така от думите на Борисов и на Мустафа стана ясно, че в края на февруари или началото на март у нас ще дойде помощник-държавният секретар по консулските въпроси на САЩ Карл Риш, за да се обсъди отпадането на визите. Борисов заяви, че се надява до \"година и нещо\" темата с визите да приключи. Той даде за пример падането на визите за Канада, което било и наше предимство. И припомни, че досега винаги българската страна е поставял въпроса, но на срещата във Вашингтон Иначе отказите за визи за българи били под 10%. Накрая Борисов даде да се разбере, че стратегическата среща се е провела след година и половина усилия от наша страна. Мустафа на свой ред заяви, че САЩ желае силна и просперираща България, а страната ни заслужава най-доброто бъдеще и определи България като невероятна. \"Прекрасните българи, които срещам всеки ден, заслужават най-доброто за тях и за децата им. Това е същинският смисъл на тези разговори\", каза американският посланик на български. У нас била бизнесделегация от САЩ, а българският транспортен министър Росен Желязков водил такава в момента отвъд Океана. Мустафа извини за отсъствието зам.-държавния секретар Дейвид Хейл, който трябвало да остане във Вашингтон заради ситуацията в Ирак. За сметка на това US делегацията се водеше от зам.-помощник държавния секретар на САЩ Матю Бойс. Той увери, че САЩ ценят България като приятел и стратегически партньор и определи По думите му целта е България да стане истински газов хъб в региона и да създадем истински енергиен пазар. Той даде да се разбере, че САЩ могат да ни помогнат за създаването на енергиен пазар без местни и чужди монополисти. „Енергийната сигурност е национална сигурност - общата ни цел е България да стане истински газов разпределител и истински източник на регионална енергийна сигурност. Без монополисти - местни и чуждестранни, работещи на непазарен принцип\", подчерта Бойс. Срещата в МС трябваше да има 5 сесии, на които да се обсъдят теми като отбраната, сигурността, икономиката, търговията и върховенството на закона. След нея двете страни излязоха със съвместно обобщение. От него стана ясно, че САЩ ни подкрепят за членство в Организацията за икономическо сътрудничество и развитие (ОИСР). Относно дискусиите за падането на визите пък ни поздравяват за значителната работа в областта на проверката на пасажери и обмена на информация. Отчитат се и усилията за модернизацията на БГ армията. Според САЩ чрез интерконектора ни с Гърция и с участието ни в терминала в Александруполис ще се повиши енергийната диверсификация на България. Затова в близко бъдеще САЩ ще изпратят в България нов експертен екип, който ще има за цел да подкрепи превръщането на България в регионален енергиен хъб. И двете страни подчертават и необходимостта от развитие и комерсиализация на 5G мрежите. Накрая САЩ и България уверяват, че ще включително по законодателни и процедурни предложения. Сред ключовите приоритети са органите да запазят самостоятелността и партийната си необвързаност, както и разширяването на балансирания достъп до КС. След срещата в МС стана ясно още, че пътната карта за сътрудничество със САЩ в областта на отбраната ще бъде подписана през септември. Общите усилия щели да бъдат насочени в по-голяма прозрачност и отчетност на отбранителните индустрии, сътрудничеството за сигурността в Черноморския регион, коопериране в киберсигурността и модернизацията на армията. Междувременно делегацията от САЩ, начело с Бойс и Херо Мустафа се срещна и с президента Румен Радев на 'Дондуков 2\". По предложение на Радев пък България ще е домакин на 6-тата среща на върха на регионалната инициатива \"Три морета\". Той изтъкнал, че Българтия цени високо подрепата на САЩ в усилията ни в борбата с корупцията. Президентът Румен Радев свика заседание на Консултативния съвет за национална сигурност (КСНС) в четврътък заради напрежението в Близкия изток, а конкретната тема е възможните рискове и заплахи за националната ни сигурност. Поводът е ескалацията в отношенията между САЩ и Иран след убийството на генерал Касем Сюлеймани, командващ елитните ирански бригади \"Ал Кудс\" и последвалия ракетен обстрел от Техеран по американски цели в Ирак (виж стр. 14-15). Само преди ден пък иракският парламент поиска международните войски на САЩ и НАТО да напуснат страната. Междувременно от МО съобщиха, че двамата БГ военни към тренировъчната мисия на НАТО в Ирак са в безопасност и заради усложнената обстановка са предислоцирани на безопасно място. Малко по-късно в МС вицепремиерът и военен министър Красимир Каракачанов подчерта, че те са временно евакуирани, а мисията не е прекратена. Той припомни, че на 20-о число този месец предстои ротация на двамата ни военнослужещи и ще бъдат определени други двама, които при решение ще се върнат в Ирак. Темата с Близкия изток и напрежението в Ирак коментира и премиерът Бойко Борисов в МС. Той каза, че ще съобразим с решението на иракския парламент и техният призив за оттеглянето на войските на НАТО и САЩ от страната. По думите му само мирът може да реши проблемите в Близкия изток. Борисов изтъкна, че Иран, Ирак и Сирия са в непосредствена близост до България и до съседна Турция. Според него добросъседството и мирът винаги са водещи за България. В същото време Борисов и Радев пратиха съболезнователни телеграми до украинските власти заради тежката катастрофа на украински самолет със 180 души на борда край иранското летище „Имам Хомейни“ на 8 януари, при която няма нито един оцелял пасажер.", "date": "2020.01.08", "title": "Преговаряме със САЩ за по-ниски цени на газа (ОБЗОР)"}
{"url": "https://www.monitor.bg:443/bg/a/view/milena-slavova-pretyrpja-incident-s-kolata-si-snimka-185314", "text": "Рок звездата Милена Славова претърпя лек пътен инцидент в София. За това съобщи самата тя в социалните мрежи. От публикацията й става ясно, че колата й е паднала в открит канал. „Няма такъв лед. Имаме вериги и пеша падаме като круши... 2-ро действие... Нищо не става с излизането... 3-то действие... Благодарим ви приятели за загрижеността! Добре, че дойдохте да ни извадите! гласи обяснението на певицата за инцидента.", "date": "2020.01.08", "title": "Милена Славова претърпя инцидент с колата си (СНИМКА)"}
{"url": "https://www.monitor.bg:443/bg/a/view/pochina-syzdateljat-na-groznata-beti-185274", "text": "Силвио Орта, сценарист и изпълнителен продуцент на култовия сериал \"Грозната Бети\", ни напусна. Той беше намерен мъртъв в Маями на 45-годишна възраст. Негов представител е потвърдил новината, отказвайки да говори за причината за смъртта. Според непроверени източници, смъртта е предизвикана от самонанесена рана от огнестрелно оръжие. Орта работи по сериала \"Грозната Бети\" и през четирите му сезона от 2006-а до 2010 г. Звездата на поредицата Америка Ферера каза, че е \"шокирана и съсипана\" от новината. и светлина\", написа тя в Инстаграм. Орта е от кубински произход, но е роден в Маями. Той учи кино в Нюйорския университет. Пробивът му идва през 1998 г. със сценария за хоръра \"Градски легенди\".", "date": "2020.01.08", "title": "Почина създателят на \"Грозната Бети\""}
{"url": "https://www.monitor.bg:443/bg/a/view/osydiha-kradec-v-rodnoto-mu-selo-ne-znajat-185307", "text": "Изправен пред Темида за поредица от взломни кражби жител на елховското село Борисово получи присъда от 3 години затвор ефективно.Наказанието е наложено от състав на ямболския районен съд и е влязло в изпълнение, защото присъдата не е обжалвана пред по-горна инстанция. 38-годишният Костадин Марков успял за по-малко от месец през зимата на 2016-а година да „атакува“ два имота на бургазлии в Борисово, откъдето задигнал техника за близо 52 000 лв, която продал на безценица в общинския  център, след което набързо пропил парите. За последно задигнал един храсторез от помещенията на кметското наместничество, след което се укрил, но в крайна сметка бил разкрит и даден на прокуратура. По неизвестни причини досъдебното производство се проточило почти 4 години, междувременно мъжът буквално  се „изпарил“ и никой не знае къде е заживял. В мъничкото Борисово, където по постоянен адрес се водят 70 възрастни мъже и жени, но на практика през зимата има само 30-тина обитаеми къщи научиха от журналисти за присъдата над Марков. По думите на кметския наместник Радка Русева при нея периодично пристигали съобщения за неплатени сметки от мъжа, последната била донесена от пощальона навръх Йордановден. Тя самата не знаела къде се е установил да живее Костадин. Жената се надява крадецът да сложи край на престъпната си дейност и да не срами името на родителите си, които били добри хора и се ползвали с уважението на местните.", "date": "2020.01.08", "title": "Осъдиха крадец, в родното му село не знаят"}
{"url": "https://www.monitor.bg:443/bg/a/view/siti-nokautira-unajted-v-gradskoto-derbi-185299", "text": "“Манчестър Сити” е близо до трети пореден финал в Купата на Лигата в Англия, след като взе преднина с 3:1 в първия полуфинал срещу градския съперник “Юнайтед”. \"Гражданите\" изнесоха урок по футбол за едно полувреме в “Театъра на мечтите” пред разочарованите фенове на домакините.  При 0:3 през втората част “Сити” намали оборотите, което даде надежда на “Юнайтед” и се стигна до гол, който все пак оставя интрига за реванша на 29 януари. Попаденията за “Сити” отбелязаха Бернардо Силва в 17-ата минута, Риад Марез в 33-ата, а Андреас Перейра си отбеляза автогол в 39-ата. Маркъс Рашфорд намали в 70-ата минута, но надеждата за “Юнайтед” продължи да изглежда малка. За първи път от 23 години “Червените дяволи“ допуснаха три гола във вратата си на собствен терен в рамките на едно полувреме. Тимът на Гуардиола пък печели за трети пореден път на стадиона на градския съперник, както и седми в последните 10 визити там. “Сити” си върна и за загубата с 1:2 в първенството преди месец на свой терен, а в този турнир очевидно е абсолютен хегемон. Тимът няма загуба в Купата на Лигата от есента на 2016-а, като спечели двете поредни издания след това. Другата полуфинална двойка е между „Лестър” и „Астън Вила”.", "date": "2020.01.08", "title": "„Сити“ нокаутира „Юнайтед“ в градското дерби "}
{"url": "https://www.monitor.bg:443/bg/a/view/borisov-dostavjame-gaz-ot-balkanski-potok-ot-razlichni-iztochnici-na-konkurentni-ceni-185302", "text": "Реализацията на проекта „Балкански поток“ ще осигури възможност за доставки на природен газ от различни източници на конкурентни цени както за България, така и за съседните страни и за региона на Югоизточна Европа. Така премиерът Бойко Борисов коментира развитието на транспортната и енергийната инфраструктура в региона по врема на срещата си със сръбския президент Александър Вучич. Двамата разговаряха в Истанбул преди началото на церемонията по откриването на газопровода „Турски поток“. Премиерът Борисов изтъкна ползотворното сътрудничество в областта на енергетиката между българската и сръбската страна. Българският министър-председател информира Вучич за постигнатия напредък на дейностите по разширение на газопреносната инфраструктура от турско-българската до българо-сръбска граница. От своя страна президентът Вучич също потвърди, че сърбите ще наричат проекта „Балкански поток“. „Това са нашите газоразпределителни мрежи. България има газов хъб, Сърбия има и ние си обменяме газ в двете посоки. Правим за следващите 20-30-50-години диверсификация и възможност всичко да пътува“, отбеляза българският министър-председател. Премиерът Бойко Борисов посочи още, че АМ „Европа“ се строи за Сърбия. „Единият лот до лятото ще е готов, по другия текат процедурите“, заяви Борисов. През месец ноември миналата година премиерът Борисов посети Сърбия, където заедно с президента Александър Вучич участваха в официалната церемония по откриването на автомагистралния участък по Коридор №10 от българската граница до Ниш. Премиерът освен с Вучич е провел двустранни срещи с държавните глави на Русия и Турция Владимир Путин и Реджеп Тайип Ердоган преди старта на тържествената церемония по откриването на газопровода „Турски поток“ в Истанбул. Българският премиер отбеляза пред руския държавен глава напредъка по реализацията на проекта „Балкански поток“. Премиерът Борисов изтъкна пред Путин свършената работа по участъците от разширението на газопреносната инфраструктура от българо-турската граница до българо-сръбската.  Министър-председателят Бойко Борисов посочи пред руския президент, че компании от Саудитска Арабия, Италия и Турция работят по трасето на строящата се газопреносна инфраструктура у нас. Газопроводът е с обща дължина 474 км, с диаметър 1220 мм и максимално работно налягане от 7,5 мегапаскала. Трасето на газопровода преминава през землищата на 34 общини на територията на 11 области. Към настоящия момент проектът се изпълнява на територията на 4 области - Плевен, Ловеч, Враца и Монтана. Премиерът Борисов благодари на турския президент Реджеп Тайип Ердоган за поканата за участие в церемонията по откриването на „Турски поток“. Турция е непосредствен съсед на България, наш съюзник в НАТО и важен партньор на ЕС при справянето с основни предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията, икономиката. Проектът „Турски поток“ свързва директно Руската федерация с газотранспортната мрежа на Турция. Дължината на морския участък на „Турски поток“ е 930 км през Черно море – от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина – 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км.", "date": "2020.01.08", "title": "Борисов: Доставяме газ от „Балкански поток“ от различни източници на конкурентни цени"}
{"url": "https://www.monitor.bg:443/bg/a/view/mane-e-futbolist-nomer-1-na-afrika-185301", "text": "Садио Мане е най-добрият футболист на Африка за 2019 г. Нападателят на “Ливърпул” получи наградата си пищна церемония в Египет. Конкурентите му Мохамед Салах също от “Ливърпул” и Риад Марез от “Манчестър Сити” не бяха в залата. Сенегалецът Мане е изключително важен играч в клуба си, който спечели Шампионската лига, Суперкупата на Европа и Световната клубна титла през миналата година. Преди 12 месеца той остана втори след Салах. \"Това е невероятен ден за мен. Футболът е моят живот, обичам го. Щастлив съм, благодаря на семейството ми, на националния отбор, на всеки от щаба и там, и в клуба ми “Ливърпул”. Всичко това е благодарение на тях\", заяви Мане при връчването на приза. Най-добър млад африкански играч на годината е мароканецът Ашраф Хакими от “Борусия” (Дортмунд). Бяха определени и най.добрите 11 за изминалата година. Това са Онана (Камерун, Аякс), Хакими (Мароко, Борусия), Кулибали (Сенегал, Наполи), Матип (Камерун, Ливърпул), Орие (Кот д`Ивоар, Тотнъм), Марез (Алжир, Манчестър Сити), Идриса Гай (Сенегал, Евертън/ПСЖ), Зиех (Мароко, Аякс), Салах (Египет, Ливърпул), Мане (Сенегал, Ливърпул) и Обамеянг (Габон, Арсенал). Интересното е, че 6 от тези \"идеални 11\" не са родени в Африка.", "date": "2020.01.08", "title": "Мане е футболист номер 1 на Африка "}
{"url": "https://www.monitor.bg:443/bg/a/view/djado-piroman-zastava-pred-temida-185303", "text": "81-годишен жител на Сливен ще застане пред Темида по обвинение в умишлен палеж на етаж от жилищна сграда в която имал апартамент, при което е имало реална опасност за живота на съседите му с две малки деца. Престъплението, което само по чудо не завърши трагично, но нанесе големи материални щети е извършено минути след полунощ на 2 август м.г., когато е получен сигнал на телефон 112 за вихрещ се пожар в двуетажна кооперация на улица „Д-р Иван Жечков“ в сливенския квартал „Ново село“. Повод за палежа били влошените взаимоотношения между дядо Станчо Караджов . и съседите му. Месеци наред старецът събирал употребявани  газови бутилки, автомобилни гуми и туби с бензин.През деня преди палеж старецът сложил две газови бутилки върху електрически котлон, около тях подредил автомобилните гуми, а други три пълни с газ бутилки разположил на различни места в стаята. Идеята му била взривната вълна да подпали целия втори етаж, където спели нищо неподозиращите членове на семейството, с което той бил в конфликт. Малко след полунощ на 2 август дядото разлял бензин по пода на целия етаж, след което включил към елмрежата котлона, който бил монтиран към една от пълните газови бутилки.При навеждане да търси гумени стружки по пода едната от бутилките се взривила и вълната блъснала пиромана в стената, при което той загубил съзнание. Разбудени от шума и усетили миризмата на бензин съседи успели да излязат извън къщата, мъжът направил опит да потуши пожара, близо два часа е продължило гасенето от пристигналите на място два екипа огнеборци. При разчистването на останките е бил намерен извършителят, който бил в безсъзнание. Срещу Станчо Караджов  е повдигнато обвинение за престъпление по чл.330, ал.2, т.1, вр. ал.1, предл.1 от НК., разпоредителното заседание е насрочено за 9 януари.В момента дядото е с постоянна мярка за неотклонение „задържане под стража“ и се намира в болницата към централния затвор в София поради влошено здравословно състояние, той отрича да е подготвял палежа и не се признава за виновен.", "date": "2020.01.08", "title": "Дядо-пироман застава пред Темида"}
{"url": "https://www.monitor.bg:443/bg/a/view/vyztanoviha-skysanoto-ot-uragan-zname-v-haskovo-185317", "text": "Големият национален флаг от северната страна на община Хасково, който беше разкъсан от урагенен вятър преди три дни вече е възстановен, съобщиха от кметството.  Трибагреникът пресича три етажа от сградата на кметството и е с размери 7,30 на 2,50 метра. Новото знаме е копие на предишното, което беше разкъсано от силния вятър, а остатъците му бяха демонтирани. Новият флаг е бил поръчан тки веднага след инцидента в специализирана и лицензирана фабрика в Русе. Поръчката е била изпълнена в максимално кратки срокове.", "date": "2020.01.08", "title": "Възстановиха скъсаното от ураган знаме в Хасково"}
{"url": "https://www.monitor.bg:443/bg/a/view/cska-vzima-dvama-ofanzivni-igrachi-185300", "text": "ЦСКА преговаря с двама офанзивни футболисти за привличането им на “Армията”. Това призна наставникът на “червените” Милош Крушчич преди заминаването на тима за първия подготвителен лагер в Турция. Сръбският специалист допълни, че се е разбрал с ръководството да няма продажба на голмайстора Али Соу. “Всички футболисти пътуват за Турция, сподели Крушчич. - Там ще се присъединят още двама. Няма да се разделяме с Али Соу. В днешния футбол всичко е възможно, но ръководството не мисли да продава Али. За него е добре да остане и да продължи по този начин, вкарвайки голове. Имаме нужда от максимум двама атакуващи играчи. Не нападатели, но атакуващи футболисти. Изоставаме на 9 точки от “Лудогорец”, но всичко може да се обърне. Първият пролетен кръг (б.р. вечното дерби с „Левски“ може да обърне нещата”, допълни сърбинът. Иначе Крушчич коментира и преотстъпване на младока Митко Митков на „Дунав“. Любимецът на феновете ще доиграе сезона в Русе, за да трупа игрова практика, тъй като засега не може да се пребори за титулярно място в ЦСКА. “Митков е младо, талантливо момче. Има бъдеще. За него е най-лошо да не играе. С него решихме, че е най-добре да играе постоянно. ЦСКА разчита на него. Ще го следим, той е бъдещето на ЦСКА”, разясни Крушчич. Междувременно стана ясно, че УЕФА провежда финансово разследване над 11 клуба, които са под мониторинг и сред тях е ЦСКА. „Армейците“ са в компанията на грандове като „Манчестър Сити“, „Марсилия“, ПСЖ, „Интер“, „Милан“, „Рома:“, „Фенербахче“ и „Галатасарай“. Проверката е рутинна, стана ясно от комюникето на УЕФА.", "date": "2020.01.08", "title": "ЦСКА взима двама офанзивни играчи"}
{"url": "https://www.monitor.bg:443/bg/a/view/red-bul-napravi-verstapen-3-po-zaplata-185306", "text": "Новият договор на Макс Верстапен с \"Ред Бул\" го направи третия най-добре платен пилот във Формула 1 за 2020 година. Единствено Люис Хамилтън и Себастиан Фетел ще заработват повече от Макс. Холандецът преподписа до 2020 година при доста по-добри финансови условия и си осигури внушилена годишна заплата от 14 млн. евро. Верстапен вярва, че с подкрепата на \"Хонда\", отборът ще има повече успехи в бъдеще. Именно това е повлияло на неговото решение да остане. \"Много съм щастлив да продължа партньорството си с тима. \"Ред Бул\" повярваха в мен и ми дадоха възможността да започна във Формула 1, за което винаги ще им бъда благодарен. Присъединяването на \"Хонда\" и прогресът, който отбелязахме в последните 12 месеца ме мотивираха още повече, и ми вдъхнаха увереност, че можем да победим заедно\", коментира Верстапен пред официалния сайт на Формула 1. \"Това са фантастични новини за отбора\", сподели шефът на \"Ред Бул\" Кристиан Хорнер и добави: \"Макс доказа колко е ценен за тима, вярва в нашето партньорство с \"Хонда\". Изключително удовлетворени сме да продължим работа заедно.\" Същевременно, макар да обвързаха младока Шарл Льоклер с контракт до 2024 г., от \"Ферари\" не бързат с подновяването на договора на Себастиан Фетел, който изтича в края на тази година. Евентуален нов ще бъде обсъждан чак в средата на предстоящия сезон.", "date": "2020.01.08", "title": "\"Ред Бул\" направи Верстапен №3 по заплата"}
{"url": "https://www.monitor.bg:443/bg/a/view/chukcha-agent-akademik-chitatel-ne-samo-pisatel-za-peevski-185304", "text": "Огнян Стефанов (Агент Академик) може и да чете. До този извод стигнахме, след като най-учтиво му обърнахме внимание, че поредната клеветническа статия на Фрогнюз, разпространяваща фалшиви новини срещу депутата и издател на „Телеграф медиа“ Делян Пеевски, бъка от правописни грешки.   След като зърна „факсимилето на резила“ в агенция Монитор, Академик се сети за вица „Чукча не читател, а писател“ и поправи бързо нелепите грешки, най-фрапантната от които беше обърканото име депутата, набързо прекръстен на Делун. Но претоплената лъжа, че Делян Пеевски имал да взима пари от фалираната от Цветан Василев КТБ, си стои, както и грешката в името на Лаура Кьовеши, прекръстена на Лаурса. И няма как. За такива неграмотни и нескопосани лъжи плаща банкерът-беглец от Белград. Методите за комуникация на БГ Мадоф са като от черна комедия на Костурица – той пише заповедите си на сръбско-български върху салфетка от белградски ресторант. Или командори по „секретния телефон“ - „Нокия“ с фенерче. Звучи нелепо, но е истина. Както е истина, че съпругата му Антоанета и дъщерята Радосвета харчеха парите от банката за луксозно бельо и парфюми – според свидетелски показания. При това с грубите провинциалистки маниери на грозните дъщери от приказката за Пепеляшка – пак според свидетелските показания. За дръзкия цинизъм да употреби една банка като финансова пирамида за лично облагодетелстване Цветан Василев отговаря пред закона. Той е подсъдим по 4 текста от Наказателния кодекс. Първото му обвинение е за ръководител на организирана престъпна група, създадена с користна цел, в която участва длъжностно лице. По него го заплашват от 5 до 15 години затвор. Второто обвинение е за длъжностно присвояване в особено големи размери, представляващо особено тежък случай, а наказанието за него е от 10 до 20 години затвор. Това е обвинението за липсващите 206 млн. лв. от главната каса на източената КТБ. Третото и четвъртото обвинение на Василев са за длъжностни присвоявания. Заради тези обвинения, подплатени с огромен брой доказателства, Цветан Василев се укрива в Белград, страхувайки се от правосъдието. За разлика от Делян Пеевски, който няма нищо общо с грабежа на КТБ, но въпреки това е проверяван и доброволно се е подлагал на проверка от всевъзможни институции. Контролираната от фабриката за фалшиви новини организирана медийна групировка дори извади разпечатка от международните му полети – сякаш е престъпление да пътуваш. Заради обвиненията срещу себе си, на които няма смислен отговор, Цветан Василев сипе лъжи и клевети срещу Пеевски, за да отклони вниманието от собствената си компрометирана персона. И за целта използва „журналисти“ на повикване като въпросния Огнян Стефанов. Старият ДС-явочник агент Академик отлично знае добрите стари ченгесарски номера – това е работил. И с това е полезен на Цветан Василев, от когото е прибирал тлъсти суми на ръка (според свидетеля Бисер Лазов). Каквито са поръчките, написани върху салфетка от белградски ресторант, такова е изпълнението им. Долна проба, оцапотена с олио и петна от вино. Цветан Василев не трябва да говори чрез трапезните си журналисти, които жадно гълтат трохите от ограбената КТБ. Василев трябва да отговаря пред българския съд, от който той се крие или със смешни доводи, или без доводи въобще. Огнян Стефанов, Люба Кулезич и видинският „боец“ без армия Георги Георгиев ли са адвокатите на Василев? Тази ли трупа от театро „Лъжа и смях“ ще доказва невинността на Цветан Василев? Ето го и фактите: Първо Стив Ханке, след това международната разследваща фирма „АликсПартнърс“, а след това и една от най-авторитетните световни арбитражни институции – съдът в американската столица Вашингтон, отсякоха категорично, че КТБ реално не е действала като банка и не е можела да бъде спасена заради факта, че е била подложена на брутално източване от банкера-беглец. Това, което заявиха международните експерти, е добре познато и на българското правосъдие. Затова Цветан Василев се укрива. А агент Академик разлайва кучетата...", "date": "2020.01.08", "title": "Чукча агент Академик читател, не само „писател“ за Пеевски"}
{"url": "https://www.monitor.bg:443/bg/a/view/fenove-skochiha-sreshtu-petkanovi-deteto-im-pozira-s-vodka-snimka-185298", "text": "Снимка на сина на младото семейство Алекс и Дани Петканови разбуни духовете в социалните мрежи. В Инстаграм се появи кадър, на който малкият Габриел позира с бутилка водка. Част от последователите на риалити младоженците, които си казаха заветното „да“ в къщата на „ВИП Брадър“, не реагираха добре на това. Красавицата и прочулият се като Лудия репортер мъж получиха предупреждения, че „ще влязат в новините“. Не знам, пази се от органите на реда“ и „Да не ви изтипосат и вас в новините. Не е шега работа!“, пишат загрижени фенове. Други пък директно изразяват възмущение от рекламата с коментари от типа: „Малкият е сладур, спор няма, но Не знам защо всичко се взима на шега. Просто има морални граници! И за съжаление вие ги прескочихте“. Трети пък не разбират защо се пишат фермани по адрес на снимката, при положение, че старите албуми са пълни с фотографии на деца, които държат алкохол и незапалени цигари на шега. Кадърът с Габриел Петканов събра над 26 000 харесвания за броени часове и множество коментари от всякакво естество. Алекс и Дани са категорични, че не са направили нищо лошо.", "date": "2020.01.08", "title": "Фенове скочиха срещу Петканови, детето им позира с водка (СНИМКА)"}
{"url": "https://www.monitor.bg:443/bg/a/view/cacarov-poiska-otnemane-na-nezakonno-imushtestvo-za-2-7-mln-leva-185285", "text": "КПКОНПИ поиска отнемана на имущество за 2,7 милиона лева на шест обвиняеми и свързаните с тях лица. На редовно заседание на Комисията за противодействие на корупцията и за отнемане на незаконно придобитото имущество (КПКОНПИ) са взети 6 решения за внасяне на искове в окръжните съдилища в Благоевград, Плевен, Сливен, София и Шумен за отнемане в полза на държавата на незаконно придобито имущество, след образувани производства.  Проверките са започнати след получени уведомления за привличане на лицата в качеството на обвиняеми за извършени престъпления - държане на високорискови наркотични вещества с цел разпространение, избягване плащането на данъци в особено големи размери, държане на акцизни стоки без бандерол, участие в организирана престъпна група за трафик на хора и имотна измама. С решенията на КПКОНПИ се иска от компетентните съдилища отнемане на имущество, придобито от шестте проверявани и свързаните с тях лица на обща стойност 2 734 454.86 лв., включително 27 недвижими имота и 4 автомобила.", "date": "2020.01.08", "title": "Цацаров поиска отнемане на незаконно имущество за 2,7 млн. лева"}
{"url": "https://www.monitor.bg:443/bg/a/view/snajperisti-gyrmjat-10-000-kamili-v-avstralija-185288", "text": "Снайперисти ще отстрелят от хеликоптери 10 000 диви едногърби камили, които застрашават местното население в Южна Австралия заради сушата, съобщи АФП. Местните власти потвърдиха, че в условията на небивалата горещина и суша големи стада камили застрашават водните резервоари и храната на обитателите на селищата в административния район на аборигените. Те често представляват заплаха и за автомобилистите. В някои случаи трупове на мъртви животни замърсяват важни водоизточници и културни обекти. Над 10 000 едногърби камили трябва да бъдат унищожени в петдневната кампания в северозападната част на Южна Австралия. Стотици милиони животни загинаха през последните месеци в страната заради бушуващите пожари. Едногърбите камили са внесени за пръв път в Австралия през 1840 г. за улесняване на транспорта на стоки. Близо 20 000 камили са купени от Индия за 60 години. Заради благоприятните условия на живот и липсата на застрашаващи ги хищници те се размножават бързо и се превръщат в заплаха за водоизточниците, местната флора и фауна, а вече и за населението. Днес Австралия е страната с най-многобройна популация диви едногърби камили в света, които според официални данни са 1 милион към 2000 г. След това популацията намалява с една четвърт заради сушата. От септември Австралия се бори с няколкостотин големи горски пожара, които вече изпепелиха над 10 милиона хектара земя - горе-долу колкото площта на Исландия. На предна линия са около 200 000 пожарникари доброволци, сред тях е дори бившият премиер Тони Абът. Във вторник Андрю О'Дуайър - 36-годишен пожарникар доброволец, който загина точно преди Коледа, когато пожарната му кола бе преобърната от огнено торнадо - бе погребан с почести в Хорсли Парк, югозападно предградие на Сидни. Това е третият пожарникар доброволец, загинал този сезон.  Глобалната кампания за даряване на средства, подета от австралийската комедийна актриса Селест Барбър, събра над 22 милиона лири стерлинги (28 милиона долара) за подпомагане на пожарникарите.  На практика пожарникарите са получили толкова много пари, че не знаят как точно да ги използват, признал Фицсимънс според в. \"Гардиън\", и разпределянето на средствата ще бъде истинско предизвикателство, \"но приятно предизвикателство\".", "date": "2020.01.08", "title": "Снайперисти гърмят 10 000 камили в Австралия"}
{"url": "https://www.monitor.bg:443/bg/a/view/pokaniha-sharapova-na-otkritoto-na-avstralija-185291", "text": "Бившата номер 1 в света Мария Шарапова получи \"уайлд кард\" за основната схема за Откритото първенство на Австралия по тенис. Шампионката от 2008 г. в Мелбърн падна до 147-ото място в ранглистата, след като заради операция на рамото участва в едва осем турнира през последната година. Преди ден 32-годишната рускиня загуби първия си мач от септември насам в първия кръг на надпреварата в Бризбейн от квалификантката Дженифър Брейди (САЩ), а след това се оплака, че е страдала от вирусна инфекция през последните седмици и дори е трябвало да посети болница. Откритото първенство на Австралия започва на 20 януари в Мелбърн. За разлика от Шарапова, три американки се класираха за четвъртфиналите в Бризбейн. Алисън Риск отстрани чехкинята Барбора Стрицова с 6:3, 6:4, след като навакса ранен пробив пасив във втория сет. Осмата в схемата Медисън Кийс елиминира представителката на домакините и бивша шампионка от от US Open Сам Стоусър със 7:5, 6:3. На четвъртфиналите тя ще играе срещу сънародничката си Даниел Колинс, която се справи с Юлия Путинцева (Каз) с 6:1, 6:0 за по-малко от час игра.", "date": "2020.01.08", "title": "Поканиха Шарапова на Откритото на Австралия"}
{"url": "https://www.monitor.bg:443/bg/a/view/nato-osydi-udarite-na-iran-185287", "text": "Генералният секретар на НАТО Йенс Столтенберг осъди днес иранските ракетни удари по цели на САЩ и международната коалиция в Ирак. НАТО призовава Иран да се въздържа от нови прояви на насилие, посочи Столтенберг в Туитър. По неговите думи съюзниците остават във връзка и отдадени на обучителната мисия в Ирак.  В последните часове отделни държави от НАТО започнаха разместване и изтегляне на свои представители в Ирак, изпратени да обучават местните сили за сигурност. Същевременно Иран нанесе ракетни удари по цели в Ирак, където са разположени военни от САЩ.", "date": "2020.01.08", "title": "НАТО осъди ударите на Иран "}
{"url": "https://www.monitor.bg:443/bg/a/view/opredeliha-domakin-na-finalite-za-kupata-v-basketbola-185289", "text": "Софийската зала \"Универсиада\" ще е домакин на финалната осмица в турнира за Купата на България по баскетбол при мъжете, след решение на президента на федерацията Георги Глушков. Трите постъпили в срок кандидатури от \"Левски Лукойл\" (София), \"Рилски спортист\" (Самоков) и \"Балкан\" (Ботевград), са разгледани от Глушков и обсъдени с членовете на Управителния съвет, съобщиха от централата. Решението е взето на базата на правилата за провеждане на турнира за Купата на България за мъже и жени. Офертата от софийския \"Левски Лукойл\" е по-добра от останалите с това, че \"сините\" като бъдещ организатор, отговарят на желателното условие да поемат съдийските разноски за всички мачове от финалния турнир. Задължителни според наредбата са условията домакинът да поеме разходите за охрана, лекар, секретарски апарат, статистика и видеозаснемане, наем на залата и обслужващ персонал. Финалната осмица включва четвъртфинали, полуфинали и финал между 6 до 9 февруари. Именно \"Левски\" е носител на трофея от 2019 година, когато в Панагюрище победи \"Берое\" със 70:61 точки.", "date": "2020.01.08", "title": "Определиха домакин на финалите за Купата в баскетбола"}
{"url": "https://www.monitor.bg:443/bg/a/view/bolnica-osydi-zdravnata-kasa-185293", "text": "Общинската болница МБАЛ \"Свети Иван Рилски\" в Горна Оряховица осъди НЗОК за сумата от 6741 лева, които представляват извършена, но незаплатени медицинска дейност за 2015 година. Става въпрос за извършени здравни услуги по 16 клинични пътеки, обясни юристконсултът на лечебното заведение Касим Местан. Услугите не са заплатени от здравната каса, тъй като са третирани като \"надлимитни дейности\". Делото срещу НЗОК бе заведено на 1 февруари 2019 година в Районен съд - Велико Търново, като през юни м.г. съдът реши спора в полза на стационара. След обжалване от страна на НЗОК на втора инстанция, на 9 декември 2019 г. Окръжният съд потвърди решението и здравната каса е осъдена да заплати цялата сума заедно със законната лихва върху нея, считано след подаване на иска и разноските по делото В последните години лечебните заведения водят десетки дела срещу НЗОК за т.нар. \"надлимитна дейност\" като има случаи, в които съдът уважава исканията на болниците, а в други случаи пък съдебни състави ги отхвърлят.", "date": "2020.01.08", "title": "Болница осъди здравната каса"}
{"url": "https://www.monitor.bg:443/bg/a/view/blizo-117-000-dushi-sa-zasegnati-ot-narusheno-vodosnabdjavane-185295", "text": "116 951 души живеят в места с нарушено водоснабдяване. Това показват актуалните данни на ВиК операторите в страната към 30.12.2019 година. На воден режим са жители на 5 града  (83 037 засегнати)  и  99 села  (33 914 засегнати жители). Най-много от тях са в Перник - 73 111, като общо за областта засегнатите от нарушено водоснабдяване са 81 969 души, живеещи в 2 града (Перник и Батановци) и 17 села. Другите населени места на воден режим са в областите Търговище, Шумен,  Сливен Велико Търново, Ловеч,   Монтана,  Бургас, Габрово и  Кюстендил. Основната причина за нарушеното водоснабдяване е намаленият дебит на водоизточниците.", "date": "2020.01.08", "title": "Близо 117 000  души са засегнати от нарушено водоснабдяване"}
{"url": "https://www.monitor.bg:443/bg/a/view/nap-obnovjava-informacijata-v-sajta-si-185273", "text": "Националната агенция по приходите (НАП) обновява информацията в сайта си. Причина за подновяването на документи и данни са приети промени в данъчното и осигурителното законодателство, поясняват от приходната агенция. Достъпът до сайта не е прекъснат и той все още може да се използва безпроблемно. Припомняме, че някои от новите образци на документи бяха пуснати още през декември, като това включва Справката за изплатени доходи на физически лица, както и Справката за удържаните данък и задължителни осигурителни вноски. За да бъде увеличена сигурността при обмен на данни пък от НАП изтъкнаха, че е важно потребителите да следят за актуализацията на браузърите си. Само след седмица Microsoft ще спре поддръжката на операционна система Windows 7, което означава, че компютърът ще стане по-уязвим откъм атаки, защото вече няма да има актуализации на софтуера.“ Възможно е използването на Windows 7 след средата на януари 2020 г., да доведе до затруднения при използването на електронните услуги на НАП“, казаха още от ведомството. Затова, за да може да има по-голяма сигурност, от 17 февруари всички електронни услуги ще бъдат достъпни единствено, чрез използването на криптографски транспортен протокол, версия 1.2 /TLSv1.2./ За целта операционната система на компютъра трябва да е минимум Windows 8 или Windows 8.1. Уеб браузърът пък трябва да е с актуална версия, поддържаща криптографския транспортен протокол.", "date": "2020.01.08", "title": "НАП обновява информацията в сайта си"}
{"url": "https://www.monitor.bg:443/bg/a/view/krischyn-bejl-pregovarja-s-tor-185276", "text": "Носителят на „Оскар“ Крисчън Бейл води преговори да застане рамо до рамо с Бога на гръмотевиците Тор. Подробности около евентуалния персонаж на звездата се пазят все още в тайна. Въпреки това изданието Collider съобщава, че актьорът е близо до това да си подсигури паметно завръщане в света на супергероите. Припомняме, че Бейл изигра Батман във франчайза „Черният рицар“. Оттогава актьорът избягва участието си в поредици. Последната му поява на голям екран е в „Пълно ускорение“, където влиза в образа на пилота Кен Майлс. За превъплъщението си Бейл получи номинация за „Златен глобус“ в категорията за най-добър актьор в драма. Статуетката в крайна сметка обаче отиде при Хоакин Финикс. В четвъртия филм на „Марвел“ за Тор с участие ще се разпишат още Крис Хемсуърт, Натали Портман и Теса Томпсън, а на режисьорското столче ще седне Тайка Уайтити.", "date": "2020.01.08", "title": "Крисчън Бейл преговаря с Тор"}
{"url": "https://www.monitor.bg:443/bg/a/view/kupuvat-s-kmetskata-zaplata-kolichka-i-krevatche-na-pyrvoto-bebe-za-2020-185282", "text": "Количка, креватче, играчки, биберони, дрешки. Всичко трябва да купи семейството на първото новородено у нас, с чийто първи дъх започна новата 2020г. „Нищо не сме купували, защото Райчо се роди пет седмици по-рано. Ще му купим всичко, от което се нуждае. Количка, креватче, дрешки. Всичко е за него. Щастливо дете”, каза щастливата му майка Анка. Това стана ясно по време на изписването тази сряда на пеленачето и родилката от АГ клиниката на УМБАЛ „Св. Георги” в Пловдив. Всички покупки щели да бъдат с кметската заплата на новоизбрания градоначалник на Пловдив Здравко Димитров. Още на 1 януари, когато се разбра, че първото проплакало бебе в първата минута на новата година, е в Пловдив, той обеща да дари цялото си месечно възнаграждение за малкия Райчо. Точно това и стана. По време на изписването присъства заместник – кметът по здравеопазване и социални дейности д-р Калин Калинов, който връчи сумата на младата майка и огромен букет с цветя. „Имам честта и удоволствието от името на кмета Здравко Димитров да ви честитя придобиването на тази рожба. Да ви е живо и здраво бебето, да си го отгледате, възпитате и най-вече да го образовате, защото държавата има нужда от образовани деца, тъй като Райчо е бъдещето на града“, каза д-р Калинов. В отговор 20-годишната Анка потвърди желанието си първородният й син Райчо да завърши средно образование, за да има хубав живот. Тя и мъжът й са чакали няколко години появата на Райчо. На въпрос какво работи Анка отвърна, че никога не е почвала работа. Тя била родом от село Христо Даново, но се омъжила в Куклен, където и в момента живеела. Избрала да роди в АГ клиниката на УМБАЛ „Св. Георги”, защото там била и тя самата родена. „Обичам я тази клиника”, заяви родилката.   Анка се отблагодари на лекарите  с огромна и красиво аранжирана погача за раждането на първородния си син. „Много съм благодарна на всички лекари, които ми помогнаха да родя детето си и най-вече на д-р Ямаков”, каза тя. А според акушерките, тъй като пъпчето на Райчо е паднало в болницата, момченцето най-вероятно щяло да стане лекар, когато порасне. „Райчо е добре, пребори се с проблемите си при раждането”, коментира и шефката на неонатологичното отделение на АГ клиниката в УМБАЛ „Св. Георги” проф. Мая Кръстева. Тя уточни, че през първите осем дни на годината в държавната болница са се родили към 40  бебета. През миналата година техният брой е бил 1600.", "date": "2020.01.08", "title": "Купуват с кметската заплата количка и креватче на първото бебе за 2020"}
{"url": "https://www.monitor.bg:443/bg/a/view/opojariha-starichko-audi-na-rabotnik-185277", "text": "Старо „Ауди А3“, собственост на жител на сливенското село Чокоба е било опожарено пред дома на притежателя. Сигналът за огъня е бил подаден около 21,11 часа на телефон 112 от преминаващ в близост съселянин на 50-годишния Георги Рандев, който по същото време вечерял със семейството си. Огънят е бил потушен от пристигнал на место специализиран автомобил на РСПБЗН-Сливен, нанесени са били щети и на намираща се в близост стопанска постройка, но няма пострадали хора.  Причината за пожара е в процес на установяване, образувано е досъдебно производство. Според кмета на Чокоба Руси Ненчев притежателят на изгорялото возило работел в една от фирмите на италианския бизнесмен Едоардо Миролио, нямал криминални прояви.Предполага се, че палежът е в резултат на стари междуличностни взаимоотношения.  ", "date": "2020.01.08", "title": "Опожариха старичко Ауди на работник"}
{"url": "https://www.monitor.bg:443/bg/a/view/nikoleta-lozanova-se-zavryshta-v-paparaci-185278", "text": "Най-оборотната футболна половинка у нас Николета Лозанова се завръща в телевизионния ефир. Тя отново ще бъде част от предаването „Папараци“, но не като водеща. Силиконката застъпва на пост в новата рубрика „Мирон става ВИП“. В нея изкусителната брюнетка ще се изяви като ментор на Мирон Крумов. Мъжът, който се прочу из зад кулисите на „Фермата“, ще тръгне по пътя на шоубизнеса. Ни Ло ще се погрижи за шлайфането на имиджа му. Трансформацията на Мирон ще се състои в две направления – външна и вътрешна. Новият \"звезден статус\" ще започне с пакет козметични процедури и избор на нов гардероб. След видимите промени ще дойде ред и на “качествените”. Мирон ще се опита да следва тенденциите в живота на известните и ще се научи да поддържа имидж с интервюта и фотосесии. Всяка седмица Мирон ще получава гласово съобщение със задачи от Лозанова, като съобщението ще се изтрива автоматично след само едно прослушване. Новата рубрика на „Папараци“ стартира на 12 януари.", "date": "2020.01.08", "title": "Николета Лозанова се завръща в „Папараци“"}
{"url": "https://www.monitor.bg:443/bg/a/view/legendata-na-bylgarskija-futbol-georgi-dimitrov-djeki-operiran-v-umbal-sofijamed-185296", "text": "Една от легендите на българския футбол Георги Димитров-Джеки бе успешно опериран в УМБАЛ „Софиямед“. Лапароскопската операция е извършена от д-р Александър Цветанов и доц. д-р Теодор Атанасов, началник на Клиниката по лапароскопска хирургия в УМБАЛ „Софиямед“. „Чувствам се добре, благодаря на екипа на „Софиямед“ за грижите и вниманието“, коментира г-н Димитров, който към момента се възстановява след хирургичната интервенция и до дни ще бъде изписан от лечебното заведение. С ЦСКА Джеки има пет шампионски титли и три купи на България. Футболист на годината за 1985 г. За националния отбор има 77 мача и 7 гола. Капитан е на тима, който печели първата ни точка на световно първенство в Мексико през 1986 г.", "date": "2020.01.08", "title": "Легендата на българския футбол Георги Димитров-Джеки опериран в УМБАЛ „Софиямед“"}
{"url": "https://www.monitor.bg:443/bg/a/view/s-200-mln-reklamirame-sirena-i-kashkaval-185014", "text": "Европейската комисия ще отпусне 200,9 млн. евро през 2020 г., за да финансира различни видове реклама на европейски храни в ЕС и чужбина. През 2020 г. повече от половината от бюджета (118 милиона евро) ще бъдат насочени към кампании, преследващи пазари извън ЕС с потенциал за висок растеж, като Канада, Китай, Япония, Корея, Мексико и САЩ. Допустимите сектори включват млечни продукти и сирене, трапезни маслини и зехтин и вина. Очаква се избраните кампании да повишат конкурентоспособността и потреблението на селскостопански хранителни продукти в ЕС, да повишат техния профил и да увеличат пазарния си дял в тези целеви страни.   Кампаниите също така ще информират потребителите на ЕС и световни потребители за различните схеми и етикети за качество на ЕС като географски указания или биологични продукти. Допълнителен фокус ще бъде също да се подчертаят високите стандарти за безопасност и качество, както и разнообразието и традиционните аспекти на селскостопанските хранителни продукти в ЕС. И накрая, в рамките на ЕС акцентът ще бъде насочен към насърчаване на здравословното хранене и увеличаване, в рамките на балансираната диета, консумацията на пресни плодове и зеленчуци.   Поканите за представяне на предложения за предстоящите кампании през 2020 г. ще бъдат публикувани през януари 2020 г. Широка гама от органи като търговски организации, организации на производители и агрохранителни групи, отговорни за промоционални дейности, имат право да кандидатстват за финансиране и да представят своите предложения. Така наречените „прости“ програми могат да бъдат подадени от една или повече организации от същата държава от ЕС; „мулти“ програмите идват от поне две национални организации от поне две държави членки или от една или повече европейски организации.   За 2020 г. 100 милиона евро са отпуснати за прости програми, докато 91,4 милиона евро ще отидат за много програми. Допълнителни 9,5 милиона евро са заделени за собствените инициативи на комисията. Те включват участие в панаири и комуникационни кампании, както и дипломатически офанзиви, ръководени от Европейския комисар по земеделието и развитието на селските райони и придружени от бизнес делегация. Тези инициативи ще бъдат допълнително засилени с допълнителни 17,2 милиона евро, предоставени от програмите за много популяризиране през 2019 г. Това представлява допълнителна подкрепа за сирена и масло, зехтин и трапезни маслини на предизвикателен глобален пазар.", "date": "2020.01.08", "title": "С €200 млн. рекламираме  сирена и кашкавал "}
{"url": "https://www.monitor.bg:443/bg/a/view/evrokomisijata-njama-da-se-iztegljame-slujiteli-ot-irak-185279", "text": "Европейската комисия съобщи, че няма да изтегли служителите си от Ирак, въпреки напрегнатата обстановка на място. В Ирак имаме цивилна мисия, която работи в полза на иракчаните, поясни говорител на комисията. По неговите думи ЕС прави всичко по силите си за успокояване на обстановката и за предотвратяване на нова война. Той отбеляза, че на днешното заседание на еврокомисарите са обсъдени отраженията от кризата в Близкия изток, включително по отношение на сигурността на доставките на енергоносители през Ормузкия проток. По повод сигурността на полетите в района говорителят поясни, че службите на ЕС наблюдават въздушното пространство и издават предупреждения за опасности. Националните власти в ЕС имат отговорността и пълномощията по решенията за забрана на полети в отделни региони по света, уточни той. Говорителят потвърди, че върховният представител на ЕС по външната политика и сигурността Жозеп Борел предвижда среща с ген. Халифа Хафтар, който оспорва властта на либийския премиер Файез Сарадж. По-рано днес председателят на Европейския парламент Давид Сасоли съобщи, че ще приеме Сарадж в следобедните часове в Брюксел. Говорителят добави, че поканата за среща към иранския външен министър Мохамад Зариф остава в сила. Европейската комисия обсъди обстановката в Близкия изток и отраженията в областта на сигурността, миграцията, транспорта и енергетиката. След заседанието на еврокомисарите председателят на ЕК Урсула фон дер Лайен отбеляза, че разговорите са обхванали Иран, Ирак и Либия. Фон дер Лайен изрази съболезнования за жертвите от днешната самолетна катастрофа край Техеран. По нейните думи сега специалистите трябва да установят на какво се дължи падането на машината след излитане. Всички сме засегнати от кризата в Близкия изток, употребата на оръжия трябва да спре, необходимо е да се отвори място за диалог, заяви Фон дер Лайен. Тя съобщи, че ЕС няма да пожали сили за опазването на ядрената сделка с Техеран. По нейните думи гласът на ЕС се чува в Близкия изток. Върховният представител на ЕС по външната политика и сигурността Жозеп Борел отбеляза, че днешната обстановка в региона застрашава постиженията от последните години, включително в борбата с терористите от \"Ислямска държава\". По неговите думи снощният ирански ракетен обстрел по бази с военни от САЩ в Ирак е пореден пример за нарастване на насилието, от което никой няма интерес. Борел добави, че \"може би скоро\" очаква среща с иранския външен министър Мохамад Зариф. По неговите думи ЕС подготвя посещение на ръководителя на правителството в Триполи Файез Сарадж. Борел добави, че в Брюксел или Рим ще има срещи \"с други либийски лидери\" за оценка на обстановката в страната.", "date": "2020.01.08", "title": "Еврокомисията: Няма да изтегляме служители от Ирак "}
{"url": "https://www.monitor.bg:443/bg/a/view/razsyjdenijata-na-malkija-myj-185281", "text": "Ивайло е вече на почти 4 години. Всеки ден нещата се променят, научава повече неща и е все по-любопитен за света. Зима е и рано се стъмва. Аз приготвям вечеря, а той си бръмчи с количка с хиляди звуци и светлини, която се опитва да не чувам. До тук добре – почти идилия. Малкия идва при мен и започва: Мамо, мамо, мамооооооо? Отговарям почти спокойно даааа, а той ме пита къде е баща му? Обяснявам му, че е още на работа, задържали са го и затова закъснява малко. Продължавам да готвя, а той да бръмчи. След около 3 минути задава същия въпрос, получава същия отговор и тогава ме отстреля, като опитен ловец – дива свиня: \"Мамоооо, тате е намерил друга майка и дете, и сега ще яде и спи при тях!\" Тези думи ме накараха да измуча и изхълцам едновременно. Питам го, защо така мисли и говори? А, той ми казва, най-спокойно, че аз все искам нещо от баща му - да донесе, да направи, и все се карам за нещо на клетия му татко и на него! Ето тогава откачих, падна ми пердето и корниза, и както искате го разбирайте!!!!!! Погледа ми светна, и започнах да крещя, че това е ужасно, не може да ми говори така и да разсъждава така! След което той, малкия почти 4-ри годишен бебешор, сериозно ми заяви, че ако съм малко по-добра сега тате щеше да е в къщи!!!!!! Такааааа поех си въздух аз. Започнах да обяснявам спокойно, че ние всички се обичаме, баща му ще дойде всеки момент и съм почти сигурна, че не търси други майки и деца. Беше много смущаващо да водя този диалог с отрочето си. Някак ме накара да се замисля, дали съм луда, мрънкаща жена, недоволна и каква ли не, когато си спомних, че моя благоверен мъж, често се оплаква, че все съм недоволна. Започнаха да кипят странни чувства на тъга, гняв и съжаление – към мен разбира се! Сипах си едно вино – малкия ме погледна и ме закова със следващия въпрос: „Мамо, какво ще пиеш“, отговарям вино, а той – „заради това, че тате не е тук ли“? Еееее не мога повече – питам го дали съм лоша, защо мисли така, а той с ококорени очи ми каза: Мамо ти си най-добрата, малко ме биеш, щипеш и ми викаш за всичко, но аз те обичам!!!!!!!! Точно тогава се зачудих дали да не изпия малко антифриз, водка, ракия????????? Ето така казано, и направо социалните да дойдат да го отведат и него и клетият ми мъж. Как може да има толкова въображение това дете.? Та аз съм толкова грижовна, опитвам се да се сдържам, не крещя, като талибан, върша всичко, и изведнъж бум.......бях пред малка нервна криза. Ооооо спасение, таткото се прибра. Малкият терорист го прегръща и целува и му благодари, че си е дошъл???????? Ще откача – отпивам от виното? И тогава любимият ми с леко тъпа усмивка, ме пита: „Защо пиеш, повод ли има?“ Чудя се какво да отговоря. А той - „Ако нещо си нервна и ще ми крещиш – остави за утре, изморен съм“?! Ето това беше началото на дълъг и сложен разговор, който ще ви спестя, но в крайна сметка възложих сложната задача на моя мил съпруг да обясни по мъжки на детето, че не съм чудовище, което издава чутовни звуци и не само, че съм добра и мила, а те трябва да внимават да не си събера акъла и да отида на почивка сама някъде. Дано да се разбрали, успях да дочуя, само че се смеят от съседната стая......та ще продължа да ви информирам, как се превръщаш в плашило, за детето, което носиш 9 месеца, дондуркаш, обгрижваш, а и не само него, а и това на свекърва ти.", "date": "2020.01.08", "title": "Разсъжденията на малкия мъж"}
{"url": "https://www.monitor.bg:443/bg/a/view/myj-prostelja-dve-deca-v-sa-sht-hvyrljali-snejni-topki-po-kolata-mu-185283", "text": "Американската полиция издирва мъж, открил огън и ранил две деца, които замерили колата му със снежни топки в северния щат Уисконсин, предаде Франс прес. Дванайсетгодишно момиче и момче на 13 години са били ранени при инцидента в град Милуоки. \"Снежна топка е ударила бяла Тойота. Шофьорът на автомобила открил огън по децата и прострелял две от тях\", съобщиха местните власти. Стрелецът е в неизвестност.", "date": "2020.01.08", "title": "Мъж простеля две деца в САЩ, хвърляли снежни топки по колата му"}
{"url": "https://www.monitor.bg:443/bg/a/view/tenisistite-razvylnuvani-ot-podkrepata-u-doma-185284", "text": "Тенисистите ни, които представяха България на дебютното издание на отборния турнир ATP Cup, показаха, че не са останали равнодушни към подкрепата, която получиха от феновете. Димитър Кузманов, Александър Лазаров и Адриан Андреев се прибират у нас в събота. Гришо и Донски пък остават в Австралия, както налага програмата им. Нашите останаха на сет от четвъртфиналите на състезанието, но предизвикаха засилено внимание в тенис средите с представянето си срещу Великобритания, Молдова и Белгия. Сред приятните изненади в българския тим за тенис аудиторията бе 22-годишният Александър Лазаров. \"Опитах, провалих се, ще стана по-добър. Огромни благодарности на всички фенове, които дойдоха да ни подкрепят и на тези у дома. Най-доброто предстои\", написа Александър Лазаров в социалните мрежи. Мико Кузманов също благодари за положителните коментари, отправени към него и сподели: \"Две седмици се борихме и напълно сбъднахме мечтите си.\" Физиотерапевтът Алгис Христов, който работи с Григор Димитров и също помагаже на българския отбор в Сидни пък сподели, че се гордее с всеки един от тенисистите ни. \"Показахте страхотен отборен дух и борбеност до последно. Всички вие заслужихте да сте тук и да се състезавате за Българи\", добави Христов. 18-годишният Адриан Андреев, впечатлен от случващото се в Австралия, насочи вниманието към бушуващите пожари там. Освен добро впечатление, българите прибавиха и ценни точки към актива си в двете ранглисти - на сингъл и на двойки. Първата ни ракета Григор Димитров спечели нови 70 точки от победите над Даниел Еванс и Раду Албот, и към момента е 18-и. Димитър Кузманов ще влезе в топ 350, тъй като взима 30 точки след успехите над Стив Дарси и Александър Козбинов. Третата ни ракета Александър Лазаров пък добави 40 точки към актива си на двойки и ще прогресира с 83 места до 388-о. В битката за трофея на ATP Cup останаха Сърбия и Испания, които записаха поредни победи в Австралия. Сърбите се наложиха с 2:1 над аутсайдера Чили, а испанците се справиха с 3:0 с Япония. Сигурни за топ 8 а още Аржентина, Русия, Великобритания и Австралия.", "date": "2020.01.08", "title": "Тенисистите развълнувани от подкрепата у дома"}
{"url": "https://www.monitor.bg:443/bg/a/view/radev-svikva-ksns-dvanata-ni-voenni-v-irak-se-predislocirani-185271", "text": "Президентът Румен Радев свиква заседание на Консултативния съвет за национална сигурност (КСНС)  в четврътък заради напрежението в Близкия изток. Това съобщиха официално от администрацията на държавния глава, а конкретната тема е: „Възможни рискове и заплахи за националната сигурност в контекста на усложнената среда на сигурност в Близкия изток“. Повод пък е ескалацията в отношенията между САЩ и Иран след убийството на генерал Касем Сюлеймани в Ирак, командващ елитните ирански бригади \"Ал Кудс\". Само преди ден пък иракският парламент поиска международните войски на САЩ и НАТО да напуснат страната. Междувременно от военното министерство съобщиха, че двамата БГ военни към тренировъчната мисия на НАТО в Ирак са в безопасност. \"Заради усложнената обстановка в Ирак и в изпълнение на решенията на НАТО, двамата български военнослужещи, участващи в небойната мисия на Алианса в Ирак, вчера са предислоцирани на безопасно място\", увериха от ведомството.  Малко по-късно пред журналисти в МС вицепремиерът и военен министър Красимир Каракачанов подчерта, че военните са временно евакуирани, а мисията не е прекратена. „При вземане на решение, че ситуацията е подходяща и при желание на иракското правителство, те могат да бъдат върнати, цялата мисия от 430 човека. Ние имаме само двама военнослужещи там, мисията не е бойна, а мисия по обучение. Решението е те да бъдат евакуирани до изясняване на ситуацията“, уточни той. Каракачанов припомни, че на 20-то число този месец предстои ротация на двамата ни военнослужещи и ще бъдат определени други двама, които пре решение, ще се върнат в Ирак. Темата с Ирак коментира днес и премиерът Бойко Борисов по време на т.нар стратегическа среща между България и САЩ. Какво каза още той,  . Иначе Каракачанов коментира и предложенията за промени в закона за отбраната и въоръжението сили , според които и 40-годишните ще модат да влизат в армията, пуснати за обществено обсъждане преди дни. До момента ограничението на възрастта за постъпване на военнослужещи е 28 години, а според предложения текст вече ще е до 40 г.  С поправките се предвижда възможност пенсионирани военни да остават до три години на постовете си. \"Има стотици случаи, когато млади хора над 30 години искат да постъпят в армията, но не могат да го направят. Но това не означава, че ще отпаднат медицинските прегледи и изискванията за физическа подготовка. Защо някой 35-годишен, ако отговаря на всички условия, да не постъпи в армията“, коментира Каракачанов и даде пример: \"Преди Коледа произведох в чин лейтенант Кубрат Пулев. Той е на 35 г., вижте в каква форма е. Да видим по софийските улици дали 20-25-годишните са в по-добра форма от него“. По думите така ще се  преодолее и част от некомплекта на армията в личния състав, тъй като в момента \"един млад човек на 56 г. напуска армията със звание генерал\". Той поясни, че в други държави тази възраст е до 60 г. ,а сега  ние я увеличаваме с 3 г.", "date": "2020.01.08", "title": "Радев свиква КСНС, двамата ни военни в Ирак се предислоцирани"}
{"url": "https://www.monitor.bg:443/bg/a/view/brat-ubi-brata-si-bliznak-za-shishe-rakija-185269", "text": "Завчера брат уби брата си близнак заради шише с ракия.    Завчера брат уби брата си близнак заради шише с ракия. Трагедията се разиграла на Ивановден в петричкото село Ключ. 54-годишният Росен Н. пристигнал от София на гости на брат си Лозен в родното им село Ключ, Петричко.. Двамата седнали на маса тихо и кротко, но след няколко наздравици започнали да коментират семейни проблеми със задна дата. Изпили една бутилка с ракия и Росен поискал да отворят нова. Скарали се след като братът му близнак отказал. Домакинът Лозен обвинил брат си, че прекалява с алкохола. Тогава Росен побеснял, грабнал кухненски нож и наръгал в корема брат си.    Пострадалият е откаран в петричката болница със силна кръвозагуба. Въпреки усилията на лекарите, ден по-късно мъжът починал. Росен е в ареста и предстои да му бъде повдигнато обвинение.", "date": "2020.01.08", "title": "Брат уби брата си близнак за шише ракия "}
{"url": "https://www.monitor.bg:443/bg/a/view/lekar-ot-bolnicata-v-pazardjik-opisa-v-nauchna-statija-rjadko-uslojnenie-ot-varicela-185268", "text": "Клиничен случай на рядко усложнение, вследствие на варицела представя в научна статия екипът на „Инфекциозно отделение” на МБАЛ-Пазарджик, с водещ автор д-р Станислав Коцев. Публикация на тема: „Двустранен пресептален целулит при варицела” е отпечатана  в списание „Детски и инфекциозни болести”, издавано от Централна медицинска библиотека. Момче на 1г. и 8м.  с варицела от няколко дни постъпва в „Инфекциозно отделение” на МБАЛ-Пазарджик в тежко увредено състояние, сънливо, с висока температура и отоци на двете очи. Установена е прибавена към варицелата тежка бактериална стрептостафилококова инфекция, а основно значение за такъв ход на заболяването имат липсата на изградени хигиенни навици и лошите социално-битови условия, при които се отглежда детето. Момчето е лекувано с няколко антибиотика продължително време до овладяване на състоянието и е изписано в подобрено общо състояние, без нарушения на зрението. В световен мащаб пресепталният целулит е рядко наблюдавано усложнение при варицела и най-често е едностранен. При проучване сред деца в Ирландия за едногодишен период е наблюдаван при 5,6% от заболелите с VZV инфекции.Варицелата е известна като детска болест най-често с доброкачествен ход. Вероятно по тази причина е и подценявано заболяване, независимо от съобщенията за по-тежко протичане и различни усложнения през последните години . Важно е да се прилагат противоепидемични мерки за ограничаване на разпространението на инфекцията: изолация на болния, спазване на добра лична хигиена. Не по-малко значение имат разяснителните мероприятия сред рисковите групи от населението за естеството на заболяването, протичането му и възможните усложнения, някои от които могат да са животозастрашаващи.     Целта на представения клиничен случай е да се демонстрира опитът на Инфекциозно отделение на МБАЛ „Пазарджик“ в терапията на рядко усложнение вследствие на варицела – двустранен пресептален целулит.", "date": "2020.01.08", "title": "Лекар от болницата в Пазарджик описа в научна статия рядко усложнение от варицела"}
{"url": "https://www.monitor.bg:443/bg/a/view/jasni-sa-nacionalnostite-na-jertvite-pri-katastrofata-v-teheran-185265", "text": "82-ма иранци и 63-ма канадци е имало на борда на украинския пътнически самолет, разбил се тази сутрин в Техеран. Това съобщи външният министър на Украйна Вадим Пристайко, цитиран от Франс прес. В разбилия се \"Боинг 737\" са пътували 11 украинци - двама пътници и девет членове на екипажа, 10 шведи, четирима афганистанци, трима германци и трима британци, допълни Пристайко в изявлението си в Туитър. На борда на самолета е имало 179 човека - всички те загинаха при катастрофата, отбелязва Франс прес. Катастрофиралият \"Боинг\" е бил нов - произведен през 2016 г. и получен директно от компанията производител, а преди два дни е преминал технически контрол, увери във Фейсбук авиокомпанията собственик \"Международни авиолинии на Украйна\". По данни на въздушния превозвач повечето пътници са били транзитни. Президентът на Украйна Володимир Зеленски отмени планирана визита в Оман заради катастрофата. Много украински медии коментират, че самолетът може да е бил свален от иранска ПВО. Такава версия се появи в йорданския канал  От МВнР съобщиха, че по окончатела информация от българското посолство в Техеран няма загинали български граждани при катастрофата. От Външно отбелязват още, че посолството ни е в контакт с местните власти и е готово да окаже съдействие при нужда. ", "date": "2020.01.08", "title": "Ясни са националностите на жертвите при катастрофата в Техеран "}
{"url": "https://www.monitor.bg:443/bg/a/view/v-kazanlyk-se-pokloniha-pred-pametta-na-jertvite-za-svobodata-185270", "text": "Поклон пред паметта на 340 души, мъже, жени, старци и деца, избити през Руско – турската война от армията на Сюлейман паша сториха жителите на Казанлък в двора на девическия манастир „Свето въведение Богородично“ по повод 142-та годишнина от освобождението на града.Пред множеството директорът на историческия музей „Искра“ д-р Момчил Маринов заяви: „Тук сме да се поклоним пред хилядите руски войни, български опълченци и цивилно население, които с кръвта си обезпечиха това освобождение.“ и припомни, че  първата копка на обителта е била направена 20 години преди тя да бъде превърната  в импровизиран бежански лагер, в голям военен лазарет.М изографисването и строителството на манастира са работили Петьо Ганин от Казанлък, Георги Данчов от Чирпан, шипкалиите поп Павел и синът му поп Никола-съратници на Апостола на свободата. Историята разказва, че преди 142 години всяка дванадесета къща в града е била опожарена, само по чудо казанлъчани се разминават с трагичната участ на близката Стара Загора, където градът е изпепелен, а над 14 000 души са избити и изклани.Седмица по-късно в Казанлък започват преговорите за освобождение между Русия и Османската империя. Участие в тях вземат главнокомандващият руската армия, великият княз Николай Николаевич , министърът на външните работи и велик везир Сервер паша и пазителят на държавния печат на империята  Намик паша, които се срещат в оцелялата и до днес Папазова къща. След няколкочасов разговор, в прав текст  великият княз заявява: „Господа, побързайте да уведомите султан Абдул Хамид, за да не се налага аз лично да го правя начело на армията в Цариград. И му кажете, че връщане назад няма – България ще бъде свободна!“. В честването се включиха кметът на Казанлък  Галина Стоянова, областният управител на Стара Загора Гергана Микова,  командирът на 61 Стрямска механизирана бригада бригаден генерал Деян Дешков и представители на патриотични организации.Тържествата продължават с отбелязване на годишнината от боевете при Шипка и Шейново.", "date": "2020.01.08", "title": "В Казанлък се поклониха пред паметта на жертвите за свободата"}
{"url": "https://www.monitor.bg:443/bg/a/view/pochina-teofan-sokerov-185280", "text": "Почина големият български художник Теофан Сокеров, съобщиха от Съюза на българските художници /СБХ/. Теофан Сокеров е сред най-известните и значими съвременни български художници, автор на многолико и богато творчество. Роден е през 1943 г. в Ловеч. Той работи в сферата на живописта, рисунката, монументалните изкуства и скулптурата и участва в множество представителни изложби на българско изкуство в чужбина. Автор е на художествено оформление и стенописи в Патриаршеската църква, Царевец, Априловската гимназия в Габрово, както и Дом-паметника на връх Бузлуджа, Националния музей \"Земята и хората\", Националния дворец на културата, изработил е Мозаечни пана в Музей \"Васил Левски\", Съдебната палата и много други. Бил е председател на Представителството на СБХ в Ловеч и преподавател по живопис в Националната художествена академия, а от 1994 г. е професор в Академията. Теофан Сокеров е лауреат на престижни награди за живопис - \"Владимир Димитров-Майстора\" през 1979 и 1982 г., на \"Захари Зограф\" през 1984 и \"Илия Петров\" през 1985 г.", "date": "2020.01.08", "title": "Почина Теофан Сокеров"}
{"url": "https://www.monitor.bg:443/bg/a/view/tojota-stroi-grad-na-bydeshteto-185158", "text": "Тойота (Toyota) обяви планове да построи прототип на \"града на бъдещето\" в подножието на японската планина Фуджи, предаде ДПА.  Градът ще се захранва с енергия от водородни клетки и ще действа като лаборатория за автономни автомобили, \"умни домове\", изкуствен интелект и други технологии.  Тойота представи плана на Изложението за потребителска електроника (CES) в Лас Вегас, което днес отваря врати за широката публика.  Селището ще бъде издигнато на терена на затворен завод и ще се казва \"Изтъканият град\" - напомняне за началото на Тойота като текстилна компания.  В него ще живеят постоянни жители и изследователи.  Концернът не посочи цената на проекта.  Шефовете на много водещи автомобилни компании описват как градовете на бъдещето могат да бъдат проектирани, така че да се понижат парниковите емисии от колите и сградите, да се намалят задръстванията, а интернет технологиите да се прилагат във всекидневието.  Планът на Тойота за футуристичен град на площ 71 хектара близо до Фуджи обаче е голяма стъпка пред идеите на конкурентите.  Компанията очаква първоначално в града да живеят 2000 души, като строителството трябва да започне догодина.  Главният изпълнителен директор Акио Тойода нарече проекта \"моето лично поле на мечтите\".  Тойота допълни, че е възложила проектирането на селището на датския архитект Бярке Ингелс, чиято компания е зад офис сградите на Гугъл (Google) в Силициевата долина и Лондон и небостъргача Световен търговски център 2 в Ню Йорк.  Концернът отбеляза, че е отворен за партньорство с други компании, които искат да използват проекта като изпитателна площадка за технологии.", "date": "2020.01.08", "title": "Тойота строи град на бъдещето "}
{"url": "https://www.monitor.bg:443/bg/a/view/bts-puskat-nov-album-prez-fevruari-185272", "text": "Кралете на корейския поп BTS развълнуваха феновете си с новината, че след броени седмици ще пуснат новия си албум. От лейбъла, който ги представлява, съобщиха за предстоящата тава- Тя ще носи името Map of the Soul: 7 и ще се появи на музикалния пазар на 21 февруари. отбелязват от лейбъла, визирайки феновете на южнокорейските суперзвезди. Албумът Map of the Soul: 7 се явява продължение на предишния Map of the Soul: Persona, който момчетата издадоха през април миналата година. \"Феновете очакват с нетърпение продължението на историята в поредицата Map of the Soul\", се посочва в изявление, направено от представител на групата.", "date": "2020.01.08", "title": "BTS пускат нов албум през февруари"}
{"url": "https://www.monitor.bg:443/bg/a/view/tyrsjat-novi-koncesioneri-na-dva-morski-plaja-185264", "text": "Правителството взе решение да бъдат открити процедури за възлагане на концесия за морски плаж „Черноморец-юг“ в община Созопол и морски плаж „Равда-централен” в община Несебър. Целта е обезопасяване на двата плажа и предоставяне на услуги от обществен интерес за срока на концесията. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на всяка от концесиите да е 20 години. Той е обусловен от гледна точка на срока за откупуване на инвестициите и визията за дългосрочно развитие на морските плажове. Размерът на минималното годишно концесионно възнаграждение за морски плаж „Черноморец-юг“ е 114 912 лв. без ДДС, а за морски плаж „Равда-централен” - 8 071 лв. без ДДС. Размерът е определен съгласно приетата от Министерския съвет Методика за определяне минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие. Морските плажове ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. На правителственото заседание беше взето и друго решение за сключване на двустранно споразумение с концесионера за прекратяване на Договор за концесия за услуга за морски плаж „Лозенец-Караагач“, община Царево, област Бургас. Договорът се прекратява по предложение на концесионера, който не предоставя плажни и/или водноатракционни услуги и не реализира финансов приход от тях, а през по-голямата част от летния сезон морският плаж е безлюден, което прави неефективно стопанисването на морския плаж и използването му за плажен туризъм. Министерският съвет също прие решение за едностранно прекратяване на договора за концесия за услуга за морски плаж „Златна рибка“, община Созопол, област Бургас. Прекратяването на концесионното правоотношение се налага, тъй като концесионерът „АМИ ГРУП Р“ ЕООД е неизправна страна по договора, вследствие на констатирани системни нарушения на основни нормативни и договорни задължения. При извършените през 2017 г., 2018 г. и 2019 г. проверки на място са установени множество повтарящи се нарушения - по-малко от изискуемите спасителни постове, частичен отказ за осигуряване през целия ден на задължителното здравно и медицинско обслужване, по-малка от минималната изискуема площ на зоната за свободно разполагане на плажни принадлежности и др. Договорът за концесия за морски плаж „Златна рибка“, община Созопол, област Бургас е сключен на 1 февруари 2016 г. между Министерския съвет на Република България, представляван от министъра на регионалното развитие и благоустройството и „АМИ ГРУП Р“ ЕООД.", "date": "2020.01.08", "title": "Търсят нови концесионери на два морски плажа"}
{"url": "https://www.monitor.bg:443/bg/a/view/uchenici-dariha-4200-leva-ot-koleden-bazar-na-cyrkoven-hram-185261", "text": "Учениците от пловдивското основно училище „Княз Александър Първи” дариха 4 200 лева на храм „Св. Св. Кирил и Методий”, който се намира срещу учебното заведение. Това съобщи зам.-директорът Константин Генов. По думите му средствата са събрани от децата по време на традиционния им коледен базар. „Средствата ги дарихме на Ивановден, защото е много светъл и топъл празник. Дадохме ги в присъствието на родители и ученици на отец Иван, като желанието ни е да бъдат използвани за възстановяване на стенописите в църквата”, обясни Генов. Възпитаниците на основното училище в Пловдив ежегодно майсторят домашни курабии, кексове, пити и други най-различни вкусотии, излагат и свои рисунки, които продават в рамките на традиционния си коледен благотворителен базар. Всяка година събраните пари се даряват за различни каузи. Миналия януари например децата от ОУ „Княз Александър Първи” посетиха Детска хирургия в УМБАЛ „Св. Георги” и дадоха събраните с много труд и усилия 4 800 лева на един от най-добрите детски хирурзи у нас проф. д-р Пенка Стефанова. „Колко картички трябва да сте направили, за да съберете толкова много пари? Най-вероятно над 20 000? Всяка година малките ме разплакват. Имам надеждата , като ги гледам тях, че бъдещето на тази държава е невероятно. Благодарение и на тези педагози, защото едно дете се възпитава от родители, учители и общество. Ние ще умрем с това чувство, че сме оставили нещо след нас. Браво, деца!”, благодари тогава на учениците проф. Стефанова. По думите й и тя, и колегите й били шокирани в добрия смисъл на думата, когато разбрали каква крупна сума ще им дарят малките ученици. Година по-рано малките спомоществователи дариха събраната от базара си сума на Детската онкохематология в Пловдив. „Радваме се, че тези деца имат такива учители, които ги възпитават да бъдат преди всичко хора, човеци”, коментираха родители на деца от училището.   Снимки архив", "date": "2020.01.08", "title": "Ученици дариха 4200 лева от коледен базар на църковен храм"}
{"url": "https://www.monitor.bg:443/bg/a/view/chirpan-otkupi-nepoznati-stihove-na-javorov-185263", "text": "Непознати до сега стихове, излезли изпод ръката на гениалния Пейо Крачолов Яворов, писма до Тодор Александров и Христо Чернопеев и документи, свързани с краткото кметуване на поета-националреволюционер в Неврокоп през 1912 година влязоха в музейната сбирка  при родния му дом в Чирпан дни преди началото на традиционните Яворови януарски дни. Към документите е прибавено и късче от турско знаме, развявало се над неврокопската община и насечено на парчета със сабята от Яворов при превземането на града преди 108 години. . Парченцето войводата подарил на своя приятел и четник Григор Белокапов от село Коньово. В бележката към посечения вражески байрак написал: „Дарявам тоя къс от слава/ на тоз, що вееше/гордо пряпорецът /черен/ на тоз що без 8страх до мене се сражава и до край на Македония/верен.“, разказа дългогодишният уредник в музея  и изследовател на харамията Тодор Иванов, който е и председател на едноименната фондация. Уникалната сбирка е била откупена от община Чирпан малко преди Коледа със съдействието на президента Георги Първанов и фондацията на оръжейния търговец Петър Манджуков. Първоначално притежателят й, колекционерът на ордени и медали от София Христо Павлов поискал 100 000 лв, но след продължили 9 месеца преговори склонил на 27 бона. Междувременно колекционерът получил няколко покани от бизнесмени в Северна Македония да платят високата цена, но документите да заминат за Скопие. Особен интерес за изследователите представляват неизвестните до сега стихове, единият от които е озаглавен „Брат за  брата“ и е посветено на приятеля му Тодор Николов. Има недвусмислени доказателства, че те са писани през 1912 година, доста по-късно след последните познати до сега стихотворения и наложилото се повсеместно мнение , че Яворовата поетична муза замлъква след кончината на любимата му Мина в Бретан през лятото на 1910 година. Изключително интересно е и адресираното до Тодор Александров писмо, в което поетът остро критикува насилственото прекръщаване на 200 000 помаци мюсюлмани , което според него можело да се отрази пагубно на взаимоотношенията в България. По думите на Тодор Иванов документацията е стигнала по неведоми пътища до Христо Павлов, който обяснявал в предварителните разговори,  че листовете били намерени преди време, захвърлени край кофа за смет в столицата. Предполага се, че те са оцелели в квартирата на Яворов редом със съхранявания там таен архив на ВМРО  и са били прибрани от първия съпруг на Лора Каравелова  Иван Дренков. Текстовете са разчетени от доц.д-р Милкана Бошнакова, която гарантира за автентичността на документите-Те са  включени в готовия вече сборник под наслов „Непознатият Яворов“, който ще бъде представен премиерно на 13 януари , веднага след като бъде запален огънят пред паметника на Яворов в родния му Чирпан.Тази година факела към жертвеника ще поднесе поетесата Мирела Иванова, малко преди това ще лумне и огънят пред бюст-паметника в двора на родната му къща, дело на проф. Мара Георгиева. Там факелът ще предаде на 6 деца зам. председателят на фондация „Яворов“ Георги Зъбчев. В тазгодишните януарски яворови дни е предвидена научна конференция, посветена на темата „Яворов в списание „Златорог“; бял свят ще види сборник със заглавие „В часа на синята мъгла“, където са поместени наградени стихове от конкурса „И ти си в мене-ти, родино моя“, ще бъдат отчетени и резултатите от националния конкурс за рисунка „Недорисуван свят“ в памет на художничката Василия Стоилова.Празниците ще завършат с постановката „Нирвана“  на режисьора Максима Боева от драматичния театър „Васил Друмев“ – Шумен. В навечерието на празниците музеят в Чирпан се сдоби и с оригинално писмо от 2012 година, на Ганка Найденова – Стоилова, което бе подарено от дългогодишната старозагорска журналистка Донка Йотова. Организаторите от община Чирпан и къща – музей „Яворов“ припомнят, че се навършват 110 години от появата на неговата стихосбирка „Подир сенките на облаците“.", "date": "2020.01.08", "title": "Чирпан откупи непознати стихове на Яворов"}
{"url": "https://www.monitor.bg:443/bg/a/view/publikata-prisyjda-nagradite-na-festivala-januari-185209", "text": "За първи път публиката ще може да присъди свои награди за най-добър спектакъл, най-добра мъжка и най-добра женска роля по време на четвъртото издание на Фестивала на българската драматургия, който ще се състои от 13 до 31 януари в Нов театър – НДК. Неслучайно форумът се нарича именно „Януари“ и се провежда в началото на годината – по думите на Йордан Радичков от едноименната му пиеса, януари е най-българският месец, припомня идеологът на събитието, режисьорът Бойко Илиев. Амбицията на организаторите е да събират под един покрив някои от най-обичаните от публиката български автори – както класици, така и съвременни. В програмата намират място и творческите дебюти на млади драматурзи. Началният час на спектаклите е 19.30 ч., а за закупилите билети за повече от две представления за януарския фестивал на българската драматургия на касата на театъра ще бъдат предложени специални намаления от цените на билетите. „Януари – фестивал на българската драматургия“ се открива със сценичната версия на пророческия роман на Емилиян Станев „Антихрист“ с Елена Петрова, Любомир Ковачев, Веселин Калановски и Ники Сотиров на 13 януари, а ще завърши в последния ден на месеца с поетичния спектакъл „Усещане за любов“ на Бойка Велкова, Ивайло Захариев и Теодосий Спасов. Между тези две дати са позиционирани На 15 януари зрителите ще могат да видят друга драматизация по Емилиян Станев – „Търновската царица“, продукция на Разградския театър с гост-звездата Елена Петрова в главната роля, на 16-и – съвременната пиеса „Голямото влизане“ на Никола Маринов и трупа „Делфин“, а на 17-и – „Сънодива“, модерна интерпретация на легенди за самодиви с автор и режисьор Красимира Дуковска. Следват „Поручик Бенц“ по Димитър Димов с Йоана Буковска-Давидова, Любомир Ковачев и Ивайло Захариев и режисьор Бойко Илиев (18 януари), „Два билета за Париж“ от Христо Христов, постановка на Робин Кафалиев с негово участие, както и на Таня Кожухарова, Атанас Бончев-Наката и др. (20 януари), „Индже“ – прочит на Симона Попова по Йордан Йовков с актьори от школата на театър Inversia (21 януари, като ще има представление и от 17 ч.). На 22 януари идва ред на „Майстори“ от Рачо Стоянов, Явор Костов, Богдан Казанджиев, Слава Георгиева, Деляна Хаджиянкова, Йордан Петков; театър „Драгомир Асенов“ – Монтана, пък ще представи „Когато гръм удари“ от Яворов на 27 януари. На следващия ден известният Иван Юруков ще играе своя моноспектакъл „Пилето, което казва ку“ по текстове на Александър Урумов, а на 29 януари актьори от театър „Драмеди“ ще участват в „Очите на хората“ с режисьор и сценограф Цвета Балийска.", "date": "2020.01.08", "title": "Публиката присъжда наградите на фестивала „Януари“"}
{"url": "https://www.monitor.bg:443/bg/a/view/sydyt-libijci-da-platjat-polovin-milion-obezshtetenie-na-valja-chervenjashka-185254", "text": "Софийският градски съд осъди 12 либийски офицери да заплатят 500 000 лв. за неимуществени вреди, причинени на медицинската сестра Валя Червеняшка.  Съдебният състав приема за безспорно установено по делото, че Червеняшка е била изтезавана с цел изтръгване на самопризнания в периода 9 февруари 1999 г.-24 юли 2007 г. Съдът отхвърли като неоснователен и недоказан предявения иск за имуществени вреди в размер на 55 334,56 лв. Решението подлежи на обжалване в двуседмичен срок от връчването му на страните пред Софийски апелативен съд.", "date": "2020.01.08", "title": "Съдът: Либийци да платят половин милион обезщетение на Валя Червеняшка "}
{"url": "https://www.monitor.bg:443/bg/a/view/trudo-bradjasa-185255", "text": "Канадският премиер Джъстин Трюдо завладя вниманието на потребителите в Инстаграм със снимка с нова брада, съобщиха Ройтерс и БТА. Снимката е публикувана от личния фотограф на премиера. Той е заснел замисления Трюдо в близък план, като впечатление прави прилежно оформената му къса посребрена брада.   Публикацията в Инстаграм предизвика буря от реакции и призива \"Искаме отговори за брадата\". Потребителите в Туитър също се развълнуваха от темата и хаштагът #trudeaubeard се разпространи скоростно. Трюдо и преди се е появявал с брада, дори и с мустаци, докато беше в опозиция. Но откакто е премиер, винаги е гладко избръснат. От канцеларията му засега няма отговор на журналистическите запитвания дали премиерът възнамерява да поддържа новия си външен вид. Канадският журналист и коментатор Шинан Говани отбеляза, че брадата на Джъстин Трюдо буди спомени за баща му Пиер Трюдо, който през 1979 г. поддържал подобна, докато бил в опозиция. \"Ако някой световен политик може да прокара такъв бруклински креативен вид, това е Джъстин - каза Иън Капстик, моден консултант на много политици. - Това обаче е рискова игра на този етап - да иска да привлече вниманието с брада, когато светът гори\". Брадите не са обичайни за съвременната политика и хората обикновено забелязват, когато водеща политическа фигура смени по този начин външния си вид, отбелязва Би Би Си. В САЩ например политиците се появяват публично с бради, когато загубят избори или са в опозиция. През 2015 г. тогавашният председател на Камарата на представителите в Конгреса на САЩ Пол Райън публикува своя снимка с брада в Инстаграм и отбеляза, че е първият председател на Камарата с брада от почти 100 г. Решението му да измени на гладко обръснатото лице тогава разбуни духовете. Само около 5 на сто от членовете на Конгреса на САЩ са с бради по това време, показа проучване на преподавателката по политически науки в университета на Оклахома Ребека Херик.", "date": "2020.01.08", "title": "Трюдо брадяса "}
{"url": "https://www.monitor.bg:443/bg/a/view/shofior-na-tir-zagina-pri-luping-na-okolovrystnoto-na-plovdiv-185258", "text": "Шофьор на камион „Ивеко” загина при лупинг на околовръстното шосе на Пловдив, съобщиха от полицията. Пътно-транспортното произшествие е настъпило преди надлеза на Източния обходен път до село Рогош. Сигналът за случилото се бил получен в 9,33 часа в сряда. Камионът се обърнал странично в канавката, а 46-годишният мъж зад волана е починал на място. Пътят останал проходим за другите моторно-превозни средства. Едва след като започнал оглед на мястото от разследващи, движението било временно ограничено и регулирано от екипи на пътната полиция. Причината за катастрофата е, че водачът на тира е загубил управление и заради това возилото се е обърнало странично в крайпътната канавка. Още едно пътно-транспортно произшествие стана в пловдивско. Сигналът за него бил получен в 22,45 часа в районното управление на полицията в Стамболийски. Шофьор на бмв от пета серия се ударил в електрически стълб, а след това – в ограда. Водачът била жена на 38 години, която избягала от мястото на произшествието, съобщиха от полицията в града. Виновната шофьорка е от пловдивското Ново село. Работата по издирването й продължава, уточниха от пресцентъра на областната дирекция на МВР. Снимки: ОДМВР Пловдив", "date": "2020.01.08", "title": "Шофьор на тир загина при лупинг на околовръстното на Пловдив"}
{"url": "https://www.monitor.bg:443/bg/a/view/uchilishten-boj-prati-dete-v-bolnica-185256", "text": "Осмокласничка от училището в град Глоджево е настанена в русенската болница „Канев“ след побой, нанесен от деветокласничка в същото училище. Разправията е станала заради момче, разказва директорът на СУ „Христо Ботев“ Алеко Алеков, за когото случилият се инцидент в училището, което ръководи от 20 години, е изненада. Конфликтът между двете момичета назрял още през зимната ваканция. Тогава осмокласничката забелязала в заведение другото момиче с ученик от 11 клас, когото вероятно е харесвала, и направила видяното достояние на повече хора. Според запознати със случая тя коментирала, че 15-годишната стояла в скута на момчето. Деветокласничката се почувствала засегната и в първия учебен ден – на 6 януари, преди началото на първия час, влязла в класната стая и се саморазправила с момичето. Нанесла й удари предимно в корема. Всичко станало за секунди и в отсъствието на преподаватал, който все още не бил влязъл в час. Пострадалата е откарана в Университетската болница „Канев“ в Русе с болки в корема. Направена й е лапароскопска интервенция, която не е установила кръвоизлив, каквито съмнения лекарите са имали в началото. „Състоянието на детето е стабилно и утре ще бъде изписано“, съобщи говорителят на болницата Стела Кръстева. Кметът на Ветово д-р Мехмед Мехмед каза, че още на следващия ден по случая е свикана координационна група с представители на общината, училището, полицията. На срещата са присъствали и родителите на пострадалото момиче. Предложена им е помощ за детето им от психолог от Центъра за обществена подкрепа. Полицията е сезирала прокуратурата по случая. Утре в СУ „Христо Ботев“ ще заседава съвет, който ще реши какво наказание да бъде наложено на деветокласничката.", "date": "2020.01.08", "title": "Осмокласничка е в болница  след училищен бой в Глоджево"}
{"url": "https://www.monitor.bg:443/bg/a/view/hlebari-hljabyt-shte-poskypva-185257", "text": "Хлябът ще поскъпва, каза пред БНР Мариана Кукушева – председател на Националния браншови съюз на хлебарите и сладкарите. По думите ѝ причините са комплексни – от тол таксите, през евентуална лоша реколта до поскъпването на тока и газа. „Ние не участваме в никакви стачни действия, защото оставяне на населението без хляб в пряк превод значи обявяване на военно положение. При нас нещата не са толкова пряко свързани с възможността да се включим в активни действия, изразяващи недоволство, но категорично трябва да кажем, че ситуацията е напрегната. Очакванията за отразяване на тол таксите върху цените на насъщния са много тревожни“, каза Кукушева. „Нямаме ясна представа какво ще струва това за нашия бранш, тъй като всеки хлебопроизводител има собствен периметър, в който доставя своята суровина и превозва допълнителната суровина – тя не беше включена в таблицата на Световната банка. Световната банка някак много наизуст беше определила някакви 2 стотинки на бройка хляб, като се базираше на цени на основни суровини от преди 3-4 години. Неактуалността на тези изчисления ни прави тревожни и неустойчиви в икономическо развитие“, допълни още тя. Кукушева обаче не се ангажира с точни изчисления за поскъпването на хляба в следствие на тол таксите.", "date": "2020.01.08", "title": "Хлябът ще поскъпва заради тол системата "}
{"url": "https://www.monitor.bg:443/bg/a/view/mejduzvezdni-vojni-otnovo-se-izkachi-na-vyrha-na-bg-boksofisa-185206", "text": "Деветият филм от трилогиите на „Междузвездни войни“ -  , отново зае първото място по гледаемост в родните кина. Това става ясно от обобщените данни на Националния филмов център. Филмът, режисиран от Джей Джей Ейбрамс, в който се сбогуваме с Люк Скайуокър и компания, направи премиерата си на 20 декември. За три седмици на екран той е проследен от 197 193 зрители, а от продажбата на билети е спечелил 2 316 611 лв. След като още в дебютния си уикенд в кината у нас „Възходът на Скайуокър“ превзе първото място в класацията, покрай празниците лентата отстъпи с няколко позиции назад. Феновете обаче се завърнаха в залите през последните почивни дни, като отново дадоха тласък на любимите си „Междузвездни войни“. Второто място тази седмица е за анимацията „Овца или вълк 2: Голям прас“. Тя е гледана от близо 13 хиляди души, като от боксофиса е спечелила 127 870 лв. Бронзът е за „Джуманджи: Следващо ниво“. Филмът е в родния киноафиш от средата на миналия месец. До момента е заинтригувал близо 116 хиляди зрители. От продажбата на билети пък е генерирал печалби в размер на 1 222 510 лв. Топ 10 се допълва още от „Вади ножовете“, „Шпионски бъркотии“, „Замръзналото кралство 2“, „Диви и щастливи“, „Доза щастие“, „Болка и величие“ и „Пълно ускорение“.", "date": "2020.01.08", "title": "„Междузвездни войни“ отново се изкачи на върха на БГ боксофиса"}
{"url": "https://www.monitor.bg:443/bg/a/view/sijka-mileva-e-novijat-govoritel-na-glavnija-prokuror-185260", "text": "Главният прокурор Иван Гешев определи за свой говорител прокурор Сийка Милева, досегашен говорител на Специализираната прокуратура, съобщиха от пресцентъра на прокуратурата. До момента говорител на Главния прокурор беше Румяна Арнаудова.", "date": "2020.01.08", "title": "Сийка Милева е новият говорител на главния прокурор"}
{"url": "https://www.monitor.bg:443/bg/a/view/ot-bafta-priznaha-nominaciite-sa-razocharovashti-185221", "text": "„Бялата БАФТА“ (#BAFTAsSoWhite) – с тази фраза фенове и кинодейци посрещнаха номинациите на Британската филмова академия във вторник. След злополучните награди „Оскар“ през 2016 г., които си завоюваха прозвището „белите оскари“ темата за расизма отново е на дневен ред в шоубизнеса. В проблема се включи и БАФТА, след като пренебрегна редица цветнокожи артисти в списъка си с номинации. коментира пред The Hollywood Reporter директорът на наградите на БАФТА Ема Баер. Относно фактът, че нито една жена не е номинирана сред режисьорите, тя признава, че списъкът с претендентите за наградата е „разочароващ“. Въпреки това добавя, че не желае да развали момента на кинодейците, които празнуват заради завоюваните си номинации във вторник. Отличията ще бъдат раздадени на 2 февруари.", "date": "2020.01.08", "title": "От БАФТА признаха: Номинациите са разочароващи"}
{"url": "https://www.monitor.bg:443/bg/a/view/otkradnaha-kola-na-pytna-pomosht-v-blagoevgrad-185259", "text": "   Неизвестни засега крадци задигнаха автомобил на пътна помощ в нощта срещу вторник. Откраднаха кола на Пътна помощ в Благоевград    Неизвестни засега крадци задигнаха автомобил на Пътна помощ в нощта срещу вторник.  Колата с отличителните знаци е била паркирана срещу  бензиностанцията \"Портокала\" в благоевградския квартал Грамада. След подадения сигнал на тел.112 във вторник рано сутринта  полицията веднага е дошла на място и издирват крадците. Имало е случай да се задигне патрулка на полицията от пияни младежи, които бързо са били локализирани и залавяни, но подобен случай да се открадне кола на Пътна помощ  досега в Благоевград не е имало.", "date": "2020.01.08", "title": "Откраднаха кола на Пътна помощ в Благоевград"}
{"url": "https://www.monitor.bg:443/bg/a/view/ivo-arykov-vyv-film-sys-salma-hajek-i-rajyn-rejnolds-185222", "text": "Актьорът и тв водещ Иво Аръков може да се похвали с поредно участие в чуждестранна продукция. Родният талант застана пред обектива за холивудската лента „Бодигард на жената на убиеца“, в която главните роли са поверени на Райън Рейнолдс, Самюел Джаксън и Салма Хайек. Снимките към първата част - „Бодигард на убиеца“, която излезе на голям екран през 2017 г., се осъществиха в България. За продължението от екипа заложиха на друга основна локация – Хърватия. „Монитор“ научи, че все пак са заснети сцени към новия филм и в киноцентъра „Бояна“. Една от тях е именно с Аръков. Неговата роля не е голяма, но той веднага е спечелил симпатиите на екипа по време на кастинга. „Поканиха ме на кастинг и режисьорът ме хареса. Правих кастинга на английски език, а ролята е на военен италианец. В конкретната сцена говорих на италиански. и режисьорът и оператор, който е италианец, си помисли, че всъщност съм италиански актьор“, разказа пред „Монитор“ звездата от „Скъпи наследници“. Това не е първият път, в който Аръков демонстрира добро владеене на чуждите езици. Припомняме, че той се справи добре и с турския в криминалната драма „Сблъсък“, в която си партнира с Къванч Татлъту. Не е ясно дали у нас за „Бодигард на жената на убиеца“ са пристигнали основните попълнения в каста, сред които влизат още Антонио Бандерас и Морган Фрийман. В първата част Салма Хайек изигра нахаканата съпруга на екранния наемен убиец, в чиято кожа скочи Джаксън, а затворническите сцени с нея се превърнаха в любими на зрителите. Сега героят на Рейнолдс – професионалният бодигард Майкъл Брайс, ще трябва да изостави „клиента си“ Дариус Кинкейд, за да брани живота на половинката му Соня. Поради по-голямото си участие в продължението актрисата с мексикански корени дълго учи бойни сцени, като наблегна на тренировки с ръкопашен бой. Сценарият на „Бодигард на жената на убиеца“ е дело на Том О'Конър, а на режисьорския стол отново седна Патрик Хюс. Филмът ще излезе на голям екран през август 2020 г. Междувременно родните телеманиаци очакват старта на друга продукция с участието на Аръков – сериалът „Съни бийч“, рожба на продуцентската къща на Иван и Андрей. Освен Иво, с участие в романтичната комедия се разписват актьорите Бойко Кръстанов, Явор Бахаров, Лидия Инджова и други.", "date": "2020.01.08", "title": " Иво Аръков във филм със Самюел Джаксън и Салма Хайек"}
{"url": "https://www.monitor.bg:443/bg/a/view/kompleks-za-deca-s-uvrejdanija-bez-lekarski-kabinet-185243", "text": "Голям комплекс за деца и младежи с увреждания е без лекарски кабинет, в който да се правят прегледи при нужда и да се съхраняват лекарствата, които пият обитателите. Това е установила една от четирите проверки за две години, направени от Изпълнителната агенция „Медицински надзор“ по сигнали, съобщиха оттам. Става дума за комплекса „Центрове за настаняване от семеен тип за деца и младежи с увреждания“ в Разград. Инспекторите установили и нарушение на субординацията, а именно административни органи, които нямат медицинска компетентност, на практика дават нареждания за спиране на назначено от лекари специалисти лечение, както и изискват провеждане на изследвания и хоспитализация, уточниха от ИАМН. Сигналът, по който е направена проверката, е подаден от адвокат Антония Владимирова, председател на фондация „Мечти“, и бил по повод диагностицирането и лечението на 16-годишния Даниел Божинов, настанен там. Не били констатирани нарушения и от страна на лекарите. От ИАМН обаче установили, че предлаганата там форма на медицинска грижа не е най-подходящата за потребители на социална услуга със значителни отклонения в здравния статус и най-вече с отклонения в поведението. В комплекса се настаняват деца и младежи с тежка умствена изостаналост и значително нарушение на поведението, което създава рискове за останалите обитатели и за обслужващия персонал. Инспекторите не са установили нарушения в Медицинския център „Еврика“, Университетската болница „Д-р Георги Странски“ и Дома за медико-социални грижи за деца в Плевен по жалба на баща за смъртта на новороденото му със синдрома на Даун дете. Нарушения в лечението не били открити. 16-дневното бебе е било изписано на 19 юни 2018 г. в задоволително общо състояние, без отклонения в сърдечния и белодробен статус и с дадени препоръки, като майката е заявила писмено, че иска то да бъде изписано и да продължи лечението вкъщи, като амбулаторно бъде консултирано с детски кардиолог. Проверяван е и Домът за медико-социални грижи за деца във Варна. В досиетата на починали деца инспекторите се натъкнали на пропуски в медицинската документация. На телата не били направени аутопсии въз основа на заповеди на директора на дома, които били подписани от него по искане на родителите. През миналата година е проверен и Домът за медико-социални грижи за деца във Видин. Проверката е по писмо от Министерството на здравеопазването за починало дете, настанено там с мярка за закрила, но нарушения не са открити.", "date": "2020.01.08", "title": "Комплекс за деца с увреждания без лекарски кабинет"}
{"url": "https://www.monitor.bg:443/bg/a/view/pridobivame-20-djal-ot-lng-terminala-v-aleksandrupolis-185266", "text": "\"Булгартрансгаз\" ЕАД ще придобие 20% от капитала на \"Газтрейд\" - проектната компания за изграждане на терминала за втечнен природен газ край Александруполис, съобщи пресслужбата на кабинета. Това е регламентирано в решение на МС, взето на последното му заседание. С него е одобрено акционерното участие на българския газопреносен оператор. Проектът за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България и е съществена в основата на която е утвърждаването на прозрачен, ликвиден и надежден пазар на природен газ. Проектът за терминал за втечнен природен газ край Александруполис, Гърция, се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар, се посочва в прессъобщението. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция-България (IGB) ще доведе до повишаване достъпа на България и останалите страни в региона до втечнен природен газ. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз. С днешното си решение МС одобри извършването от страна на \"Булгартрансгаз\" ЕАД на инвестиционни разходи за изграждане на съоръжението, съответстващи на двадесет процентното му акционерно участие. \"Булгаргаз\" ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет, \"Булгаргаз\" ЕАД ще проведе преговори за реализиране на доставки на втечнен природен газ през интерконектора Гърция - България.", "date": "2020.01.08", "title": "Придобиваме 20% дял от LNG терминала в Александруполис"}
{"url": "https://www.monitor.bg:443/bg/a/view/prevryshtat-hoteli-kraj-varna-v-hospisi-185237", "text": "Недостигът на места в държавните старчески домове даде възможност на много от хотелиерите по морето да се спасят от фалити, като превърнат материалната си база в хосписи за възрастни. Официално субсидираните от държавата във Варненско домове са два, с капацитет по-малък от 200 души. Единият е в село Ветрино и е само за 10 души, а другият е Комплексът за социални услуги „Гергана“ в курорта „Св. Константин и Елена“, в който се съвместяват под един покрив Дом за стари хора със 100 места и Дом за пълнолетни лица с физически увреждания с капацитет от 50 души. Те ползват общи помещения - хотелска част, кухненски блок и перално помещение. Всяка една от стаите има собствен санитарен възел и тераса. В дома се настаняват мъже и жени, навършили пенсионна възраст, със или без експертно решение на ТЕЛК. При настаняване се като екип от специалисти, установява психическото и физическото състояние до момента на потребителя и спрямо него извлича онези потребности, с които е необходимо да се работи занапред. Акцентира се върху адаптация към новата среда и психо-социална подкрепа. Медицинските услуги включват изготвяне на личен амбулаторен картон на всеки новопостъпил, профилактика, прегледи и имунизации, диагностика и лечение на заболяванията, насочване и организиране на консултации със съответния специалист, предписване на диетично хранене, съобразено със заболяванията на домуващите и др. Потребителите заплащат такса в размер, определен в тарифата за таксите за социалните услуги, финансирани от републиканския бюджет. Тя е 70 процента от пенсията на човека. Възрастните хора се обслужват от персонал от 65 души, сред които най-многочислени са медицинските сестри и санитарите. Настаняването се извършва от Дирекция „Социално подпомагане” - Варна. Заради много добрите условия, капацитетът е запълнен и настаняването на нови хора в „Гергана“ става само ако някой от домуващите почине. Алтернативата са частните хосписи, които край Варна са над 20. Част от тях предлагат луксозни услуги и добро обслужване, но има и други, за които близките са с поредица оплаквания за неприемливи условия на живот, лоша храна и грижа за възрастните хора. като се формират от редица екстри, сред които са броят на настанените в стая, тежестта на заболяванията и състоянието при приема за домуване. В други случаи няма никакви екстри, обслужването е занижено и оплакванията са много, като често водят до преместване на възрастния човек в друг дом. През годините в околностите на Варна бяха открити и няколко случая на нелегални старчески домове. При единия от тях в местността Ален мак пожар, при който загина възрастна жена, а петима други бяха обгазени, стана причина социалните да разберат за несвойствените функции на пригодената за целта вила, в която домували възрастни. При друг случай санитар, ограбил възрастна пациентка от дом за стари хора, бе осъден на 5 години затвор. Той влязъл след полунощ в стаята на възрастната жертва, притиснал лицето й с възглавница и със сила издърпал чантата със 73,50 лева от пенсията и мобилния й телефон.", "date": "2020.01.08", "title": "Превръщат хотели край Варна в хосписи "}
{"url": "https://www.monitor.bg:443/bg/a/view/iran-atakuva-amerikanski-obekti-syobshtava-se-za-jertvi-185250", "text": "„Имаме най-мощните и добре екипирани и въоръжени военни в света!“ , написа президентът на САЩ Доналд Тръмп в туитър след атака на Иран по две американски бази в Ирак. \"Всичко е наред! Ракети бяха изстреляни от Иран по две военни бази, разположени в Ирак. Жертвите и щетите се оценяват. Всичко върви добре!“, написа Тръмп. Според него се прави оценка на щетите и се проверява дали има пострадали при иранското ракетно нападение срещу две иракски бази, предаде Ройтерс. Иран атакува с ракетен обстрел две американски бази в Ирак в нощта срещу сряда в отговор на убийството в петък на високопоставения ирански генерал Касем Солеймани. Първоначално иранската държавна телевизия заяви, че има най-малко 80 американски войници. По-късно американската телевизия Си Ен Ен, цитирана от Би Би Си съобщи, че иранците нарочно са пропуснали американците и са атакували така, че да не оставят жертви. Срещу американските обекти са изстреляни 15 ракети, като нито една от тях не е прехваната, твърдяха от Техеран. Същевременно Ирак обяви, че Иран го е информирал за атаката, като почти в същия момент американските сили са се свързали с иракското правителство, за да съобщят, че са били нападнати. Финландските въоръжени сили също заявиха, че са получили предупреждение за предстоящите ирански удари срещу бази в Ирак, които се ползват от американски войници, предаде АП. В резултат финландските войници в базата в Ербил са се укрили в бомбоубежище и не са пострадали при нападението. Няма пострадали италиански войници при иранското нападение срещу американската военна база в Ербил, Северен Ирак, съобщи италианското министерство на отбраната. Източник от иранската революционна гвардия заяви пред иранската телевизия, че иранските сили могат да атакуват още сто американски цели в региона, ако Вашингтон предприеме ответни действия. След ракетните нападения иранската армия отново призова американските сили да напуснат Близкия изток. \"След като видяха силата ни, време е Съединените щати да изтеглят войниците си от Близкия изток\", заяви началникът на генералния щаб на иранската армия генерал Мохамад Бакери в изявление, излъчено по държавната телевизия. Би Би Си отбелязва, че това е най-директната офанзива от страна на Иран срещу САЩ след офанзивата срещу посолството през 1979 г. Американският държавен секретар Майк Помпео разговаря след удара с премиера на кюрдското регионално правителство в Ирак Масрур Барзани. Помпео и Барзани обсъдиха иранските ракетни удари в Ирак тази нощ и постигнаха съгласие да са в контакт във връзка с развитието на ситуацията, изтъкна Ортегас. Обединихме се около идеята за намаляване на напрежението в Ирак чрез диалог и сдържаност, написа Барзани в Туитър. Атаките са срещу военновъздушната база \"Айн ал Асад\" са чаове след като американският министър на отбраната Марк Еспър заяви, че САЩ очакват отмъщение. Това бе най-новият удар срещу една военновъздушна база, която често е посещавана от високопоставени хора. Американски военни обучават иракски войници в базата, намираща се в провинция Анбар, северозападно от Багдад, като част от усилията на Вашингтон за създаване на сили, които да могат да предприемат офанзива срещу бойците от \"Ислямска държава\". Освен американски и иракски сили, във военновъздушната база има също датски и британски войници. По време на коледните празници през 2018 г. американският президент Доналд Тръмп посети базата при изненадваща визита в Ирак - неговото първо посещение в конфликтна зона, откакто встъпи в длъжност през януари 2017 г. При визитата си Тръмп защити решението си за изтегляне на 2000 американски войници от Сирия. Тази промяна в политиката причина тревога сред съюзниците и стана причина за оставката на тогавашния министър на отбраната Джим Матис. През 2015 г. базата редовно бе подлагана на минометен обстрел от \"Ислямска държава\". Същата година военновъздушната база бе атакувана от 25-има бойци на \"Ислямска държава\", но Пентагонът тогава съобщи, че иракските сили за сигурност, пазещи периметъра, са убили повечето от екстремистите. Пет ракети се приземиха в базата миналия месец, но не причиниха жертви. Миналата седмица се появиха информации, че срещу базата е извършено нападение. Източници обаче заявиха пред Ройтерс, че информациите са неверни.    ", "date": "2020.01.08", "title": "Иран атакува американски обекти, Тръмп: Имаме най-силната армия (ОБЗОР+ВИДЕО)"}
{"url": "https://www.monitor.bg:443/bg/a/view/razgadaha-paleodieta-na-170-000-godini-185087", "text": "Южноафрикански учени установиха, че овъглените парчета, открити в пепел на 170 000 години в местна пещера, са от печени кореноплодни зеленчуци. Откритието показва, че в автентичната палеодиета, е имало много печени зеленчуци, които са богати на въглехидрати, като съвременните картофи. \"Мисля, че хората са се хранели много балансирано, съчетавайки въглехидрати и протеини\", каза ръководителят на екипа Лин Уодли от университета на Витватерсранд. Нейният екип открива през 2016 г. десетки овъглени парчета в слой пепел в пещерата Бордър. Такъв слой остава от огнищата на ранните хора. Изследвайки след това овъглените останки от стотици съвременни растения под микроскоп, учените успяват да определят, че парчетата въглени са ризоми - подземните стебла, на растение от рода Xypoxis. Семена от кореноплодни зеленчуци и други растения бяха намерени на обект на 800 000 години в Израел, но според Уодли това е най-ранното ясно доказателство за печенето им.  Изобилието на парчета ризоми показват, че печените зеленчуци са били обичайни в храната, за разлика от разпространеното схващане, че ранните хора са яли много месо. Повечето версии на популярната палеодиета, за която се предполага, че имитира храната на предшествениците ни, препоръчват да се избягват картофите и зърнените храни. Представите ни какво са яли ранните хора може да са неправилни, защото останките от растения оцеляват по-трудно от животинските кости, а и специалистите рядко търсят точно такива следи.  ", "date": "2020.01.08", "title": "Разгадаха палеодиета на 170 000 години "}
{"url": "https://www.monitor.bg:443/bg/a/view/gyrmjaha-po-darko-kovachevich-v-atina-ocelja-185251", "text": "Бившата звезда на италианския футболен гранд \"Ювентус\" Дарко Ковачевич оцеля в опит за убийство в Атина, съобщава Bg Voice.  В момента той се намира в болница, след като е прострелян с куршум в крака пред дома му в предградието на гръцката столица Глифада. Сърбинът е излизал от личния си автомобил, когато непознат е открил стрелба срещу него, но в крайна сметка не е успял да го убие. На около 700 метра от мястото на стрелбата е бил намерен запален автомобилът с който килърът е избягал. „Видях, чe непознат човек излиза от кола и насочва пистолет към мен, и инстинктивно се хвърлих настрани“, разказва Дарко пред гръцките медии. Ковачевич игра в \"Ювентус\" между 1999 и 2001 година. Той има и 59 мача на националния тим на Сърбия между 1994 и 2004 г. и завърши кариерата си в гръцкия \"Олимпиакос\" (2007-2009).", "date": "2020.01.08", "title": "Гърмяха по Дарко Ковачевич в Атина, оцеля"}
{"url": "https://www.monitor.bg:443/bg/a/view/borisov-kato-se-izstrelvat-raketi-ne-e-naj-mirnoto-vreme-na-jivo-185252", "text": "В края на февруари или началото на март у нас ще дойде помощник държавен секретар по консулските въпроси на САЩ, за да обсъжда с България отпадането на визите за българи за САЩ. Това стана ясно от думите както на премиера Бойко Борисов, така на американския посланик Херо Мустафа в началото на стратегическата среща между България и САЩ. За срещата трябваше да пристигне и зам. - държавният секретар Дейвид Хейл, но бил помолен да остане във Вашингтон заради ситуацията в Ирак. Борисов заяви, че се Той даде за пример падането на визите за Канада, което било и наше предимство. Той припомни, че досега винаги българската страна е поставял въпроса, но на срещата във Вашингтон президента Доналд Тръмп за първи път я е поставил сам. От коментарите на Борисов стана ясно, че България на днешното заседание ще вземе решени да купи 20 % от терминала за втечнен газ при Александруполис. Отделно от това ще По данните, цитирани от Борисов, за 2019-та Б Борисов коментира и ситуацията в Ирак и заяви, че ще съобразим с решението на иракския парламент с призив за оттеглянето на войските на НАТО и САЩ от страната. По думите му само мирът може да реши проблема в Близкия изток. Иначе Херо Мустафа заяви, че САЩ желае силна и просперираща България, а страната ни заслужава най-доброто бъдеще. Матю Бойс, зам. - помощник държавен секретар, пък увери, че САЩ цени България като приятел и стратегически партньор, а желанието им е да задълбочи сътрудничество си. По думите му целта е България да стане истински газов хъб в региона и да създадем истински енергиен пазар. Той даде да се разбере, че могат да ни помогнет за създаването на енергиен пазар без местни и чужди монополист.   „Енергийната сигурност е национална сигурност – общата ни цел е България да стане истински газов разпределител и истински източник на регионална енергийна сигурност. коментира Бойс. По време на днешната среща пък ще има 5 сесии, на които ще се обсъждат теми като отбраната, сигурноста, икономиката, търговията и върховенството на закона. Борисов започна със съболезнования за самолетната катастрофа в Техеран. \"Решихме България и САЩ да имат геостратегическо сътрудничество. Защото това е важно, както за България, така и за региона, така и за САЩ. Когато се изстрелват ракети не е най-мирното време. И Иран и Ирак, и Сирия са в непосредствена близост до България. Радвам се, че щатите разбраха че можем да направим по-добро място за живеене гражданите на този регион и второ - да гарантираме правата и свободите, които си поставихме за цели\", каза той. \"За мен е чест да съм тук при откриването на тази стратегическа среща за диалог между САЩ и България. Дейвид Хейл нямаше възможност да дойде тази сутрин. Той имаше голямо желание да участва, но държавният секретар Майк Помпейо го помоли да остане във Вашингтон, за да се занимава със ситуацията в Ирак.\" Това каза посланикът на САЩ Херо Мустафа на среща с премиера Бойко Борисов.  \"Всичко, което обсъдим днес с нашите съюзници и партньори ще бъде от полза за българския народ\", добави Херо Мустафа. \"Прекрасните българи, които срещам всеки ден заслужават най-доброто за тях и за децата им. Това е същинският смисъл на тези разговори\", каза Мустафа на български.  По-късно следобед организирана специална среща на Бойко Борисов с турския президент Реджеп Ердоган и руския държавен глава Владимир Путин. Разговорът ще е в Истанбул и ще е посветен на газовите доставки за България през газопровода “Турски поток” и строежа на българското отклонение от него, наречено “Балкански поток”. Българският министър-председател е поканен за откриването на “Турски поток” от президента Ердоган на 29 декември 2019 г. По време на разговорите в сектор отбрана, военният министър Красмир Каракачанов подчертал и значението на Пътната карта за двустранно сътрудничество, която се подготвя между България и САЩ, съобщиха от ведомството.Тя е с  десетгодишен хоризонт и трябва да набележи конкретните действия и сроковете за тяхното изпълнение. Очаква се проектът на Пътната карта да бъде готов през април, след това да бъде обсъден от екипите на отбранителните ведомства на двете страни до месец юни, а окончателният вариант да бъде подписан през септември. В резултат на предварителните разговори между двете делегации, провели се в резиденция „Лозенец“ на 07 януари, САЩ и България са се споразумели за  определяне на приоритетни области за съсредоточаване на съвместните усилия за по-нататъшно развитие на способностите на БГ армията. Те включват подпомагане на отбранителните институции за постигане на по-голяма прозрачност и отчетност в тяхната работа, задълбочаване на сътрудничеството в областта на сигурността в Черноморския регион, коопериране в областта на киберсигурността и модернизацията на българските въоръжени сили. От решенията на МС от заседанието в сряда пък стана ясно,че правителството открива и сметка във Федералната резервна банка на Ню Йорк, а причината е договореностите за покупката на новите самолети от САЩ. Сметката ще е наимето на МО, а в нея то ще преведе парите за F-16. Междувременно делегацията от САЩ, начело с Бойс и Херо Мустафа се срещна и с президента Румен Радев на 'Дондуков 2\"", "date": "2020.01.08", "title": "Борисов настоя визите за САЩ  да паднат до година (ОБНОВЕНА+ВИДЕО)"}
{"url": "https://www.monitor.bg:443/bg/a/view/dobrite-dela-ni-karat-da-nosim-na-bolka-185090", "text": "Китайски учени установиха, че ако сме добри самаряни и вършим добри дела, можем да станем по-нечувствителни към физическата болка, съобщи в. \"Дейли мейл\". Екип от Пекинския университет провел тестове с 287 участници при различни сценарии. При единия от тях учените изследвали болни от ракови заболявания, страдащи от хронически болки. Оказало се, че тези, които правят добри дела и се отнасят алтруистично към останалите, понасят по-добре болката. При друг сценарий заболели от рак пациенти били помолени да готвят и чистят за себе си, а после за другите, приети в болницата. Болките рязко спадали, когато раковите болни се грижели за другите, и не се променяли, когато го правели само за себе си. При трети сценарий се оказало, че хората, които доброволно дарили кръв след земетресение, почувствали по-малко дискомфорт от хората, преминали през рутинен кръвен тест в болница, въпреки употребата на по-широка игра. При най-интересния тест хора, подложени на слаб електрлически разряд през ръцете, изпитвали по-слаба болка, след като дарили средства в полза на сираци, в сравнение с останалите от контролната група.  ", "date": "2020.01.08", "title": "Добрите дела ни карат да носим на болка "}
{"url": "https://www.monitor.bg:443/bg/a/view/prof-georgi-rachev-vse-po-golemi-shte-sa-shtetite-ot-prirodni-bedstvija-185233", "text": "В Австралия винаги е имало пожари, просто сега продължават дълго време, казва в интервю за \"Монитор\" климатологът - Много внимателно трябва да се подхожда към този въпрос, защото всички тези природни явления ги е имало и ще съществуват и занапред. Промяната в тези обстоятелства е само и единствено човешката дейност. Хората ставаме все повече и повече, завладяваме и части от дивата природа. Видях с очите си какво строителство и каква антропогенна намеса има на Антарктида. Доказано е, че с всяка изминала година природните катастрофи нанасят все повече щети и това е очаквано. За в бъдеще също ще бъде така поради простата причина, че инфраструктурата на човека е навсякъде. И там, където е имало горски пожар, наводнения или тропичен циклон, сега има повече построено от човека и повече материални блага ще бъдат унищожени от еднакви по сила и обхват природно явление. Успоредно с това намалява броят на загиналите хора от природни явления. Те стават все по-малко. - Причината е, че вземат мерки и се адаптират към тези природни явления. Същото се отнася и за горските пожари. Що се отнася до Австралия, такива е имало винаги, ще има и занапред. Но тази година са много. Може да се окаже обаче, че не е върхът на сладоледа и че не е най-горящата година в историята на Австралия. Но при всички положения щетите са огромни. Причината е, че ние навлязохме навсякъде. Забележете, че горят гори, които дори са посадени от човека. Нека бъда ясен - аз не искам да омаловажавам проблема и не ме разбирайте погрешно. Но искам да се гледа трезво на него. Горят цели площи, които са култивирани от човека. - Аборигените се ползват с всички права и е нормално да искат да живеят по друг начин. Затова не съм съгласен с подобни твърдения. Никой не знае колко от тези пожари са предизвикани от човека, за да се освободи територия. В момента в Австралия гори два пъти повече, по-голяма площ обхващат. Просто хората вече искат да живеят по друг начин. Звучи гротескно, но едни получават награди, а други ходят да гасят пожари в Австралия. Някои ходят на плаж, а други викат спасителни отряди, защото огънят стига вече до плажа. - Определено. Винаги е било топло и сухо в Австралия, особено през лятото. Тази година обаче няма подобрени рекорди. Необичайно е, че тези пожари се задържаха дълго време. Но трябва да правим връзка с България и останалия свят. Затова ще кажа, че така беше и у нас. През август, септември и октомври беше топло и сухо, имаше продължително време високи температури. Такава беше цялата година - нямаше рекорди, но за дълго беше топло. Така ще се задържи сухо и през януари и тежко им на перничани. - Тя продължава за пореден месец. До 23-24 януари не виждам обилен валеж. Това води до такива катастрофални явления. - Докато не завали дъжд. Няма как да се загасят, защото е топло и сухо и има вятър. Само човек, който е гасил горски пожар, знае за какво става дума. И тук е мястото на хората, които могат да предприемат превантивни действия и да променят своята политика по отношение на горите. Тогава няма да изразходваме 2 млрд. за възстановяване от щетите, а половин милиард за превенция. В Австралия се работи по този въпрос. В момента там имаме четири пъти по-малко загинали, при положение че гори целият континент. В сравнение с преди две години, когато в Атина изгоря един баровски квартал. Загинаха 74 души, но никой вече не помни. В Австралия до този момент са 4 пъти по-малко. - Може да разочаровам много хора, но горските пожари са част от екосистемата. Това е обновяването на гората. Всичко онова, което е мъртво и пада на земята, представлява потенциален барут. И в един момент се пали. След това гората отново се развива. Само човекът може да управлява тази система. Съществуват решения, които ще дадат възможност за преодоляване на такива ситуации. Защото има т.нар. сухи гръмотевици - светкавица без дъжд. Те са опасни, тъй като палят шумата и предизвикват пожар. Затова е важно да реагираш веднага - да има достатъчно хора, които да се включат в гасенето, и наблизо да има вода. Трябва да има процепи, които да дават възможност на огъня да премине. Нека хората знаят, че гората е нещо хубаво и може да донесе само печалба, а не да я горят. Превенцията трябва да се засилва все повече. - Не, няма как да се случи това. Колкото до мненията, всеки може да застъпва какви ли не тези. На днешно време е много лесно да си купиш учен, който да лансира определени тези, които на теб са ти изгодни, или пък зелени неправителствени организации. Затова е много важно да се чуят различни гледни точки. 97% от видовете, които населяват земята, умират рано или късно. Всеки вид се развива и накрая загива, ако не може да се адаптира към околната среда. Има такива моменти, но общо взето се откриват повече видове, отколкото загиват. Ние сме единствените, които може да опазваме видовете. Факт е, че никога досега човечеството не е било толкова сито и богато. Всеки иска да живее добре. - Засега няма да има валежи до около 25 януари. Много е тежко положението с язовирите. Тази суша показа неправилно управление на водите. Това е природен ресурс. - Нищо съществено не се променя у нас за последните 30 години. Имаме 15 години нормални валежи и след това следва период на по-сухо време. И много бързо лъсна как се източват язовирите. 15% от населението ни е на воден режим. И това е от години. А половината от българите нямат канализация. Нека припомня през 1995 година, когато София беше на режим.  - Да. Много е лесно да си направиш една такава зелена организация, която да защитава твоите интереси. В повечето случаи за мен са компрометирани. Знаете, че всеки един вестник в нормалните страни заявява каква политика следва, каква кауза защитава. Същото трябва да бъде и с тези зелени организации и да се знае кой им плаща. Това е друг вид икономика. Говорят едно и също и нищо разумно няма в тезите им. Тук ще изтъкна нещо, което ми прави много добро впечатление, тъй като съм запознат със Зеленото движение в Европа. Надявам се новото правителство на Австрия да излезе успешен експеримент. На пръв поглед коалицията между консерватори и зелени е невъзможна комбинация, но дано пък се окаже действаща. Проф. Георги Рачев е преподавател в Катедра „Климатология, хидрология и геоморфология” на Геолого-географски факултет на СУ „Св. Климент Охридски” Специалист в областите възобновяеми енергийни ресурси и качество на атмосферния въздух Прогнозите му се реализират почти на 100 процента Автор е на десетки научни статии и трудове", "date": "2020.01.08", "title": "Проф. Георги Рачев: Все по-големи ще са щетите от природни бедствия"}
{"url": "https://www.monitor.bg:443/bg/a/view/borisov-i-mustafa-otkrivat-strategicheskija-dialog-185247", "text": "Днес министър-председателят Бойко Борисов и посланикът на САЩ Херо Мустафа откриват Първата сесия на Стратегическия диалог България-САЩ.   В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона. Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ. Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО. Ще се постави акцент също върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36%. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7% на годишна база. В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа. Часове по-късно е организирана специална среща на Бойко Борисов с турския президент Реджеп Ердоган и руския държавен глава Владимир Путин. Разговорът ще е в Истанбул и ще е посветен на газовите доставки за България през газопровода “Турски поток” и строежа на българското отклонение от него, наречено “Балкански поток”. Българският министър-председател е поканен за откриването на “Турски поток” от президента Ердоган на 29 декември 2019 г.", "date": "2020.01.08", "title": "Борисов и Мустафа откриват стратегическия диалог "}
{"url": "https://www.monitor.bg:443/bg/a/view/specsydyt-gleda-deloto-banevi-185248", "text": "Специализираният съд ще гледа делото срещу Николай и Евгения Баневи.   На 21 октомври 2019 г. съдът остави в ареста Николай Банев, който поиска мярката му да бъде изменена в по-лека. Това искане беше отправено, след като насрочените разпити на свидетели по делото бяха отложени заради липсата на счетоводни документи, които да докажат твърдението на прокуратурата, че Банев не е декларирал коректни суми от дружествата „Полимери“ и „Партнърс комерс“ в периода от април 2007 г. до февруари 2013 г. Банев заяви, че за 50-ия си рожден ден през 2009 г. получил поздравителен адрес от премиера Бойко Борисов като важен и стратегически инвеститор. „Ще съдя всички физически лица и институции, които осъществиха тази репресия срещу мен, бизнеса и семейството ми“, закани се Банев и добави, че в кориците на дело няма нито един документ, подписан от някой от тримата, който да ги уличава в престъпление. Бизнесменът поиска да бъдат разпитани като свидетели Бойко Борисов, Цветан Цветанов и Трайчо Трайков.", "date": "2020.01.08", "title": "Спецсъдът гледа делото Баневи"}
{"url": "https://www.monitor.bg:443/bg/a/view/slyncheva-srjada-185249", "text": "Днес ще бъде слънчево. Ще духа слаб северозападен, в Източна България до умерен северен вятър. Максималните температури ще бъдат между 2 и 7 градуса, в София около - 3 градуса. Над Черноморието ще бъде предимно слънчево. Ще духа умерен северен вятър. Максимални температури на въздуха 2-5 градуса, температурата на морската вода е 7-8 градуса. Вълнението на морето ще бъде 3-4 бала. Над планините също ще бъде слънчево. Ще духа умерен и силен север-североизточен вятър. Максималната температура на височина 1200 метра ще бъде минус 1 градус, на 2000 метра - около минус 7 градуса.", "date": "2020.01.08", "title": "Слънчева сряда"}
{"url": "https://www.monitor.bg:443/bg/a/view/oik-otkaza-da-prekrati-pravomoshtijata-na-kmeta-na-septemvri-185253", "text": "Общинската избирателна комисия в Септември отказа да прекрати правомощията на кмета на общината Марин Рачев, като гласовете за взетото решение са 8 на 4, гласували против отстраняването на градоначалника. Избирателната комисия в Септември заседава след решение на ВАС от 3-ти януари тази година за това, че през 2017 г. кмета като длъжностно лице е разрешил на семейна фирма да строи в собствения си имот. Става въпрос за конфликт на интереси, но според членове на комисията, това касае предишния мандат на кмета Рачев, който на последните избори на 26 октомври спечели втори мандат като кандидат от името на местна коалиция. В подкрепа на кмета на общината всички новоизбрани кметове от преди два месеца в Септемврийско заедно с техни поддръжници от населените им места сформираха Инициативен Комитет \"ВЪН \"СПАСИТЕЛИТЕ\" ОТ ОБЩИНА СЕПТЕМВРИ\". \"Чашата на търпимост на хората избрани да представляват местното население преля с поредния акт от страна на \"самоопределилите\" се спасители, чрез който за сетен път се опитват да дестабилизират развитието на Общината, водени от комерсиални и политически цели\", се мотивираха от комитета.", "date": "2020.01.08", "title": "ОИК отказа да прекрати правомощията на кмета на Септември"}
{"url": "https://www.monitor.bg:443/bg/a/view/ad-pod-nebeto-ukrainski-samolet-sys-170-dushi-na-borda-se-razbi-v-iran-185246", "text": "Пътнически самолет \"Боинг 737\" на украинските авиолинии със 180 души на борда катастрофира след излитането си от летище \"Имам Хомейни\" в Иран. Това съобщиха днес информационна агенция \"Фарс\" и държавната телевизия, цитирани от Ройтерс и Асошиейтед прес. Съобщава се, че самолетът е излетял от международното летище \"Имам Хомейни\", превозвайки 180 пътници и членове на екипажа. По данни на Си Ен Ен на борда на самолета е имало общо 176 души - 167 пасажери и 9-членен екипаж. Няма оцелели в катастрофата на украинския пътнически самолет, който се разби след излитане от Техеран, съобщи АП. По информация на иранската държавна телевизия причината за катастрофата вероятно е техническа неизправност. Почти веднага след излитането връзката със самолета е прекъснала. За момента е изключена версията за терористичен атентат срещу украинския самолет, разбил се днес в Техеран. Това съобщи посолството на Украйна в иранската столица. \"Причината за катастрофата е техническа, друга причина няма\", заяви шефът на иранското управление по извънредните ситуации Пирхосейн Куливанд. Той добави, че спасителите са събрали телата на загиналите и са ги изпратили за съдебно-медицинска експертиза. Според иранската агенция ИРНА, се е запалил един от двигателите на самолета. Повечето пътници са били граждани на Иран, сочат данни на иранското управление по извънредните ситуации. Според представител на иранската организация за гражданска авиация, цитиран от Ройтерс, пилотът на катастрофиралата машина не е подал сигнал за извънредна ситуация. Премиерът Бойко Борисов изказа съболезнования на семействата на загиналите. Вицепремиерът и министър на външните работи Екатерина Захариева изпрати съболезнователна телеграма до министъра на външните работи на Украйна Вадим Пристайко във връзка с катастрофата на пътнически самолет на Международните авиолинии на Украйна тази сутрин в Техеран. “Поднасям своите най-искрени съболезнования във връзка със самолетната катастрофа , причинила многобройни човешки жертви. Съпричастни сме със скръбта на близките и роднините на загиналите в този тежък, трагичен инцидент”, посочва министър Захариева. Самолетът със 180 души на борда катастрофира тази сутрин при излитане от летище „Имам Хомейни“ в Техеран.", "date": "2020.01.08", "title": "Ад под небето: Украински самолет със 170 души на борда се разби в Иран (ВИДЕО)"}
{"url": "https://www.monitor.bg:443/bg/a/view/sydija-zaplashva-uajnstijn-sys-zatvor-za-polzvane-na-telefon-185275", "text": "Съдия гневно заплаши, че ще затвори зад решетките скандалния продуцент Харви Уайнстийн за използването на телефона му в съда в Ню Йорк, където се проведе заседанието по процеса му за изнасилване. – като изпращате текстови съобщения и нарушавате съдебна заповед?”, попита съдия Джеймс Бърк. Адвокатът инструктира бившия холивудски продуцент, който е под гаранция, да не отговаря на въпроса. Припомняме, че Уайснтийн е изправен пред пет обвинения и евентуално доживотен затвор, ако бъде осъден. Обвиненията включват изнасилвания и сексуални посегателства, свързани с две неназовани обвинителки. Той е обвинен в изнасилване на една жена в хотелска стая в Манхатън през 2013-а и извършване на насилствен сексуален акт върху втората жена през 2006 г. В понеделник на Уайнстийн бяха отправени две допълнителни обвинения в Лос Анджелис: изнасилване и сексуално посегателство. 67-годишният бивш магнат отрече всички обвинения и настоя, че сексуалните контакти са били по взаимно съгласие. Главният прокурор Джоан Илюзи призова съдия Бърк да затвори Уайнстин, който е на свобода под парична гаранция от 5 милиона долара. Той е задължен да носи електронно проследяващо устройство.", "date": "2020.01.08", "title": "Съдия заплашва Уайнстийн със затвор за ползване на телефон"}
