{"url": "http://www.monitor.bg/a/view/45844-%D0%9B%D0%B8%D0%BC%D1%83%D0%B7%D0%B8%D0%BD%D0%B0%D1%82%D0%B0-%D0%BD%D0%B0-%D0%9D%D0%A1%D0%9E-%D1%81-%D0%BF%D1%8A%D1%80%D0%B2%D0%B0%D1%82%D0%B0-%D0%B4%D0%B0%D0%BC%D0%B0-%D0%B1%D0%B8%D0%BB%D0%B0-%D0%B1%D0%B5%D0%B7-%D0%B2%D0%BA%D0%BB%D1%8E%D1%87%D0%B5%D0%BD%D0%B8-%D1%81%D0%B2%D0%B5%D1%82%D0%BB%D0%B8%D0%BD%D0%B8-%D0%B7%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D1%80%D0%B5%D0%B6%D0%B8%D0%BC-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5/", "text": "\n                    Мерцедесът със съпругата на президента Румен Радев-Десислава, за който се разбра, че е бил спрян за полицейска проверка на пътя, се е движел без включени обозначителни светлини на НСО, стана ясно от съобщение на МВР.„От извършената проверка на Столична дирекция на вътрешните работи по случая от 07.02.2018 година се установи, че действията на полицейските служители при проверката на автомобил на НСО са в съответствие с разпоредбите на ЗМВР и съответните други нормативни документи. Автомобилът е бил със затъмнени стъкла, без обозначителни белези за специален режим на движение, управляван от служител на НСО и с него се е придвижвало охранявано лице. След установяване на горните обстоятелства полицейската проверка е преустановена незабавно и автомобилът на НСО е продължил по маршрута си“, обясниха от СДВР за случая с Радева.\n\n\n                    ", "date": "2018.02.09", "title": "Лимузината на НСО с първата дама била без включени светлини за специален режим на движение"}
{"url": "http://www.monitor.bg/a/view/22737-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%A5%D0%B0%D1%81%D0%BA%D0%BE%D0%B2%D0%BE-%D0%B4%D0%B0%D0%B4%D0%B5-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%8F-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    Кметът Добри Беливанов внесе сигнал до окръжната прокуратура и до областния управител на Хасково относно бюджета за 2018 година, съобщиха от общината.\n\nСпоред градоначалника има нарушения на закона, както и неспазване на административните правила при приемането на решение №596 от 26.01.2018 г. на Общински съвет-Хасково. С него съветниците приеха бюджет на Хасково за 2018 година в размер на 68 127 018 лева, който беше доста по-различен от предложения от кмета. При гласуването в залата разходната част на бюджета беше завишена с около 625 хил. лева. Основните пера, по които са предвидени повече разходи са тези за спорт и култура – общо увеличение с 150 хил. лева. Одобрен беше разход от 139 хил. лева за жива охрана в училищата. Кметът Беливанов, който е в конфликт с избралата го партия ГЕРБ, в момента управлява Хасково като независим. Не е съгласен с направените от съветниците промени и затова ги оспорва пред прокуратурата и областния управител.\n\n„Внасянето на сигнала не означава спиране на работата по бюджета. Напротив, вече се работи по подготовката за изпълнението на решенията на Общинския съвет. Окръжна прокуратура и областният управител са тези, върху които пада тежестта за следене на законосъобразността на решенията на Общинския съвет“, смята кмета Беливанов.\n\nМеждувременно съветниците от ГЕРБ заявиха, че кметът е искал увеличаване на таксите за смет и битови отпадъци, но благодарение на тяхната реакция в комисиите и залата до това не се е стигнало. Кметът Беливанов от своя страна отрече да е искал подобно нещо и припомни, че местните данъци и такси се определят с решение на съветниците, а не еднолично от кмета.\n                    ", "date": "2018.02.09", "title": "Кметът на Хасково даде общинския бюджет на прокуратурата"}
{"url": "http://www.monitor.bg/a/view/47502-%D0%94%D0%B5%D1%86%D0%B0-%D0%BE%D1%82-%D0%92%D0%B0%D1%80%D0%BD%D0%B0-%D1%81%D0%B5-%D0%BA%D0%B0%D1%87%D0%B2%D0%B0%D1%82-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%BE%D1%82-%D0%B3%D1%80%D1%83%D0%BF%D0%B0-%D0%BD%D0%B0-%D0%9D%D0%90%D0%A2%D0%9E/", "text": "\n                    Деца от от Варна ще посетят британския кораб \"Дънкан\" от Втора постоянна военноморска групата на НАТО, която пристига в морската ни столица, съобщиха от Щаба на ВМС, като цитираха посолството на Великобритания у нас.\n\nТри кораба от групата, които понастоящем патрулират в Черно море под командването на комодор Майкъл Ътли от Кралските военноморски сили, ще пристигнат във Варна на 10 февруари. Освен флагмански кораб „Дънкан“, в групата са още турския „Gaziantep“ и „Ros Regele Ferdinand“ на румънските ВМС. Корабите провеждат рутинно посещение във Варна, като част от засиленото присъствие на НАТО в Черноморския регион в подкрепа на националния суверенитет, чрез колективна отбрана. Планираните дейности за посещението включват официални срещи с местните цивилни и военноморски власти и планиране на допълнителни съвместни учения на море за засилване на оперативната съвместимост с българския флот. Преди посещението си във Варна, групата e била в Констанца, където е провела учения с румънския военноморски флот. Това е една от четирите групи кораби, които съставляват морската част на силите за отговор на НАТО и които притежават уменията да гарантират достъпа до морските пътища и пристанища по време на криза. Те участват в различни многонационални учения, заедно със съюзниците и партньорите от НАТО, за да подобрят оперативната си съвместимост и да поддържат военните си умения. Флагманският кораб на групата „Дънкан“, е шестият и последен разрушител, тип 45, който влиза в състава на кралските Военноморски сили на Великобритания. Той е построен в един от корабостроителните заводи на британската отбранителна компания BAE Systems през 2010 г. и пуснат на вода през септември, 2013 година. Корабът носи името на Адам Дънкан, който води битката срещу флота на Холандия, разгромявайки го при Кампердаун на 11 октомври 1797 година.\n                    ", "date": "2018.02.09", "title": "Деца от Варна се качват на британски разрушител от група на НАТО"}
{"url": "http://www.monitor.bg/a/view/84817-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%B8-%D0%9C%D0%B0%D1%82%D0%B5%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B2-%D0%A0%D1%83%D1%81%D0%B5-%D0%B8%D1%81%D0%BA%D0%B0%D1%82-%D1%81%D1%82%D0%B0%D1%80%D0%B8%D1%82%D0%B5-%D1%81%D0%B8-%D0%B8%D0%BC%D0%B5%D0%BD%D0%B0/", "text": "\n                    Профилираната английска гимназия „Гео Милев“ и Профилираната математическа гимназия „Баба Тонка“ в Русе искат старите си имена. Директорите им са изпратили писма до Община Русе с молба за премахване на думата „профилирана“ и връщане на наименованията, с които двете училища са добили популярност през половинвековното си съществуване, а именно Английска езикова гимназия „Гео Милев“ и Математическа гимназия „Баба Тонка“. Предложението ще се гласува от общинските съветници на предстоящата сесия на местния парламент.\n\nНаименованията на двете школа бяха променени с влизането в сила на новия Закон за предучилищно и училищно образование на 1 август 2016 г. Мотивите на двамата директори са, че тълкуването на новите абревиатури често се разчита погрешно. ПМГ например се разчитало не като Профилирана математическа гимназия, а като Природо-математическа гимназия. От друга страна, името е идентичност на едно училище, а старите наименования са познати и свидни на поколенията, преминали през двете учебни заведения, и на обществеността, която е допринасяла и се е радвала на успехите им, смятат директорите. Те се позовават на наредба, съгласно която думата „профилирана“ може да не се съдържа в наименованието на школото, когато еднозначно е посочено някое допълнително означение като „английска“ или „математическа“.\n\nАнглийската гимназия в Русе е създадена преди 55 години и е първото езиково училище в Северна България. Неин възпитаник е носителят на „Оскар“ Владимир Койлазов, както и десетки дипломати, пръснати из целия свят. Математическата гимназия е другото елитно школо в града и успехите на нейните ученици също прославят страната ни.\n                    ", "date": "2018.02.09", "title": "Английската и Математическата  в Русе искат старите си имена"}
{"url": "http://www.monitor.bg/a/view/33960-%D0%9D%D0%A4%D0%A1%D0%91-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0%D1%82%D0%B0-%D0%A1%D0%BA%D0%B0-%D0%9A%D0%B5%D0%BB%D0%B5%D1%80-%D0%97%D0%B5%D0%BB%D0%B5%D0%BD%D0%B0%D1%82%D0%B0-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%BA%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B5%D0%BA%D1%81%D0%BF%D1%83%D0%BB%D1%81%D0%B8%D1%80%D0%B0%D0%BD%D0%B0-%D0%BE%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Гневът на НФСБ успя да си навлече германската евродепутатка Ска Келер, която вчера цъфна на протеста на псевдоеколозите в София срещу евентуалното изграждане на втори лифт в Банско. Партията на вицепремиера и съпредседател на „Обединени патриоти“ Валери Симеонов поиска „зелената джихадистка“, която вече получи личното уверение от премиера Бойко Борисов при изслушването му през януари в ЕП, че в Пирин законът ще бъде спазван стриктно и няма да бъде поставена дори една керемида допълнително, да бъде обявена за персона нон-грата и незабавно екстрадирана от страната. Причината за острата реакция на НФСБ е грубото намесване в суверенитета на България с искането за оставка на екоминистъра Нено Димов.\n\nВ своя декларация, разпратена до МВнР, ЕП, германското правителство и Коалиция „Алианс 90/Зелената партия“, към която се е зачислила евродепутатката, от НФСБ заявяват, че протестират „остро срещу участието на немския евродепутат Келер във вечерното софийско шляене на политически маргинали под прикритието на лозунга „Да спасим Пирин“, а с истински мотив – „Да се върнем във властта чрез лъжи“.\n\n„Евродепутатката Келер, с очевидно неадекватен вид, каканижеше пред услужливите уж български медии, за оставка на български министър (?!), за отмяна на решение на суверенното българско правителство (?!) и дори преразглеждане на проекта за магистрала в Кресненското дефиле?! И всичко това гарнирано с до болка познатите лъжи на белевци и ковачевци“, изразяват възмущението си от Келер от партията на Симеонов. И поставят в допълнение въпроса: „Коя е тази нагла и самонадеяна особа, която си позволява да иска оставка на Български министър и промяна на решението на Суверенното Българско правителство?“. Както и въпроса за незабавна реакция от българска страна. „Настояваме председателстващата Съвета на ЕС България незабавно да изпрати Нота до ЕП, Федералното правителство на Германия и ръководството на партията на Зелените, за недопустима намеса във вътрешните работи“, гласи позицията на партията, под която се е подписал и самият Симеонов. Той и хората му са категорични, че „поредната безпрецедентна намеса на евродепутатката Келер не трябва да бъде оставена без последици. „Външно министерство трябва да обяви Франческа Келер за персона нон-грата и същата да бъде експулсирана с камионетка до Капъкуле – смятаме, че разходите за самолетен билет биха били неоправдани. В случай на нужда, НФСБ ще предостави с удоволствие безплатен партиен транспорт“, заявяват от НФСБ.\n                    ", "date": "2018.02.09", "title": "НФСБ скочи срещу евродепутатката Ска Келер: Зелената джихадистка да бъде експулсирана от България"}
{"url": "http://www.monitor.bg/a/view/15074-%D0%91%D0%BE%D1%80%D0%B8%D1%81%D0%BE%D0%B2-%D0%94%D0%BE-23-%D0%BC%D0%B5%D1%81%D0%B5%D1%86%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D1%82-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B5%D0%BF%D0%BE%D1%80%D1%8A%D0%BA%D0%B8-%D0%BE%D1%82-%D0%B5%D0%B2%D1%80%D0%BE%D0%B4%D0%BE%D0%BA%D0%BB%D0%B0%D0%B4%D0%B0/", "text": "\n                    До два-три месеца да се изпълнят всички мерки по препоръките на ЕК от мониторинговия доклад. Това заръчал премиерът Бойко Борисов на министрите в сряда, става ясно от стенограмата от заседанието на кабинета. Поводът е приетият от МС отчет за изпълнението на плана с мерки, които държавата трябва да изпълни. На заседанието на МС стана ясно, че в него за включени общо 48 мерки, а една част от тях, като приемането на антикорупционния закон и прозрачният избор на ВСС вече са реализирани, а друга е в процес на изпълнение.„По всяка препоръка искам да има графика на изпълнението – 100 процента, примерно, антикорупционен закон, на 70 процента – втора точка, на 90 – трета точка, на четвърта… Препоръките и срок докога ще стане“, казал Борисов пред министрите и допълнил - „Всички препоръки да са изпълнени в следващите 2-3 месеца максимум. Това трябва да се направи, ако не е направен“, казал Борисов.Правосъдният министър Цецка Цачева пък, вече имала таблица със сроковете, но за изтеклата 2017 година.„Всички оценяват огромните усилия, правилната посока, темповете. Искам да го довършим това\", заключил Борисов.По време на заседанието финансовият министър Владислав Горанов пък, докладвал и състоянието на финансовата рамка. Според данните от януари до септември 2017 година БВП бил нараснал с 3,8 %., като растежът се движел основно от вътрешното търсене. Салдото по текущата сметка останало положително като до края на октомври 2017 година бил регистриран излишък в размер на 2,7 млрд. евро или 5,3 на сто от прогнозния БВП.\n\n\n                    ", "date": "2018.02.09", "title": "Борисов към министрите: До 2-3 месеца да се изпълнят всички препоръки от евродоклада"}
{"url": "http://www.monitor.bg/a/view/65280-%D0%9F%D1%80%D0%B8%D0%B5%D0%BC%D0%B0%D1%82-%D1%80%D0%BE%D0%BC%D1%87%D0%B5%D1%82%D0%B0%D1%82%D0%B0-%D0%B1%D0%B5%D0%B7-%D1%83%D1%81%D0%B5%D0%B4%D0%BD%D0%B0%D0%BB%D0%BE%D1%81%D1%82-%D0%B2-1%D0%B2%D0%B8-%D0%BA%D0%BB%D0%B0%D1%81-%D1%81%D0%B0%D0%BC%D0%BE-%D0%BF%D1%80%D0%B8-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D0%BC%D0%B5%D1%81%D1%82%D0%B0/", "text": "\n                    Ромчетата - първолаци ще бъдат пренасочвани към други училища без да се прилага критерият уседналост, само при наличие на свободни места. Това заяви образователният министър Красимир Вълчев в парламента, като добави, че това условие ще бъде прецезирано в Наредбата, като затова вече е говорил със Столична община.\n\nРомчетата не са привелигировани за прием в първи клас, това е грешен прочит., заяви още Вълчев. Той обясни, че основно правило е най-близкото училище, а общините със свое решение може да пренасочват ромчета към други учебни заведения.Също така това ще се случва с изричното съгласие на родителите на другите деца, които вече са приети в училището.\n\nС поставянето на камери в детските градини само ще маскираме истинския проблем, ще демотивираме учителите, ще изпаднем в спиралата с технически средства да продължаваме да търсим изгубеното доверие. Това обяви по-рано Вълчев в предаването „Тази сутрин” на bTV по повод скандала с агресията към деца в детска градина „Брезичка” в Бургас. Той определи поведението на възпитателите, заснети със скрита камера, като непрофесионално и осъдително. Вълчев добави, че няма как директорът и другите учителите да не са знаели за случващото се. „Нищо не остава скрито с камери или без камери – училищата и детските градини трябва да намерят механизмите за вътрешна регулация“, уточни министърът.\n\n\n \n\n\n \n                    ", "date": "2018.02.09", "title": "Приемат ромчетата без уседналост в 1-ви клас  само при свободни места "}
{"url": "http://www.monitor.bg/a/view/86997-%D0%92%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BA%D0%BB%D0%B0%D1%81%D0%B8%D1%80%D0%B0%D0%BD-%D0%B7%D0%B0-%D0%B5%D0%B2%D1%80%D0%BE%D1%81%D1%82%D0%B8%D0%BF%D0%B5%D0%BD%D0%B4%D0%B8%D1%8F/", "text": "Младежите ще получат 750 лв. накуп до 9 март\n                    Средно всеки трети студент, кандидатствал за европейска стипендия, е бил одобрен. Общо 21 229 курсисти са подали заявления, като 6560 от тях са получили зелена светлина. Това съобщиха за „Монитор“ от МОН.\nПарите ще се изплатят наведнъж до 9 март, като ще бъдат разпределени общо 4,4 млн. лв. Те са осигурени по проект „Студентски стипендии – фаза 1“ по ОП „Наука и образование за интелигентен растеж“.\nСтипендиите от европейските фондове са два вида. Първата е за успех и се дава на студенти, обучаващи се по специалности от т.н. приоритетните професионални направления като педагогика, математика, енергетика, архитектура и др. Идеята е така да бъде стимулирано обучението на специалисти, за които има или се очаква недостиг на кадри за пазара на труда. Стипендията е в размер на 150 лв. месечно и се изплаща накуп за пет месеца в рамките на семестъра. Така на практика студентите ще получат наведнъж 750 лв. Средният успех е отличен (5,61). За този вид стипендия са кандидатствали общо 11 957 студенти, а броят на класираните е 4492. Сред одобрените най-много са обучаващите се в „Предучилищна и начална училищна педагогика“ – 133 младежи, „Компютърни системи и технологии“ – 126, и „Архитектура“ – 111, отчетоха от МОН. Вторият вид стипендия е еднократна в размер на 300 лв. и се дава за специални постижения. Те се присъждат за участие в научни, изследователски или практически разработки, като един студент може да получи до три такива. Целта им е да стимулират младежите да развиват практическия и творческия си потенциал извън задължителните задачи през учебното време. За този вид стипендия са кандидатствали общо 9 382 курсисти, като 2158 от тях са класирани. Средният успех е отличен (5,67), а най-много класирани има от направленията „Медицина“ – 381, „Право“ – 195, и „Финанси“ – 97.\nКласирането е обявено на страницата на проекта ., където всеки кандидатствал може да провери дали е одобрен.\n                    ", "date": "2018.02.09", "title": "Всеки трети кандидат класиран за евростипендия"}
{"url": "http://www.monitor.bg/a/view/31958-%D0%98%D0%BD%D0%B4%D0%B8%D1%8F-%D0%B3%D0%BB%D0%BE%D0%B1%D0%B8-google-%D1%81-21-%D0%BC%D0%BB%D0%BD-%D0%B7%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81-%D0%BC%D0%BE%D0%BD%D0%BE%D0%BF%D0%BE%D0%BB/", "text": "\n                    Комисията за защита на конкуренцията на Индия (CCI) обвини американската корпорация Google в злоупотреба с доминиращото положени в сегмента на онлайн търсенето и търсенето на рекламни услуги в страната и наложи на чуждата фирма глоба в размер на 1,36 млрд. рупии (21 млн. долара), съобщи „Прайм”.\n\nПо данни на CCI, Google в Индия е показвала с предимство резултатите от търсенията с цел увеличаване на посещаемостта на собствените сайтовете, в частност на Google Flight.\n\nGoogle е част от холдинга Alphabet, основан през август 2015 г. Google със системата си за търсене, както и Android и YouTube влизат в холдинга през октомври същата година. По този начин Alphabet получи контрол и над Google Life Sciences, Calico, Sidewalk Labs, Nest, Google Ventures, Google Capital и Google X.\n                    ", "date": "2018.02.09", "title": "Индия глоби Google с $21 млн. за злоупотреба с монопол"}
{"url": "http://www.monitor.bg/a/view/13460-%D0%A2%D0%BE%D0%B9%D0%BE%D1%82%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D1%82%D0%B0%D0%B2%D0%B0%D0%BD-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Лек автомобил „ Тойота Селика“ с пловдивска регистрация, зад волана който е седял „напушен“ тинейджър, се е завъртял и обърнал на таван на ул. „Цар Освободител“, малко преди кръговото кръстовище на моста на Марица, в Пазарджик, съобщиха очевидци.Причина за лупинга на асфалта е отнето предимство от 18-годишната шофьорка на “Ауди“ Ж.Д., която не пуснала връстника си Д.И, зад волана на „Тойота“-да мине на кръстовището и последвал сблъсък, обясни говорителят на местната Областна дирекция на МВР Мирослав Стоянов. Инцидентът е станал около 20 часа в четвъртък на прав участък на булеварда на метри от автобусна спирка на междуградския транспорт и недалеч от църквата „Успение на Света Богородица“. Екип на сектор \"Пътна полиция\" тествал и двамата участници в инцидента с дрегер. При Д.И. била отчетена положителна проба за употреба на канабис. Тийнейджърът е задържан в ареста, а спрямо него е образувано бързо производство.\n\n\n                    ", "date": "2018.02.09", "title": "„Тойота“ с дрогиран шофьор се обърна по таван в Пазарджик (ОБНОВЕНА)"}
{"url": "http://www.monitor.bg/a/view/71577-%D0%92%D0%B5%D1%87%D0%B5-%D0%B8%D0%B7%D0%BD%D0%B0%D1%81%D1%8F%D0%BC%D0%B5-%D0%B2%D0%B8%D0%BD%D0%B0-%D0%B7%D0%B0-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F-%D0%91%D1%80%D0%B0%D0%B7%D0%B8%D0%BB%D0%B8%D1%8F-%D0%B8-%D0%9A%D1%83%D0%B1%D0%B0/", "text": "Продаваме около 65 млн. литра в чужбина до края на годината    * Китайци обработват 4 хиляди декара лозови насаждения у нас\n                    - Насажденията в страната с винени лозя са 60 418 хектара. Това са действително засадени площи. Новите лозя, откакто сме приети в Европейския съюз от 2017 г. до този момент, са се увеличили с 10 965 хектара. Всяка година, общо взето, увеличаваме с около 10-12 хиляди декара нови лозови насаждения своите площи. Това е или като изкореняваме стари такива, които са вече нерентабилни, неконкурентоспособни, и на тяхно място засаждаме нови насаждения, или площи, на които за първи път се засаждат с лозя.- Имаме вина, които са във всички сегменти – и в ниския клас, и в средния, и във високия. И така трябва да бъде, не откриваме топлата вода. Във всички винарски държави задължително са заели всички пазарни ниши, като не без основание мога да похваля нашите лозари и винопроизводители, че най-големият дял на вина, които се реализират извън страната, са в средния ценови клас. Вече от пет-шест години далеч не сме в ниския ценови клас и след като родната продукция се търси на по-високи цени, означава, че качеството на българското лозарство и винопроизводство се е повишило драстично.- От 263 работещи изби на територията на страната и 19 изби, които са в процес на доизграждане, на този етап 66 от тях са на чуждестранни инвеститори. Това се отнася и за около 70 хиляди декара от лозовите насаждения. Имаме от САЩ, от Русия, от Германия, от Франция, от Полша... Общо взето, инвеститорски интерес има от всички краища на света. В момента китайци обработват четири хиляди декара на територията на страната ни. Така че не сме в изолация, напротив, има голям интерес към нашето лозарство и винопроизводство. Тук може да се отглеждат лозя, да се ражда едно много висококачествено грозде и оттам да се произвеждат изключително добри вина на ниска себестойност.- Това са фирми, български юридически лица, регистрирани по българското законодателство. Голяма част от продукцията си някои пласират в страните на инвеститорите, а други се реализират където намерят възможност. Идват си със собствени марки, защото има такива, които са като клонове на изби от други държави. Също така има такива, които предпочитат да реализират своята продукция изцяло на територията на България. Намерили са си добра реализация, високи цени и си реализират 90% от продукцията тук, в страната.- Очакваме да има ръст на износа по няколко причини. Не на последно място искам да изтъкна и ниския данък печалба, който тук всички плащат. В България е един от най-ниските в света – знаете, че корпоративният данък е 10%. Все още може да се наемат висококвалифицирани кадри в технологията за производство на вината, или пък да се рекултивират старите с програмата за преструктуриране и конверсия, където субсидията достига 75%. През 2017 г. проведохме световния конгрес по лозарство и винарство в София. Това е едно невероятно събитие за целия свят и, общо взето, страните, които кандидатстват за следващата дата на домакинството, са между осем и дванадесет. Бяхме избрани за домакин сред изключителна конкуренция. Посетиха ни най-големите „играчи“ в сектора, които определят бъдещето на лозарството и винопроизводството за пет-десет години напред. Тогава те се запознаха отблизо с лозаро-винарските ни райони и технологията на производството на вино. Не бяха минали и две седмици и започнаха сключването на новите договори. Така че през тази година смятам, че нашите винарски предприятия ще берат плодовете на проведения през 2017 г. на изключително високо ниво и много успешен конгрес.- Имаме нови екзотични пазари, започнахме да изнасяме за Бразилия, както и по-големи количества за Куба. А колкото и да е странно, имаме износ на вина за Северна Корея. За Южна Корея е разбираемо, че изнасяме от доста отдавна. Разширяваме износните си позиции към по-традиционни пазари. Имаме увеличение на обемите за Германия, страните от Централна Европа, Унгария, Чехия, Полша, Китай, Виетнам. Смятам, че през 2018 г. износът ще достигне между 64 и 65 млн. литра вино.- За съжаление през последните три години количествата вина, които изнасяме за Руската федерация, са или през Сърбия, или през други съседни на Русия държави. Прекият износ е в малки обеми, оскъпява се преминаването през прибалтийските държави на нашите транспортни превозвачи, които изнасят българските винопроизводители, от една страна. От друга страна, в Русия е на мода от 3 - 4 години предпочитане на родното руско производство. Но смятам, че договорите, които се сключиха през 2017 г. с руските големи компании, ще дадат положителен резултат. През юни ще проведем големия винен форум на територията на България за първи път, очаквам експанзия на руските големи фирми, които купуват вино. Потвърдено е участието на руските компании и смятам, че с количествата, които ще се договорят и изнесат, ще постигнем стария обем, който сме изнасяли за Руската федерация.- Сивият сектор е в рамките на не повече от 5 до 10 на сто. Това са изчисления на база на гроздето на територията на страната, това, което постъпва във винарските предприятия, постъпващото за производството на оцет. В производството на ракия също има грозде. Знаете, че всеки българин има право да си произведе до един тон за собствена консумация. Тук е тънкият момент, защото някои злоупотребяват с тези количества, не произвеждат от един тон, а примерно от пет тона грозде и си позволяват да търгуват с него. Съгласете се, че и продажбата на вино в търговски обекти без издаване на касов бон също отива в сивата икономика.- Общо взето, количеството грозде, което прибраха и преработиха българските винарски предприятия, е 167 хиляди тона, а произведеното количество вино е в размер на 127 млн. литра. Има едни количества гроздова мъст - смачканото грозде с люспите и семките, която ще отиде за производство на вино, за производство на ракия или на оцет. Може би в края на месеца ще имаме яснота за това. В крайна сметка то е достатъчно българските винопроизводители да посрещнат нуждите си и да могат да изкарат до следващата реколта. Имаме, разбира се, всяка година и внос на вино от територията на Европейския съюз, което се експортира, за да се задоволят количествата по договорите, които имат с чуждестранните си партньори. Не повече от 7 до 9 млн. литра всяка година се купува вино от Италия, от Испания, за да може да се посрещат договорите, които са с Руската федерация, с Китай, със САЩ също. Инж. Красимир Коев е завършил екология и опазване на околната среда в Лесотехническия университет в София и стопанско управление на малки и средни предприятия в Техническия университет\nСпециализира в Държавния департамент на САЩ и в ЛондонБил е ръководител на отдел, а по-късно и изпълнителен директор на Националния институт за изследване на виното и спиртните напиткиОт 1 септември 2009 г. е директор на Изпълнителната агенция по лозата и виното\n\n\n                    ", "date": "2018.02.09", "title": "Вече изнасяме вина за Северна Корея, Бразилия и Куба"}
{"url": "http://www.monitor.bg/a/view/9271-%D0%A1%D0%90%D0%A9-%D0%BE%D1%82%D0%BD%D0%BE%D0%B2%D0%BE-%D0%B2-%D0%B1%D0%BB%D0%BE%D0%BA%D0%B0%D0%B6/", "text": "\n                    Американското правителство в четвъртък e уведомено, че ще бъде спряно в полунощ, след като Сенатът се оттегли, без да гласува мярка за увеличаване на федералното финансиране след крайния срок полунощ.Горната камара на Конгреса се бори да преодолее препятствията, за да приеме законопроект за бюджета и бюджетен план, когато сенаторът от Републиканската партия Ранд Пол възрази срещу бързото гласуване и ръководството реши да затвори сесията.Блокирането на федералното правителство на САЩ може в крайна сметка се оказа краткосрочно, тъй като се очакваше сенатът да започне работа веднага след полунощ и да насрочи гласуване на мярката в 1:00 сутринта в петък (8:00 часа сутринта в петък българско време) и ако го премине, да го изпрати до Камарата на представителите, а след това и до бюрото на президента Доналд Тръмп за подписването му още до преди края на деня.Сенатът наистина одобри федералния бюджет, включително и краткосрочния законопроект за държавното финансиране. Решението обаче се оказа прекалено закъсняло, защото федералните ведомства вече бяха обявили, че спират работа заради отсъствие на финансиране, което се случва вече за втори път през тази година.\n\n\n                    ", "date": "2018.02.09", "title": "САЩ отново в блокаж"}
{"url": "http://www.monitor.bg/a/view/12582-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-9-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Ден на натиск от ваша страна, ако искате да заемете място отговарящо на амбициите, ценза, личните ви качества и намерения. Поставате условята си, рекламирайте се, не пестете думи, средства и материали за нещата, които са важни, на които ще се опрете и разчитате в бъдеще. Родените в първата декада ще ни действат по „тънката струна”, ще се вживяват в своето положение и в това на околните, ще печелят симпатии и подкрепа. Сънищата ви показват дали всичко е наред със сексуалната ви енергия.Работа-5Пари-5Любов-5Късмет-4Здраве-4 Денят изисква нов подход в новата ситуация. Старото се руши. Трудно ще задържите статуквото, независимо колко ви е помагало. Съветът е бързо да се включите в започващите реорганизации, да станете лицето и ума на промените и да изиграете основните си козове. Залагат се нови основи. Не пестете сили и средства, ако не искате построеното от вас бързо да се разруши. Подпишете нови договори, търсете спонсори, подкрепете тези, на които в бъдеще ще се опрете. Днес нищо нама да ви се даде даром и без да положите усилия.Работа-5Пари-4Любов-4Късмет-5Здраве-5 Рисков ден, може да стъпите накриво и да подложите на изпитание връзките си. Ще се наложи да променяте в движение намерения и изказвания. Бъдете готови на провокации и притискане от страна на конкуренцията. И близките ще ви поставят условия и ще се държат ултимативно. Ще се наложи да включете всички резерви и да вложите трудно спечелени пари в проект и дейност, които не търпят отлагане. У дома нещо ще се развали и ще трябва да се купи ново. Колата не пали, а партньорът разпалено иска своето.Работа-4Пари-5Любов-5Късмет-4Здраве-4 Днес и утре ще се наложи да правите бързи промени и да се напасвате на новата ситуация, ако не искате да изпаднете от конкурентните битки. Чакат ви притеснителни дни. Сутринта ще се събудите с някакво особно чувство и откровение, което ще ви подскаже откъде ще дойдат проблемите и повишените изисквания. Този ден се свързва с основата и фундамента. На базата на задействаното и стртирано днес ще се крепи бъдещата ви работа или лична връзка. Не пестете усилия, не се отказвайте от поставените цели.Работа-5Пари-5Любов-5Късмет-4Здраве-4 Ще имате възможност да постигнете максималното, да направите промените и реорганизациите у дома и на работното място и да заложите нов фундамент за бъдещи лични и творчески инициативи. Сключете нов договор, пазарете се за цени на стоки и услуги, осъществете връзка със спонсори производители и снабдители. Постигнатото днес ще се окаже крайъгълен камък на бъдещи начинания и сделки. Поставете условията си и организирайте работата си по нов начин. Може да привлечете нови съюзници, партньори и специалисти в екипа си.Работа-6Пари-5Любов-5Късмет-5Здраве-5 Очертават се намеси и промени, които може да ви изкарат от равновесие. Не се и опитвайте да задържате старото, което си отива. Може да се приключи неравностойна връзка или работа, в която не ви плащат, а и децата решават да се отделят. На прага сте на генерални промени в начина ви на живот. Точно в такъв труден момент може да дойде предложение и покана, които да ви извадят от кризата. Денят обещава животопроменящи събития. Влезте в крак с промените и не позволявайте те да ви влачат. Заемете се със здравето си.Работа-5Пари-4Любов-4Късмет-4Здраве-4 Ден, в който вече не играете ролята на балансьор, а открито с гоните интереса, търсите промените и нововъведенията, които ще ви помогнат да живеете по-добре, да напредвате в работата и ученето и да си осигурите по-добри условия за новата връзка и любов. Сега е момента да се започнат реорганизиции у дома и на работното място. Не пестете средства и материали. Всяко усилие ще си струва и ще ви помогне да живеете по-добре. Поставете ултиматуми и условия на тези, които ви спъват. Вие сте на ход, определете правилата.Работа-6Пари-6Любов-6Късмет-5Здраве-5 Ден с огромна възраждаща и регенерираща сила. Всичко, с което се заемете ще е важно и определящо бъдещия ви начин на работа и живот. Може да ви предложат нов договор и да намерите по-добра работа. Започвате ремонти и строежи на обекти, които временно сте изоставили. Ще ви даде надежда едно обаждане и обещание за подкрепа. Включете резервите на фамилията в посока на нещо важно за вас и децата. Подсигурете се, правете всичко здраво, удобно и функционално. Очертават се покупки на мебели и уреди.Работа-6Пари-4Любов-5Късмет-5Здраве-5 Съветът към другите е да не ви закачат и провокират. Решени сте на генерални промени в работата и бизнеса, независмо дали колеги и партньори са съгласни или не. Очертават се конфликти и опити да ви връщат от пътя, по който се каните да вървите. Няма да се откажете, а и не трябва. В този ден се залага фундамента на бъдещето. Всичко трябва да се обмисли добре, да се изпипа и направи удобно и здраво. Не пестете усилия и средства, направете това, което отдавна планирате или все се каните да започнете.Работа-4Пари-5Любов-5Късмет-4Здраве-4 Предприетото днес ще помогне да си създадете по-добри условия за работа и живот. Резервите се включват на пълна мощност. Насочете цялата си енергия, личен потенциал, знания и възможноти в посоката, която ви е важна и от понеделник може да тръгнете по нов път, на нова работа и към нова връзка. Заемете се с нужното лечение. Ще се справите с грипа и с намесата на хора, които до момента са използвали слабоста ви. Ден с огромна преобразуваща сила, която позволява да се направят желаните промени в движение.Работа-5Пари-4Любов-4Късмет-5Здраве-5 Дори и тези, които до момента са си мълчали и са изпълнявали безпропотно всичко, което някой е искал от тях, ще се обадят, ще се надигнат в защита на работата и бъдещето си, ще си гонят правата и интереса. Ден с възраждаща и стимулираща сила. Поставете ултиматумите си на тези, които не разбират от дума, които непрекъснато изискват от вас, без да дават и да играят по правилата. Подпишете нов договор, търсете си правата и по законов път. Всичко, което постигнете днес ще ви помогне да живеете по-добре.Работа-5Пари-6Любов-5Късмет-5Здраве-5 Критичен ден, очертават се конфлити и разправии. Навлизате в период, в който старото се руши. Не правете опити да задържите това, което вече си отива, което си е „изпяло песента” и не носи желаните ползи. Поставете условията си и на работодателите. Очертават се раздели, ремонти и размествания у дома и на работното място. Създайте си повече комфорт, направете промените които все отлагате. Изискването е всичко да се прави здраво и с мисъл за бъдещето. Не пестете, купете по-скъпото, но и по-функционалното.Работа-5Пари-4Любов-4Късмет-5Здраве-4 Личната ви година е четворка. Натоварването ви непрекъснато ще нараства. Работата и отговорностите ви ще станат двойни. Семейството се разраства. Може да започнете и допълнителен бизнес и да се включите в нова учебна и оздравителна програма. Очертават се забрани, може да се откажете от планираната почивка. 2019 г. ще донесе промени, пътувания и нови шансове.Родените днес ще преобърнат не само вашия живот. Това са революционери по душа и пионери в нови посоки на знание и опитност. Преди да започнат да строят ще развалят всичко у дома, за да видят как действа. Прекалено са емоционални и може да станат раздразнителни, ако не им се дава свобода на действие.Заченатите днес ще притежават грубоста на добряка, ще се опитват да помагат, но често само ще пречат. Ще си казат всичко, ще бъдат честни, но ще им е трудно в живота.\n\n\n                    ", "date": "2018.02.09", "title": "Хороскоп за 9 февруари, петък"}
{"url": "http://www.monitor.bg/a/view/27654-%D0%9E%D0%B1%D1%83%D1%87%D0%B0%D0%B2%D0%B0%D1%82-%D1%81%D1%82%D1%83%D0%B4%D0%B5%D0%BD%D1%82%D0%B8-%D1%81-3d%D0%BE%D1%87%D0%B8%D0%BB%D0%B0-%D0%B7%D0%B0-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82-%D0%B2-%D1%85%D0%B8%D1%80%D1%83%D1%80%D0%B3%D0%B8%D1%8F%D1%82%D0%B0/", "text": "\n                    С последно поколение симулационна платформа с възможност за 3D- реалистична визуализация „Lap Mentor 3D System VR OR“ и симулационни комплекти за работа с хирургически инструменти се обучават от началото на тази година в Медицинския университет-Варна.Новата придобивка е допълнение към симулатора за лапароскопска хирургия, на който студентите, стажант-лекарите и специализантите в МУ-Варна ще са първите в глобален мащаб. Те ще имат възможност да се обучават по хирургия с 3D-очила за виртуална реалност, с които се пресъздава детайлно операционната зала, включително екипът в нея, пациентът и оборудването. Очилата разполагат и със слушалки, чрез които се осигурява преживяване с цялостно „потапяне“ в реалните условия, включително всички шумове, характерни за динамичната работа по време на истинска операция. Всичко това ще спомогне още при обучението си стажантите да могат да се справят с всички натоварвания и да се потопят в операционната атмосфера и да тренират уменията си. 3D-суфтуерът позволява на сестрата пък да избира инструменти, според медицинския случай, като се даде възможност за ефективна работа в екипа между хирурга и нея и осигуряване на ясна комуникация и очаквания на нуждите на опериращия. Симулаторите за лапароскопска хирургия дават възможност за отработване на уменията за работа в екип, съставен от оператор и минимум още един асистент. Чрез закупената допълнителна платформа „Lap Mentor Express”, която има възможност да работи както самостоятелно, така и в комбинация с “Lap Mentor III” се позволява овладяване на майсторските хирургични асистентски роли и практикуване на нетехнически умения и подобряване представянето на екипа. Симулаторът е снабден с модули, пресъздаващи лапароскопска операция, холецистектомия, херниопластика, апендектомия и хистеректомия, като МУ-Варна е първият клиент в глобален мащаб, който разполага с тези платформи. С внедряването на новия симулатор във Варна, българското медицинско образование излезе на европейско и на световно ниво, кааха от МУ-Варна. Предстои изграждането и на самостоятелен симулационен център, разположен в нова, 9-етажна сграда, който ще бъде оборудван с най-съвременни и модерна апаратура.\n\n\n\n\n\n\n\n\n\n\n                    ", "date": "2018.02.09", "title": "Обучават студенти с 3D-очила за виртуална реалност в хирургията"}
{"url": "http://www.monitor.bg/a/view/7328-%D0%9D%D0%B0%D0%B4-8-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D0%BD%D0%B5%D0%B4%D0%B5%D0%BB%D0%BD%D0%B8%D1%8F-%D1%82%D0%B8%D1%80%D0%B0%D0%B6/", "text": "\n                    Обща сума над 8 млн. лева се събира в джакпотите за тираж №12 на БСТ. Най-голям дял държи играта \"6 от 49\", където след последния скок със 70 429,32 лева има 4 093 050,03 лева. За неделя се очаква към тях да се прибавят още към 100 000 лева, защото тиражът е специален и в него цената на една комбинация е по 1,20 лв., вместо по 0,85, както е за редовните. Затова пък във \"Втори шанс\" ще бъдат прибавени 50 000 лева към предвидените 100 000. За следващия специален тираж №13, посветен на Свети Валентин, ще бъдат изтеглени на 15 януари чрез жребий между всички залози допълнително два червени автомобила \"Форд Фиеста\".\n\nВ \"6 от 42\" за последните 3 дни джакпотът порасна със 17 480,58 лв. и достигна 771 791,97, а до утре ще мине 790 000. В \"5/50 - 1/12 Зодиак\" си стоят непроменящите се 3 млн. лева, а в \"рожден ден\" ще се натрупат към 30 000.\n\nВ тираж №11 най-голямата печалба е 24 732,40 лева. Тя е от единствената петица във II теглене на \"5 от 35\". Улучена е с обикновен четворен фиш за 2 лева.\n\nВ \"Тото Джокер\" има 9 тройки по 2543,20 лв. Най-много от тази игра - 2620 лева от тройка и 6 двойки заработи късметлия, заложил на 1 комбинация за \"6 от 42\" и 10 за \"джокера\" за 2,60 лв.\n\n \n\nТото печалби\n\nТираж №11\n\n \n\n\"6 от 49\": Числа - (9, 12, 34, 35, 36, 38); 6 - няма, 5 - 5 по 4695,30 лв., 4 - по 96,60 лв., 3 - по 5,10 лв.; ДЖАКПОТ: 4 093 050,03 лв.\n\n \n\n\"6 от 42\": Числа - (5, 16, 20, 21, 24, 32); 6 - няма, 5 - 8 по 1274,60 лв., 4 - по 27,00 лв., 3 - по 2,50 лв.; ДЖАКПОТ: 771 791,97 лв.\n\n \n\n\"5 от 35\": I теглене - (1, 7, 8, 9, 15); 5 - няма, 4 - по 105,00 лв., 3 - по 4,30 лв.; II теглене - (4, 7, 20, 29, 30); 5 - 1 от 24 732,40 лв., 4 - 92,90 лв., 3 - 3,80 лв.\n\n \n\n\"5/50 - 1/12 Зодиак\": Числа - (21, 22, 29, 35, 48); Зодия 2 - Телец; 5+1 - няма, 5 - няма, 4+1 - няма, 4 - 2 по 500,00 лв., 3+1 - 17 по 100,00 лв.; 3 - 120 по 10,00 лв., 3+1 - 190 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (1, 3, 5); Цифри - (8, 7, 2); 3 - 9 по 2543,20 лв., 2 - 1786 по 12,80 лв.; ДЖАКПОТ: 0,00 лв.\n\n \n\n\"Рожден ден\": Година 95, месец 12, дата 20, ден 2; I група - няма, II - няма, III - няма, IV - 2 по 133,60 лв., V - 2 по 133,60 лв., VI - 6 по 35,60 лв., VII - 9 по 29,70 лв., VIII - 18 по 11,90 лв., IX - 53 по 6,10 лв., X - 58 по 6,50 лв., XI - по 3,90 лв., XII- по 2,60 лв., XIII - по 2,10 лв., XIV - по 1,30 лв., XV - 1,20 лв.; ДЖАКПОТ: 27 177,28 лв.\n                    ", "date": "2018.02.09", "title": "Над 8 млн. лева в джакпотите за неделния тираж"}
{"url": "http://www.monitor.bg/a/view/36159-vivacom-%D0%BF%D0%B0%D1%80%D1%82%D0%BD%D1%8C%D0%BE%D1%80-%D0%BD%D0%B0-%D0%91%D0%9E%D0%9A-%D0%B7%D0%B0-%D1%82%D1%80%D0%B5%D1%82%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    За трета поредна година VIVACOM стана партньор на Българския олимпийски комитет (БОК). Договорът между най-големия телеком в страната и БОК беше подписан официално на стилна церемония в сградата на БОК от Стефка Костадинова, председател на олимпийския комитет на България и Мирослав Петров, главен директор продажби и член на УС на VIVACOM. Споразумението е за 2018 г. и продължава успешното партньорство.\n\n„Благодаря на ръководството на VIVACOM за подкрепата и за наново гласуваното доверие, заяви след подписването Стефка Костадинова, която на следващия ден замина за зимните игри в Пьончан. - Партньорството с компанията е много ценно за олимпийското семейство и позволява на БОК да инициира и осъществява редица проекти за подпомагане на младите ни спортни надежди и на заслужили спортни легенди.“\n\nМирослав Петров подчерта мисията на VIVACOM да подкрепя спорта заради силата му да обединява и създава позитивни емоции, както и конкретно инициативите на БОК, насочени към привличането на повече млади хора към спорта като източник на здраве и спортсменски ценности.\n\nОще от самото начало на партньорството с БОК VIVACOM подрепя не само финансово, но и комуникационно олимпийския дух и постиженията на българските спортисти. През 2016 г. за олимпийските игри в Рио компанията подготви и излъчи в социалните медии поредица с видеа „Моята олимпийска история“ с участието на Йордан Йовчев, Йорданка Благоева, Тереза Маринова, Румяна Нейкова и Таня Богомилова. Клиповете припомнят знаковите победи на родните състезатели, които накараха цяла България да се гордее с тях.\n\nТази година, по повод на зимната олимпиада в Пьонгчан, VIVACOM подкрепи българския спорт с нова поредица видеа с олимпийските ни звезди Екатерина Дафовска и Евгения Раданова. Телекомът и БОК твърдо вярват, че така ще повдигнат духа на публиката и ще я мотивират да подкрепи отново своите спортисти и олимпийски посланици.\n                    ", "date": "2018.02.09", "title": "VIVACOM партньор на БОК за трета поредна година"}
{"url": "http://www.monitor.bg/a/view/50427-%D0%91%D0%B0%D1%80%D1%81%D0%B0-%D0%BF%D0%B0%D0%BA-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D1%84%D0%B8%D0%BD%D0%B0%D0%BB-%D0%BD%D0%B0-%D0%91%D0%B5%D1%80%D0%BD%D0%B0%D0%B1%D0%B5%D1%83/", "text": "\n                    “Барселона“ - „Севиля“ е финалът в тазгодишното издание на Купата на краля. Каталунците ще спорят за трофея за пети пореден път, след като успяха да елиминират „Валенсия“. В реванша от полуфиналите Меси и компания биха с 2:0 „прилепите“ и с общ резултат 3:0 се класираха за финалния мач. Веднага след това се появи и традиционната дилема на кой стадион да се изиграе битката за трофея. От „Барселона“ отново предложиха домакин да бъде „Сантяго Бернабеу“ в Мадрид, но шансовете за това са ниски. Предните 2 години футболната федерация отказа подобен ход, тъй като ще се приеме като явна провокация срещу големия съперник „Реал“ (Мадрид). Очаква се компромисният вариант между двата клуба да е новият стадион на „Атлетико“ - „Уанда Метрополитано“. „Дюшекчиите“ нямат проблем с това и дадоха съгласие. В понеделник има среща между представители на федерацията и на двата финалиста, за да се избере арената на финалната битка.\n\n\n                    ", "date": "2018.02.09", "title": "“Барса“ пак настоява за финал на „Бернабеу“"}
{"url": "http://www.monitor.bg/a/view/61074-%D0%9C%D0%B5%D1%81%D1%82%D1%8F%D1%82-%D0%92%D0%B5%D1%80%D0%B5%D1%8F-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D0%BB%D0%B5%D0%BC%D0%B8%D1%8F-%D0%B8%D0%BD%D1%82%D0%B5%D1%80%D0%B5%D1%81/", "text": "\n                    Мачът между „Верея“ и ЦСКА-София от първия пролетен кръг на първенството най-вероятно няма да се играе на стадион „Трейс Арена“. Това призна собственикът на старозагорския клуб Галин Михайлов. Заради огромния интерес и невъзможността съоръжението да приеме толкова фенове срещата ще се прехвърли на стадиона на „Берое“. От „Верея“ първоначално отпуснаха само 500 билета за „червените“ фенове, които бяха разграбени. Очаква се към Стара Загора да поемат около 2000 запалянковци, които да подкрепят играчите на Стамен Белчев. „Ще реагираме веднага, това е най-лесното нещо“, сподели Михайлов, който увери, че нито един запалянко няма да остане извън трибуните. От полицията също предпочитат срещата да се играе на стадиона на „Берое“, който е далеч по-голям и предлага по-добри условия за охрана. Срещата е на 17 февруари от 15 часа. През есента и двата отбора се представиха отлично, като ЦСКА-София е на второ място и само на точка след лидера „Лудогорец“, а „Верея“ е на шестото място, като има аванс от 6 точки пред седмия „Черно море“.\n\n\n                    ", "date": "2018.02.09", "title": "Местят „Верея“ - ЦСКА-София заради големия интерес"}
{"url": "http://www.monitor.bg/a/view/53162-%D0%A0%D1%83%D0%BC%D1%8A%D0%BD%D0%B5%D1%86-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D1%82%D1%80%D0%B5%D1%82%D0%B8%D1%8F-%D0%B2-%D1%81%D1%85%D0%B5%D0%BC%D0%B0%D1%82%D0%B0-%D0%BD%D0%B0-sofia-open/", "text": "\n                    Румънецът Мариус Копил поднесе голяма изненада и отстрани поставения под номер 3 в схемата на Sofia Open Жил Мюлер, класирайки се за полуфиналите. 93-ият в световната ранглиста спечели с 6:4, 6:4 и продължава напред. Мариус Копил постигна пробив в деветия гейм на първата част, след което сервира, за да поведе в резултата. Във втория сет румънският тенисист отново проби за 5:4 и това беше достатъчно за него да се поздрави с краен успех в два сета след 80 минути на корта.На полуфиналите Копил ще играе срещу квалификанта Йозеф Ковалик. Чехът за първи път стигна до тази фаза от турнир на АТР, след като се справи с вицешампиона от Australian Open 2006 Маркос Багдатис с 7:6(2), 6:4. Успехът на 187-ия в световната ранглиста вдигна на крака зрителите в „Арена Армеец“, които дълго го аплодираха. \"За първи път достигам толкова напред и със сигурност ще запомня с хубаво София. Наслаждавам се на момента и съм много щастлив. Исках просто да дам най-доброто от себе си и се получи. Благодаря на публиката за подкрепата, оценявам го“, коментира щастливият Ковалик.\n\n\n                    ", "date": "2018.02.09", "title": "Румънец изхвърли третия в схемата на Sofia Open"}
{"url": "http://www.monitor.bg/a/view/16556-%D0%92%D0%BE%D0%BB%D0%B5%D0%B9%D0%B1%D0%BE%D0%BB%D1%8A%D1%82-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%87%D0%B5%D0%BA-%D0%BE%D1%82-%D0%BD%D0%BE%D0%B2%D0%B8%D1%8F-%D1%81%D0%B8-%D1%81%D0%BF%D0%BE%D0%BD%D1%81%D0%BE%D1%80/", "text": "\n                    Рекорден за историята си договор като финансови параметри подписа Българската федерация по волейбол (БФВ). Националната лотария става основен партньор на централата за световното първенство за мъже през септември, на което България и Италия са домакини. Параметрите на контракта се запазиха в тайна, но сумата със сигурност е над половин милион, щом е рекордна.\n“Отдавна знаете, че рекордите са ми слабост и сега пак ви го доказвам, заяви волейболната легенда Любо Ганев, който е вицепрезидент на БФВ и директор на мондиала от българска страна. - Най-добрите се събират с най-добрите. Днес вземаме талон от Национална лотария с надеждата цяла България да спечели през септември! Вярвам, че Отбора на народа, на високите ни момчета, ще ни зарадва с голям успех!“.Управляващият съдружник на „Националната лотария Милен Ганев също изрази задоволство от подписването на споразумението. „Искаме да мечтаем на едро - България най-после да ликува със световна титла в колективен спорт при мъжете. Никога не се е случвало, но не трябва да се отказваме“, допълни Милен Ганев.\n\n\n                    ", "date": "2018.02.09", "title": "Волейболът с рекорден чек от новия си спонсор"}
{"url": "http://www.monitor.bg/a/view/38264-%D0%9C%D0%B0%D0%BF%D1%83%D0%BA%D1%83-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5-%D0%BE%D1%82%D1%81%D0%B2%D0%B8%D1%80%D0%B8-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8/", "text": "“Левски“ отваря и сектор „Б“ за контролата със „Сливнишки герой“\n                    Трансферът на екзотичния Жуниор Мапуку от „Левски“ в Китай най-накрая бе финализиран. Черната сила, както сам се нарична, подписа за 2+1 години с втородивизионния „Шъдзяджуан“. „Сините“ пък ще приберат впечатляващите за българските стандарти 500 хиляди евро.Мапуку позира с екип на новия си тим, след като цяла седмица преговаря на място за личните си условия и мина успешно медицинските тестове.Мапуку бе приветстван от треньора Афшин Готби. Черната сила подписа с китайците след 19 мача за „Левски“ през есента, в които вкара 6 гола. Веднага след обявяването на сделката Мапуку благодари на всички в „Левски“, с изключение на треньора Делио Роси. Именно италианският спец обяви, че нападателят му е ненужен и го изгони, въпреки че конгоанецът искаше да остане на „Герена“. Двамата също така на няколко пъти публично си размениха нападки. “Желая да изкажа благодарности към бившето треньорско ръководство на „Левски“ - г-н Митов и спортния директор г-н Боримиров, които ми дадоха шанс да играя в такъв велик клуб като „Левски“, който ми промени живота. Също така изказвам благодарност към г-н Букарев, който ме подкрепя до последния ден в „Левски“, и благодарности към президента г-н Русев и г-н Красимир Иванов, които позволиха да се осъществи моя трансфер. Благодаря на моя мениджър Майез Мустафа и на неговите партньори, както и на всички съотборници. И не на последно място благодаря на великата публика на „Левски“, която усетих още от първия си мач, а такава публика дава крила на всеки играч. Голям поклон пред Вас и продължавайте да подкрепяте отбора“, написа Черната сила.В същото време ръководството на „Левски“ взе решение да се отвори и сектор „Б“ за контролата със „Сливнишки герой“, която е днес от 17:30 часа. Първоначално беше решено фенове да се допускат единствено в сектор „А“, но по желание на ултрасите ще може да се влиза и в любимия им краен сектор. Символичната церемония по представяне на новите попълнения пък ще се състои 15 минути преди началото на мача.\n\n\n                    ", "date": "2018.02.09", "title": "Мапуку подписа с китайците, отсвири Делио Роси"}
{"url": "http://www.monitor.bg/a/view/25579-%D0%90%D1%80%D0%B1%D0%B8%D1%82%D1%80%D0%B0%D0%B6%D1%8A%D1%82-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B6%D0%B0%D0%BB%D0%B1%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5/", "text": "\n                    Спортният арбитражен съд в Лозана (КАС) отхвърли жалбите на общо 47 руски спортисти и треньори и те няма да участват на зимните олимпийски игри в Пьончан.\n\nРуснаците обжалваха своето изключване от игрите, а първоначалното решение беше взето от Международния олимпийски комитет (МОК) заради допинг скандалите от олимпиадата в Сочи през 2014 г. В състава на съда, решил окончателно съдбата на руснаците, участваха канадката Керъл Робъртс, председател, швейцарецът Бернхард Велтен и австралийката Сали Стийгъл. От КАС уточниха, че процесът, организиран от МОК за правене на списък на поканените за олимпиадата руски спортисти не бива да се нарича \"санкция\", а \"приемливо решение\".\n\n\"Приветстваме решението, което подкрепя борбата с допинга\", заявиха от МОК.\n\nПрез декември МОК изключи Русия от олимпийските игри заради системните манипулации на допинг проби. Санкцията обхвана около хиляда спортисти от различни спортове. Доказано чистите от забранени стимуланти руснаци обаче получиха покани и ще участват в Пьончан като \"Олимпийски спортисти от Русия\".\n\nСветлана Жукова, олимпийската шампионка по бързо пързаляне с кънки от Торино 2006 и зам.-председател на Комисията по международни въпроси в руския парламент, заяви, че е очаквала решението на КАС да отхвърли жалбите. Според нея решаваща роля за това е оказал сериозният натиск от страна на МОК.\n\n\"Присъдата беше очаквана, особено след реакцията на МОК на предишното решение на КАС, когато нашите спортисти бяха оправдани и беше отменена доживотната им дисквалификация, заяви Жукова. - За мен беше ясно, че този път това няма как да се случи. Натискът от страна на МОК беше феноменален. Президентът Томас Бах искаше едва ли не да разформирова Съда. Дори не искам да си представям как са се чувствали арбитрите.\"\n\nЧленът на Комисията по физическа култура, спорт, туризъм и въпросите на младежта към руската Дума Дмитрий Свишчев също твърди, че решението е взето под натиск.\n\n\"Видяхме, че КАС се изплаши от МОК, каза той. - Прехваленото швейцарско правосъдие не издържа. Беше взето решение против нашите спортисти без никакви аргументи и доказателства. Уверен съм, че с това въпросът не приключва. Вярвам, че нашите спортисти ще си търсят правата в гражданските съдилища. В следващите години МОК ще бъде въвлечен в множество съдебни дела. Най-жалкото е, че спортът се превърна в политически инструмент.\"\n                    ", "date": "2018.02.09", "title": "Арбитражът отхвърли жалбите на руснаците"}
{"url": "http://www.monitor.bg/a/view/72100-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%A0%D0%BE%D1%83%D0%B7-%D0%9C%D0%B0%D0%BA%D0%B3%D0%B0%D1%83%D1%8A%D0%BD-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D0%B9-%D0%BC%D0%B5%D0%BD%D0%B8%D0%B4%D0%B6%D1%8A%D1%80%D0%BA%D0%B0/", "text": "\n                    Актрисата Роуз Макгауън бе обвинена за смъртта на мениджърката си Джил Месик, която сложи край на живота си тази сряда. Според близките на Месик, до самоубийството се стигнало заради секс скандала около звездата от „Чародейките“ и холивудския продуцент Харви Уайнстийн.\n\n50-годишната мениджърка се борила с депресия от години. Близките й са категорични, че състоянието й се влошило след като медиите проявили интерес към нея вследствие на публичните откровения на Макгауън. Миналата есен актрисата обвини Уайнстийн в изнасилване, като отбеляза, че посегателството се случило през 1997 г. Месик знаела за инцидента, казва семейството й. Проблемът в отношенията между двете се коренял във факта, че Макгауън не одобрявала, че бившата й мениджърка започва работа в компанията на Уайнстийн, добавят още близките.\n\nДжил Месик е уредила срещата на актрисата с Харви Уайнстийн, когато той я е изнасилил. След това тя е отговаряла за преговорите за споразумението между двамата, след които продуцентът се е съгласил да изплати обезщетение от 100 000 долара, за да избегне съдебен процес, твърди Макгауън.\n                    ", "date": "2018.02.09", "title": "Обвиниха Роуз Макгауън за смъртта на бившата й мениджърка"}
{"url": "http://www.monitor.bg/a/view/22535-%D0%A1%D0%B0%D0%BC-%D0%9A%D0%BB%D0%B0%D1%84%D0%BB%D0%B8%D0%BD-%D1%81%D1%82%D0%B0%D0%BD%D0%B0-%D1%82%D0%B0%D1%82%D0%BA%D0%BE-%D0%BD%D0%B0-%D0%BC%D0%BE%D0%BC%D0%B8%D1%87%D0%B5/", "text": "\n                    Британският актьор Сам Клафлин стана баща на второ дете. Новороденото е момиченце. То се е появило на бял свят още през януари, но представител на звездата от „Карибски пирати“ и съпругата му Лора Хадок потвърди новината едва сега.\n\nФактът, че двамата ще станат родители за втори път, звездите разкриха едва през октомври. Тогава за първи път Хадок дефилира по червения килим с бременно коремче на светско парти в Лондон.\n\nАктьорите си казаха заветното „да“ през юли 2013 г. Две години по-късно те приветстваха и първата си рожба – сина им Пип.\n                    ", "date": "2018.02.09", "title": "Сам Клафлин стана татко на момиче"}
{"url": "http://www.monitor.bg/a/view/50672-%D0%91%D0%B8%D0%BB%D1%8F%D0%BD%D0%B0-%D0%99%D0%BE%D1%82%D0%BE%D0%B2%D1%81%D0%BA%D0%B0-%D1%80%D0%B0%D0%B7%D0%B4%D0%B0%D0%B2%D0%B0-%D0%BA%D0%BE%D0%BC%D0%B0%D0%BD%D0%B4%D0%B8-%D0%B2-%D0%A1%D0%BC%D0%B5%D0%BD%D0%B8-%D0%B6%D0%B5%D0%BD%D0%B0%D1%82%D0%B0/", "text": "\n                    Уменията си да командва чужд мъж ще покаже пред зрителите фитнес моделът Биляна Йотовска във втория сезон на „Смени жената“. Новата доза епизоди на предаването ще удари праймтайма на bTV на 28 февруари, когато красавицата и съпругът й - шампионът по културизъм Митко Димитров, ще се разделят за седмица. В първите си дни в нов дом Йотовска ще следва стриктно инструкциите на главата на семейството, а след това тя ще наложи своите виждания за разбирателство и уют. „Социалният смисъл на размяната на две крайности е да намериш златната среда. Смисълът е участниците да погледнат на семейните си взаимоотношения от друг ъгъл, да открият нов път към най-близките си хора и да преосмислят живота си и отношението си към гледната точка на другите“, коментира главният редактор на шоуто Николай Николов.Чаровната брюнетка и културистът няма да са единствената популярна двойка, която ще се разпише с участие в проекта, но другите имена засега остават в тайна.\n\n\n                    ", "date": "2018.02.09", "title": "Биляна Йотовска раздава команди в „Смени жената“"}
{"url": "http://www.monitor.bg/a/view/70596-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-359-awards/", "text": "\n                    Яката дупара на хип-хопа Гери-Никол си тръгна от тазгодишната церемония по връчване на музикалните награди 359 Awards с цели три отличия. Изпълнителката на „Готина и луда“ триумфира като Моден идол на 2017-а, Най-добър арендби артист жена, а колаборацията й със 100 кила „Напрао ги убивам“ грабна приза за Най-добър видеоклип на годината. При мъжете първенец е рапърът от Варна, който освен за дуета си с отличничката на X Factor, бе отличен и за Моден идол при мъжете. Актуалният му хит „Няма такава жена“ пък бе избран за Песен на годината в рамките на церемонията.Група на годината станаха провъзгласените за „богове“ от феновете си - „СкандаУ“. Те се появиха на събитието в инвалидни колички, а каузата им е с цел да се повиши разбирането за проблемите на хора с увреждания в сферата на достъпната среда. Сред другите лауреати са Димчо за Най-добър рапър на 2017-а, Вензи за Най-добър арендби изпълнител мъж, Диона за Бързо развиващ се млад артист и други.   \n\n\n                    ", "date": "2018.02.09", "title": "Гери-Никол триумфира на 359 Awards "}
{"url": "http://www.monitor.bg/a/view/84623-%D0%9A%D1%80%D0%B8%D1%82%D0%B8%D1%86%D0%B8-%D0%BE%D0%BF%D0%BB%D1%8E%D1%85%D0%B0-50-%D0%BD%D1%8E%D0%B0%D0%BD%D1%81%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B8/", "text": "\n                    Дни след като „50 нюанса освободени“ дебютира на голям екран, филмовите критици се обявиха срещу качеството на лентата. Масовото мнение е, че третата е „дори по-долнокачествен от втората част“, съобщи Би Би Си. Роби Колин от в. „Дейли телеграф“ заяви, че филмът има „нула“ нюанси, „скучни“ второстепенни сюжетни линии и сценарий от Найл Ленард, който просто е „безсмислен“. Критик от в. „Гардиън“ се съгласява, като нарича екранизацията на чиклита на Е. Л. Джеймс „слаб и предсказуем“. „В името на драмата или мелодрамата, или просто лошата драма, \"Петдесет нюанса освободени\" рядко оправдава очакванията“, добавя Джордан Минцер от „Холивуд рипортър“.Сюжетът на „50 нюанса освободени“ проследява събитията около сватбата на бизнесмена със садо-мазо наклонности Крисчън Грей (Джейми Дорнан) и любимата му Анастейша (Дакота Джонсън). Непланирана бременност, заплахи от бивши шефове и ревност ще разтърсят медения месец на двамата влюбени, а по статистика секссцени пълнят окото на зрителя на всеки 7 минути.   \n\n\n                    ", "date": "2018.02.09", "title": "Критици оплюха „50 нюанса освободени“"}
{"url": "http://www.monitor.bg/a/view/9308-%D0%9A%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%BE%D1%82%D0%B2%D0%B0%D1%80%D1%8F-%D0%B4%D0%BE%D0%BC-%D0%B7%D0%B0-%D0%B4%D1%83%D1%85%D0%BE%D0%B2%D0%BD%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5/", "text": "\n                    Най-прямата сесколожка у нас Наталия Кобилкина отваря дом за психическо, физическо и духовно развитие. Със смяната на работната среда тя цели клиентите й да се чувстват специални, уютно и в луксозна атмосфера. Бутиковият ритрийт център ще предлага различни видове йога, танци, арт-практики, медитации, семинари, пилатес, кино клуб и други екстри. „Центърът е „Бутик“, защото искаме да имаме индивидуален ВИП-подход към нашите клиенти“, намигна с усмивка Кобилкина. Той ще отвори врати на 10 февруари, като по случай старта му, д-р Ко ще посрещне всички желаещи да  се включат в 21 занимания на центъра безвъзмездно.Междувременно Наталия се радва на успеха на шестата си книга. Четивото носи името „33 дни до мечтата“ и се котира като наръчник за овладяване на енергии. Творбата е насочена към представителите на двата пола и ги води по правилния път към трансформацията. \n\n\n                    ", "date": "2018.02.09", "title": "Кобилкина отваря дом за духовно развитие"}
{"url": "http://www.monitor.bg/a/view/78322-%D0%92%D0%B0%D1%81%D0%B8%D0%BB-%D0%91%D0%B8%D0%BD%D0%B5%D0%B2-%D0%B2%D0%BB%D0%B8%D0%B7%D0%B0-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "\n                    „Златният глас“ на дублажа Васил Бинев е сред новите лица, които ще се внедрят в сюжета на новия, пети сезон на „Откраднат живот“. Каква ще бъде ролята му от екипа на най-успешната медицинска драма родно производство обаче все още не издават. На малкия екран към Бинев ще се присъедини и младата актриса Ирина Митева.\n\nПетият сезон на „Откраднат живот“ ще премине под надслова „Критична точка“. „Това е медицински термин – минутите, в които лекарите се борят за човешкия живот. В новия сезон зрителите ще проследят не само екстремни ситуации в лекарската професия, но и критични моменти в любовта и личния живот на героите\", загатва продуцентът на сериала Евтим Милошев. В предстоящите епизоди с участие ще се разпишат още Димитър Захариев и носителят на „Златна роза“ за „Вездесъщият“ Велислав Павлов. „Присъединяването ми към екипа на „Откраднат живот“ е отговорно, със сигурност. Най-малкото, защото влизам в един много успешен сериал. Аз самият имам голямо уважение към лекарите. Наскоро си мислех за общото между актьорската професия и задълженията на лекарите – мисля, че ги свързва именно отговорността“, разкри наскоро Павлов. \"Откраднат живот\" се завръща в ефира на Нова тв от 27 февруари.\n                    ", "date": "2018.02.09", "title": "Васил Бинев влиза в „Откраднат живот“"}
{"url": "http://www.monitor.bg/a/view/30655-%D0%92%D1%81%D0%B5-%D0%BE%D1%89%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D0%B8-%D0%B2%D1%8A%D1%80%D0%BD%D0%B5%D0%BC-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE%D1%82%D0%BE-%D0%BC%D1%83/", "text": "\n                    България все още има възможност да си върне поне част от наследството на гениалния оперен певец Борис Христов, който малко преди смъртта си завеща изключителни ценности на родината си!“, обяви в Стара Загора приятелят на легендарния български бас Нино Луконов, който е основател на музикалното общество на негово име.Луканов споделя, че заради пълната незаинтересованост от родните институции дареното от Борис Христов е останало в Рим, малко преди смъртта си преди 8 години 95-годишната му  съпруга му Франка де Рензис е направила поправки в завещанието и е прехвърлила повечето от ценностите на жената, която се е грижела за нея.Сред тях е цяла една библиотека със старопечатни издания, включително книга, ползвана от Паисий при подготовката на неговата История славяноболгарская, уникален роял, множество платна на известни художници, костюми от оперните му роли и разбира се макиажът за тях.„Много пъти съм се обръщал лично или чрез посредници към отговорните фактори, министри на културата и дори към президента Георги Първанов да започнат преговори с тази „наследничка“. За която предполагам поне част от завещаните вещи нямат особена стойност, но така и нищо не се направи.От приятели разбрах, че част от завещанотото е вече  пообрано, твърди се, че са откраднати някои от гримовете, ползвани от Борис Христов за емблематични негови роли…“, коментира дългогодишният актьор от старозагорския драматичен театър „Гео Милев“ и почетен гражданин на Стара Загора Нино Луканов.Преди време той подари няколко  сценични костюма на Борис Христов, цялата си кореспонденция през десетилетната дружба , а в момента подготвя да дари на местното поделение на държавния архив документацията на музикалното общество , създадено преди четвърт век.По негова инициатива на фасадата на старозагорската опера беше поставена и мраморна плоча, припомняща за гостуването на гениалния певец през вече далечната 1985 година.\n\n\n                    ", "date": "2018.02.09", "title": "Приятел на Борис Христов: Все още можем да си върнем част от наследството му"}
{"url": "http://www.monitor.bg/a/view/85890-%D0%90%D0%BA%D1%82%D1%80%D0%B8%D1%81%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D0%BD%D0%B0-%D0%9C%D0%B8%D1%81-%D0%A1%D0%BE%D1%84%D0%B8%D1%8F/", "text": "\n                    Актрисата и певица Марина Георгиева триумфира с короната на „Мис София“ по време на официалната церемония, която се проведе в популярен столичен клуб снощи. Освен с грация и чар, талантливата брюнетка спечели симпатиите на жури и публика и с гласа си, като отправи и музикален поздрав от сцената. „Пеенето винаги е било страст за мен. Завършила съм музикално училище, а на 15 години изкарах няколкодневен курс по R'n'B в музикалния колеж „Бъркли“ в Бостън“, разкри пред „Монитор“ Георгиева. Фактът, че е родена за сцена, тя доказва и с образованието си в театралния колеж „Любен Гройс“. „Творческите занимания са наистина удовлетворяващи. В крайна сметка обаче ми трябваше и работа, от която да съм сигурна, че ще мога да си изкарвам сравнително стабилен доход. Така се поддадох и на другата си страст – канго джъмпс“, обяснява още Марина.\n\nТя спечели „Мис София“ сред 14 други красавици. Всички те бяха оценявани от професионално жури, в редиците на което място намериха „Мис Вселена-България“ Николета Тодорова и „Мис Свят-България“ Вероника Стефанова. Председател сред оценяващите бе Венета Кръстева – единствената българка, представила страната ни на двата най-големи световни форума за красота. „Марина е много интелигентно момиче, с огромен талант“, категоричен бе от своя страна и лицензиантът на конкурсите за България Страхил Гановски. След като грабна титлата на „Мис София“ Марина автоматично си проправи път и към надпреварата за следващите издания на „Мис Свят-България“ и „Мис Вселена-България“.\n                    ", "date": "2018.02.09", "title": "Актриса спечели короната на „Мис София“"}
{"url": "http://www.monitor.bg/a/view/45847-%D0%A1%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%BA%D0%B0%D1%86%D0%BD%D0%B0-%D0%B2-%D0%A1%D0%B5%D1%83%D0%BB/", "text": "\n                    Високопоставена севернокорейска делегация, включващата сестрата на лидера Ким Чен Ун, Ким Йо Чен, пристигна в Южна Корея за церемонията по откриването на Зимните олимпийски игри, съобщиха световните агенции.\n\nДелегацията пристигна на международното летище в Сеул с частния самолет на севернокорейския лидер. Ким Йо Чен е първият член на управляващата от три поколения династия в Северна Корея, стъпила на южнокорейска земя след края на войната между двете страни /1950-1953 г./, отбелязва АФП.\n                    ", "date": "2018.02.09", "title": "Сестрата на Ким Чен Ун кацна в Сеул"}
{"url": "http://www.monitor.bg/a/view/73092-%D0%93%D0%BE%D0%BB%D0%BE%D0%B3%D1%8A%D1%80%D0%B4%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%9F%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%BD%D0%B0-%D0%B1%D0%B0%D0%BB-%D0%B2%D1%8A%D0%B2-%D0%92%D0%B8%D0%B5%D0%BD%D0%B0/", "text": "\n                    Активистка на Femen се съблече пред президента на Украйна Петро Порошенко по време на ежегодния тържествен бал във Виена, на който се събират всички известни личности и политици. Голото до кръста момиче се появи на червената пътека, по която преминават гостите, и започна да крещи и ръкомаха. На тялото й имаше надпис на английски с призив към президента да се разкара от бала (get the f**k out). Гологърдата дама веднага бе заловена от австрийската полиция, а Порошенко се направи, че нищо особено не се е случило. От движението Femen обясниха, че по този начин са изразили протеста си срещу присъствието на „крадеца от хазната Порошенко“ на Виенския бал. Петро Порошенко истински \"любимец\" на гологърдото движение, което го атакува при всяка удобна възможност. \n\n\n                    ", "date": "2018.02.09", "title": "Гологърда атака срещу Порошенко на бал във Виена"}
{"url": "http://www.monitor.bg/a/view/23202-%D0%A0%D0%B8%D0%BE-%D1%81%D1%82%D0%B0%D0%B2%D0%B0-%D0%BA%D0%B0%D1%80%D0%BD%D0%B0%D0%B2%D0%B0%D0%BB/", "text": "\n                    Карнавалът в Рио де Жанейро започва официално, съобщи АФП. По прогнози на местните власти той ще привлече 1,5 милиона туристи и ще донесе над 1 милиард долара приходи.По традиция началото на празника се отбелязва с връчването на украсения с блестящи камъни символичен ключ на Рио де Жанейро на крал Момо - домакина на карнавала. Всяка година специално жури избира висок и дебел мъж, който да е в ролята на крал Момо. Карнавалът винаги има и своя кралица, която е придружена от принцеси. Те също се определят чрез гласуване.Главната интрига тази година, както и миналата, бе дали в церемонията по откриването на карнавала ще участва кметът на Рио де Жанейро Марсело Кривела - бившият евангелски пастор, встъпил в длъжност през януари 2017 г. Негативното му отношение към празника, който е с езически произход и е съпроводен с много танци, е широко обсъждано в бразилското общество. Десетилетия наред ключът на Рио де Жанейро се връчваше на крал Момо от кмета, но през февруари м.г. Кривела наруши тази традиция. След дълги колебания и противоречиви изказвания той не се появи на откриването на карнавала.Тази година обаче от кметството увериха, че ключът на Рио де Жанейро ще бъде връчен на крал Момо именно от Кривела, така че може да се смята, че градоначалникът е решил да се върне към традициите.Централното събитие на карнавала в Рио де Жанейро е конкурсът-парад на школите по самба на самбадрома \"Маркиз де Сапукаи\". Тринадесет школи по самба ежегодно се борят за званието победител в надпреварата. Улични шествия, свързани с карнавала, започнаха преди няколко седмици.\n\n\n                    ", "date": "2018.02.09", "title": "Рио става карнавал"}
{"url": "http://www.monitor.bg/a/view/29517-%D0%98%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B8%D1%8F-%D0%B2-%D0%BA%D0%BE%D1%81%D0%BC%D0%BE%D1%81%D0%B0-%D0%A2%D0%B5%D1%81%D0%BB%D0%B0-%D0%A0%D0%BE%D1%83%D0%B4%D1%81%D1%82%D1%8A%D1%80-%D0%B2%D0%B5%D1%87%D0%B5-%D0%B5-%D0%B2-%D0%BA%D0%B0%D1%82%D0%B0%D0%BB%D0%BE%D0%B3%D0%B0-%D0%BD%D0%B0-%D1%81%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5/", "text": "\n                    НАСА включи в каталога на спътниците автомобила \"Тесла Роудстър\", който беше изстрелян в космоса с ракетата \"Фалкон хеви\", съобщи в. \"Дейли мейл\".\n\nНа това обърна внимание ученият от Харвард-Смитсъновия център по астрофизика Джонатан Макдауъл. Той публикува скрийншот на списъка, в който автомобилът е вписан под последния 43 205-и номер.\n\n\"Да, ние добавихме \"Тесла Роудстър\" в каталога на спътниците\", потвърдиха от американското космическо ведомство.\n\nСлужители на НАСА уточниха, че докато автомобилът се намира на земна орбита, те ще могат да го наблюдават с помощта на радари и телескопи, както и другите обекти в космоса.\n\nКомпанията \"Спейс Екс\" изстреля на орбита личния автомобил \"Тесла Роудстър\" на Илон Мъск като полезен товар на ракетата \"Фалкон хеви\" на 6 февруари от Флорида. Зад волана беше поставен манекенът Старман със скафандър, а по време на изстрелването звучеше песента \"Space Oddity\" на Дейвид Боуи.\n\nСпоред учени от университета в Индиана, САЩ, червената спортна кола и нейният водач ще се разпаднат на частици до една година вследствие на радиацията и космическите отломки.\n\n\"Фалкон хеви\" стана най-мощната ракета, използвана досега. Тя е дълга 70 метра и е широка 12 метра. Съставена е от три ракети \"Фалкон 9\" и е снабдена с 27 двигателя. Стартовата й тяга е около 2200 тона.\n                    ", "date": "2018.02.09", "title": "Изстреляният в космоса \"Тесла Роудстър\" вече е в каталога на спътниците"}
{"url": "http://www.monitor.bg/a/view/34749-%D0%97%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%9E%D1%82%D0%B3%D0%BB%D0%B5%D0%B4%D0%B0%D1%85%D0%B0-%D0%B7%D1%80%D0%B5%D0%BB%D0%B8-%D1%87%D0%BE%D0%B2%D0%B5%D1%88%D0%BA%D0%B8-%D1%8F%D0%B9%D1%86%D0%B5%D0%BA%D0%BB%D0%B5%D1%82%D0%BA%D0%B8-%D0%B2-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F/", "text": "\n                    Учените за първи път постигнаха успех в отглеждането на човешки яйцеклетки в лабораторни условия от ранния етап в яйчниковата тъкан до пълна зрялост, предаде Ройтерс.\n\nПредишни опити преминаха успешно само при мишки.\n\nУчените от Великобритания и САЩ мислят, че откритието им може да намери приложение при терапиите за регенеративна медицина и новите методи за лечение на безплодие. Те използваха проби от яйчникова тъкан, взета с биопсия, и успяха да получат от нея яйцеклетка.\n\nВ предходни изследвания учените успяха да отгледат в лаборатория яйцеклетки на мишки до етап, в който се получи ново поколение, и успешно отгледаха човешки яйцеклетки извън тялото, като започнаха от сравнително късен етап на съзряване.\n\nНезависими експерти, които не са участвали в разработките, нарекоха важни откритията, но също предупредиха, че има още много работа, преди отгледаните в лаборатория човешки яйцеклетки да бъдат оплождани със сперматозоиди.\n                    ", "date": "2018.02.09", "title": "За първи път - Отгледаха зрели човешки яйцеклетки в лаборатория"}
{"url": "http://www.monitor.bg/a/view/7690-%D0%9F%D1%83%D1%82%D0%B8%D0%BD-%D1%81-%D0%BD%D0%BE%D0%B2%D0%B0-%D0%B2%D0%B5%D1%80%D1%81%D0%B8%D1%8F-%D0%BD%D0%B0-%D0%B2%D0%B8%D1%86%D0%B0-%D0%B7%D0%B0-%D1%82%D1%80%D0%B0%D0%BA%D1%82%D0%BE%D1%80%D0%B8%D1%81%D1%82%D0%B0/", "text": "\n                    Ръководителят на Новолипецкия металургичен комбинат Владимир Лисин успя да разсмее президента Владимир Путин по време на конгреса на Руския съюз на промишлениците и предприемачите в петък. Бизнесменът разказа недодам цензурен съветски анекдот, на който държавният глава предложи нова версия, предаде РИА Новости.\n\n          „Събрание в колхоза. Председателят става и обявява, че предстои сеитба, а ковачът е в запой. Следват предложения от участник в събранието: да подложат ковача на лечение, да го лишат от премия и дори да го набият. Но тъй като ковачът в колхоза е само един, то споменатите  варианти за решаване на проблема са отклонени. Тогава прозвучава друго предложение: - А дайте да го изнасилим! Председателят: - Вие съвсем ли полудяхте!? Друг член на колхоза: - А, дайте да изнасилим тракториста! – А защо именно тракториста? – Ами защото те са двама“.  Завършвайки анекдота, Лисин, посочи, че в Русия понякога решенията се вземат по този начин. „Володя, да беше казал поне „доячка“, а то не е ясно накъде ви тегли?“, с усмивка реагира Путин на разказания от бизнесмена виц.  \n\nПо-рано в своето приветствие към делегатите държавният глава засегна темата за западните санкции, заявявайки, че „политиката на изкуствени ограничения води до задънена улица“. Той обаче изрази оптимизъм, че в скоро време това ще разберат и самите автори на санкциите и тази практика ще им омръзне. Путин говори и за новата амнистия на капитала. „Думата прие на трето четене пакет законопроекти, с които пускаме втория етап на амнистията, която ще действа от 1 март 2018 г. до 28 февруари 2019 г.“, посочи Путин, цитиран от Газета.ру. Експерти уточняват, че в този период бизнесмените ще могат да върнат капиталите си от чужбина в Русия, без да плащат данъци върху тях.    \n                    ", "date": "2018.02.09", "title": "Путин с нова версия на вица за тракториста "}
{"url": "http://www.monitor.bg/a/view/54275-%D0%9F%D1%80%D0%B5%D0%B4%D0%B8-%D0%B4%D0%B0-%D0%BF%D0%BE%D1%87%D0%BD%D0%B5-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D1%85%D0%B0%D0%BA%D0%B5%D1%80-%D0%BE%D1%82-%D0%9A%D0%9D%D0%94%D0%A0-%D0%BF%D1%8A%D1%80%D0%B2%D0%BE-%D0%BA%D1%80%D0%B0%D0%B4%D0%B5-%D0%BA%D0%BE%D0%BC%D0%BF%D1%8E%D1%82%D1%8A%D1%80/", "text": "Когато не отмъкнат достатъчно пари, има бой и лагери\n                    Единствената задача, която е поставена пред севернокорейския хакер, който не е впрегнат в специални удари, като разпространението на вируса изнудвач WannaCry напрамер, е да изкарва (т.е. да краде) пари за държавата откъдето намери за добре. А за да започне да изкарва тези пари, първо трябва да „изкара“ пари за компютър, с който да работи, съобщава Блъмбърг, разказвайки историята на севернокореец, който е работил като хакер в КНДР.\n\nЧен Хьо Ку в момента живее в Сеул и работи в местна IT-компания. Именно той е бил член на екип от кибервойските на Пхенян, чиято единствена дейност в киберпространството е изкарването на пари. Разузнавателните служби на Южна Корея и избягали от КНДР потвърждават, че Северна Корея поддържа цели отряди от хакери, които често са разположени в други държави. Чен например е работил в град в Североизточен Китай и задачата на групата му била на всяка цена да „изкарват“ по най-малко 100 000 долара годишно. За тях оставали по 10% от „печалбата“, а за неизпълване на нормата имало наказание. Аналогични „фабрики за хакери“ били създадени в Камбоджа и Индия.\n\nКибервойските на КНДР били създадени още по времето на Ким Чен Ир, който смятал, че програмирането и развитието на високите технологии ще подобри икономическото на страната. След смъртта на баща си Ким Чен Ун продължил да развива започнатото.\n\nВ началото на кариерата си Чен Хьо Ку дори нямал компютър и трябвало да използва този на съседа, за да „изкара“ пари за лично технологично оръжие. Започнал с търговия с краден софтуеър, след това хаквал програми по поръчка. Когато нямало поръчки, той и колегите му хаквали сайтове за игри, развивали герои в тях, за да ги продават след това.\n\n„Бяхме просто много бедни, нископлатени работници“, спомня си той. Носехме печалба по 100 000 долара годишно, като срещу това ни позволяваха да живеем в относителен комфорт – в стаята имаше климатик, позволяваха ни да играем Counter-Strike, да гледаме южнокорейски сериали и да пътешестваме из Китай. В един момент Чен установил, че му е провървяло, защото други хакери като него едва свързвали двата края. Контактите с чужденци се наказвали с бой, присвояването на доходи водело до наказателен лагер, а онези, които не изкарвали достатъчно, били пращани вкъщи.\n\nСлед като няколко години работил в Китай, Чен в крайна сметка си купил фалшив китайски паспорт, заминал за Банкок и отишъл в посолството на Южна Корея. В Сеул му помогнали да започне нов живот.\n\nИзвън пределите на КНДР работяели не само хакери, но и обикновени програмисти в същите условия като Чен, те пишели програми за iOS и Android като фрилансъри и почти всички пари били принудени да дават в полза на КНДР. След бягството на Чен севернокорейските кибервойски съществено се развили, пише Блумбърг. Хакери от Северна Корея сега работят не само в Китай, но и в Малайзия и Русия.\n                    ", "date": "2018.02.09", "title": "Преди да почне да работи, хакер от КНДР първо краде компютър"}
{"url": "http://www.monitor.bg/a/view/45921-%D0%97%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B2-%D0%A1%D0%B0%D0%BD-%D0%A0%D0%B5%D0%BC%D0%BE-%D0%B5-83%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B1%D0%B0/", "text": "\n                    Най-ярката звезда в небосвода на 68-то издание на фестивала на италианската забавна песен в Сан Ремо в момента безспорно е бабата – англичанка Пади Джонс. Просто защото 83-годишната дама не само танцува салса като осемнайсетгодишно девойче, ами и тялото й е като на момиче. А италианците ги обичат тези работи и в социалните мрежи единодушно определиха баба Пади като царицата на световно известната песенна проява. Която независимо от все пак сбръчканото й от времето лице, засенчи и сексапилната водеща Мишел Хунцикер, и участващите в конкурсната програма двайсетима шампиони и шампионки на естрадата между Алпите и Сицилия.\n\nВ Англия и в Испания, където Пади Джонс живее от 2001 г., тя отдавна е известна, но до началото на тази седмица в Италия само бяха чували за нея. После на сцената на театъра „Аристон“ в Сан Ремо я качиха да им прави „денс-фон“ момчетата от групата от Болоня „Ло Стато сочиале“ или „Социалната държава“. Може би защото в песента им „Живот във ваканция“ танцуваща на воля баба - пенсионерка е спомената като символ на безгрижието, може би защото са усетили, че разветите на воля безупречни крака на англичанката, ще станат солта на съвсем нелошото им парче. Както и да е, но Пади Джонс така се развихри в акробатичната салса заедно с партньора си – испанския хореограф и танцьор Нико Еспиноза, че буквално остави без дъх както публиката в театъра „Аристон“, така и десетките милионите тв-зрители.\n\nЕстествено приветливото бабе стана веднага обект на ухажване от дошлите да отразяват фестивала над 1300 журналисти – италиански и чуждестранни. На тях Пади Джонс разказа, че до 69-та си година танцувала понякога само за кеф, но когато малко след преселването им в Испания съпругът й починал, децата им я посъветвала да се запише в клуб за танци, за да убие мъката си по него. А там тя попаднала на учителя по салса Нико Еспиноза, който само след няколко урока разбрал, че в нея „има много хляб“. Доколкото до любимото й блюдо, симпатичното бабе определя без колебание... шоколада! На въпроса пък с какви упражнения поддържа формата си на осемнайсетгодишна девойка, Педи отговаря твърдо: „Копам всеки ден в градината ми – толкова е голяма!“\n                    ", "date": "2018.02.09", "title": "Звездата на фестивала в Сан Ремо е 83-годишна баба"}
{"url": "http://www.monitor.bg/a/view/62191-%D0%92-%D0%91%D0%B5%D1%80%D0%B3%D0%B0%D0%BC%D0%BE-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0-%D0%B1%D0%B5%D0%B7%D1%83%D0%BF%D1%80%D0%B5%D1%87%D0%BD%D0%BE-%D1%81%D0%B8%D0%B0%D0%BC%D1%81%D0%BA%D0%B8-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8/", "text": "\n                    Родените с цезарово сечение през август в близкия до Милано град Бергамо сиамски близначки от седмица са две съвсем самостоятелни момиченца – похвалиха се на медиите техните щастливи родители. Операцията - първата в областта Ломбардия и една от редките в Италия, е била извършена от докторите в елитната болница „Папа Джовани XXIII“ в град Бергамо. Разделянето на близначките е било осъществено от три лекарски екипа, които са се трудили неуморно близо цяло денонощие. До операцията момиченцата са били със свързани злъчни канали, както и с малки общи части на черните им дробове и на червата. В момента близначките се намират в реанимацията на елитното здравно заведение, но и родителите им, и лекарите, се надяват скоро те да излязат от там и да порастат здрави и хубави.\n                    ", "date": "2018.02.09", "title": "В Бергамо разделиха безупречно сиамски близначки"}
{"url": "http://www.monitor.bg/a/view/68702-79%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D1%82%D0%B5%D0%B6%D0%BA%D0%BE-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0/", "text": "\n                    79-годишна жена пострада тежко при взрив на газова бутилка в Кюстендил. Инцидентът е възникнал в четвъртък следобяд на улица “Шипка” в квартал “Колуша”, докато жената готви. „Чухме много силен гръм и веднага се обадихме на тел 112. На място пристигна екип от спешен център и полиция. Разбрахме, че жената е с изгаряния по ръцете, лицето и гърба“, коментираха съседи на пострадалата жена. По данни на медиците веднага, след като й е оказана медицинска помощ, тя е транспортирана до столична клиника за изгаряния.\nПо първоначални данни причина за инцидента е нарушена технология. При гръмването на газовата бутилка са нанесени и сериозни материални щети – повредени са 6 прозореца и 2 врати, уточниха от пресцентъра на ОДМВР - Кюстендил.\n\nПо случая е започнато досъдебно производство в РУ Кюстендил, уведомен е дежурен прокурор.\n                    ", "date": "2018.02.09", "title": "79-годишна жена пострада тежко при взрив на газова бутилка"}
{"url": "http://www.monitor.bg/a/view/75327-%D0%9A%D0%BE%D0%BB%D0%B0-%D1%83%D0%B2%D0%B8%D1%81%D0%BD%D0%B0-%D0%BE%D1%82-%D0%BC%D0%BE%D1%81%D1%82-%D0%BD%D0%B0-%D1%80%D0%B5%D0%BA%D0%B0-%D0%91%D0%B0%D0%BD%D1%89%D0%B8%D1%86%D0%B0/", "text": "\n                    Кола увисна от моста на река Банщица в Кюстендил. Инцидентът е станал малко след 7 часа сутринта на моста в района на улица „Овощарска“. „Лекият автомобил „Рено“ е управляван от жена, която заради отнето предимство се врязва в парапета на моста“, коментираха от пресцентъра на ОДМВР – Кюстендил.Като по чудо не се е стигнало до пострадали хора. По първоначални данни водачът на лек автомобил „Мерцедес“ е отнел предимство, вследствие на което е последвал удар между двата автомобила. „Най-вероятно и гъстата мъгла сутрин е спомогнала за катастрофата. От силния удар Реното буквално се е врязало в оградата на моста“, коментираха служители от „Пътна полиция“. На виновния водач е съставен акт, а автомобилът беше изтеглен от мястото на инцидента с репатриращия автомобил на кметството.\n\n\n\n\n                    ", "date": "2018.02.09", "title": "Кола увисна от мост на река Банщица"}
{"url": "http://www.monitor.bg/a/view/62401-%D0%97%D0%9B%D0%9E%D0%92%D0%95%D0%A9%D0%9E-%D0%A1%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%BE%D1%82%D0%BA%D1%80%D0%B8-%D1%87%D0%BE%D0%B2%D0%B5%D1%88%D0%BA%D0%B8-%D1%87%D0%B5%D1%80%D0%B5%D0%BF-%D0%B2-%D0%BA%D0%B2%D0%B0%D1%80%D1%82%D0%B8%D1%80%D0%B0%D1%82%D0%B0-%D1%81%D0%B8/", "text": "\n                    Студентка изпадна в ужас след като откри част от човешки череп в току що наетата от нея квартира във Велико Търново.\n\n22-годишнта жена е от Русе и преди няколко дни се премесила да живее в нова квартира в старата столица. Когато започнала да я почиства и отворила гардероба жената едва не припаднала от шок и ужас. Насреща и грозно се зъбела част от човешко чене. Изплашена жената веднага на бегом изтичала в полицията където с разтреперан глас съобщила за зловещата находка. На мястото веднага е изпратен екип от криминалисти, който извършил оглед. Частта от черепа е иззета за изследване. По случая е започнато досъдебно производство. От полицията обясниха, че в случая най-вероятно не става дума за предумишлено убийство или някакво друго тежко престъпление с фатален край. Жилището, в което са били намерени останките от човешкия череп преди това доста дълго време били давани под наем и обитавани от строителни работници. Вероятно частта от черепа е била открита от тях при изкопни работи и е прибрана като сувенир. А след като напуснали квартирата, бачкаторите просто са забравили да си приберат сувенира и са го оставили в наследство за хазаите и новите обитатели на стаята.\n                    ", "date": "2018.02.09", "title": "ЗЛОВЕЩО: Студентка откри човешки череп в квартирата си"}
{"url": "http://www.monitor.bg/a/view/66318-%D0%A1%D1%82%D0%B0%D1%80%D0%BE-%D0%BA%D0%BB%D0%B8%D0%BE-%D1%81-%D0%B2%D0%B4%D0%BB%D1%8A%D0%B1%D0%BD%D0%B0%D1%82%D0%B0-%D0%B2%D1%80%D0%B0%D1%82%D0%B0-%D0%B8%D0%B7%D0%B2%D0%BE%D0%B7%D0%B8-%D0%92%D0%B0%D0%BB%D1%8C%D0%BE-%D0%A2%D0%BE%D0%BF%D0%BB%D0%BE%D1%82%D0%BE-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0/", "text": "Пуснаха предсрочно бившия шеф на столичното парно заради добро поведение\n                    След 27 месеца престой в Софийския централен затвор точно в 11,39 ч в петък бившият шеф на „Топлофикация София“ Валентин Димитров - Вальо Топлото излезе на свобода. Пускането му навън е предсрочно. Присъдата му приключва в края на годината, но Топлото получи по-рано желаната свобода заради добро поведение. Топлото бе осъден за безстопанственост, злоупотреба със служебно положение и нарушение на Закона за обществените поръчки.След като напусна килията си, Валентин Димитров излезе в група с други затворници, един от които дори напсува журналистите. „Да ви е.. майката! Не ме снимайте, махайте се оттук, да ви е.. майката“, крещеше бившият пандизчия. В същото време Вальо Топлото кротко чакаше да му дадат личната карта и пристъпи неуверено към бариерата. Причината бе, че там го чакаха журналисти.Топлото носеше оръфан жълт сак, а на главата бе с любимата си шапчица с козирка. Посрещна го мъж в старо „Рено Клио“ с вдлъбната врата.„Оставете човека, бе, хайде, бате Вальо, ще се качваш ли“, подканяше го друг пуснат на свобода мъж. Единствените думи, които Топлото успя да каже в отговор на въпрос как се чувства и какво ще прави, бяха: „Като ме нападате така, как да съм, как да се справя?!“ След това вкара жълтото си сакче в багажника на малкото тъмносиньо „Рено Клио“. Зад волана стоеше непознат мъж, който явно бе познат на вече свободния Димитров. Малката кола беше с олющена боя и вдлъбната врата. „Как не се разпадна“, смееха се други посрещачи.В петък следващата седмица Валентин Димитров ще се изправи отново пред съда. Той влачи още две дела – едното е за профукани 6 млн. лв. от „Топлофикация“, другото е за пране на 12 млн. лв. и укриване на данъци. Димитров се прочу с джакузито, френските сирена, джипа „Лексус“ и охолния живот, който водеше, докато оглавяваше „Топлофикация“. Бяха публикувани негови снимки от плаж с дама по монокини, която той интимно е прегърнал през гърдите.Скандалът в \"Топлофикация София\" се разрази през 2006 г. Банкова сметка на Димитров беше засечена от австрийските специални служби, които подадоха сигнал на българските си колеги и така кълбото започна да се разплита. През април същата година директорът на дружеството Валентин Димитров беше отстранен от поста му, а няколко месеца по-късно беше арестуван с обвинения за пране на пари и укриване на данъци.Далаверите са разкрити в Столична община по времето на тогавашния кмет Бойко Борисов, с което започват изобличенията за измами в няколко общински дружества, начело с \"Топлофикация\", \"Трамкар\" и \"Озеленяване\".След дълги години съдебни дела Димитров получи тригодишна присъда за безстопанственост, злоупотреба със служебно положение и нарушение на Закона за обществените поръчки. През февруари 2015 г. Софийският апелативен съд (САС) потвърди присъдата, считайки, че тя дори трябва да е по-голяма, но не я завиши заради дългия период от извършването на престъплението като компенсация към подсъдимия, през което той е търпял ограничения на гражданските си права.Димитров влезе в затвора през ноември 2015 г., а през през юли 2017 г. молбата му за предсрочно освобождаване бе отхвърлена. Тогава към искането за предсрочно освобождаване бяха изтъкнати доброто му поведение и активното му участие в затворническата самодейност. Валентин Димитров е бил победител в конкурс за писане на есе и конкурс за най-добра великденска картичка.Сега правораздавателните органи са преценили, че зад решетките Топлото се е превъзпитал до степен, в която няма да е опасен за обществото. \n\n\n                    ", "date": "2018.02.09", "title": "Старо клио с вдлъбната врата извози Вальо Топлото на свобода (ОБНОВЕНА+СНИМКИ)"}
{"url": "http://www.monitor.bg/a/view/2109-%D0%93%D0%B0%D0%BB%D0%B0%D0%BD%D1%82%D0%BD%D0%B8%D1%8F%D1%82-%D0%BA%D1%80%D0%B0%D0%B4%D0%B5%D1%86-%D0%BE%D1%82-%D0%A8%D1%83%D0%BC%D0%B5%D0%BD-%D1%81-10-%D0%BF%D1%80%D0%B8%D1%81%D1%8A%D0%B4%D0%B8/", "text": "Прокуратурата ще поиска Илия-Ибряма да остане в ареста\n                    \n\n\n                    ", "date": "2018.02.09", "title": "Галантният крадец от Шумен с 10 присъди"}
{"url": "http://www.monitor.bg/a/view/87846-%D0%93%D0%BE%D1%80%D1%81%D0%BA%D0%B8%D1%82%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-4-%D0%BA%D0%B0%D1%80%D1%83%D1%86%D0%B8/", "text": "\n                    4 каруци с незаконно отсечена дървесина са заловили горски стражари и полицаи при съвместна среднощна акция край Добрич, съобщиха от Североизточното държавно предприятие. В каруците е имало 4,5 куб. м дърва за огрев и моторен трион. На нарушителите са съставени 8 акта и 9 констативни протокола. Каруците са засечени в 03.40 часа край околовръстния път на град Добрич, в посока към село Победа. Екипите на горското стопанство са задържали дървесината и каруците с конете, както и моторния трион.\n\nСъвместните проверки с полицията се провеждат въз основа на сключеното през 2015 година споразумение за сътрудничество между Министерството на вътрешните работи и Министерството на земеделието и храните. От началото на седмицата мобилни контролни екипи на Североизточно държавно предприятие, служители на ДГС „Добрич” и на районното полицейско управление следят за нарушители в района.\n\nСистемните проверки ще продължат, като горските стражари стриктно ще следят дали транспортираната дървесина е маркирана и е със задължителния по закон превозен билет.\n                    ", "date": "2018.02.09", "title": "Горските арестуваха 4 каруци"}
{"url": "http://www.monitor.bg/a/view/78143-%D0%98%D0%B7%D0%B7%D0%B5%D1%85%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%B0%D1%80%D1%81%D0%B5%D0%BD%D0%B0%D0%BB-%D0%BE%D1%82-%D0%B4%D0%BE%D0%BC%D0%B0-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80/", "text": "\n                    Самоделна ловна пушка, барабанлия револвер и солидно количество боеприпаси за двете пушкала са иззети от дома на пенсионер, жител на новозагорското село Бял кладенец. Оръжието е намерено в хода на спецоперация за протводействие на общоопасните престъпления и след получен оперативен сигнал. Притежателят им, бившият  работник от комплекса „Марица изток“ , 62-годишният Филип Йорданов не успял да даде смислени обяснения за произхода им.Образувано е досъдебно производство, предстои да бъде извършена експертиза дали те не са използвани при осъществяване на тежко криминално престъпление. Около 130 са постоянните жители на селото, според кметицата Мария Мартинова до сега никой не знаел за арсенала в дома на съселянина й.\n\n\n                    ", "date": "2018.02.09", "title": "Иззеха незаконен арсенал от дома на пенсионер      "}
{"url": "http://www.monitor.bg/a/view/81113-%D0%A3%D0%BA%D1%80%D0%B0%D0%B8%D0%BD%D1%81%D0%BA%D0%B8-%D1%88%D0%BE%D1%84%D1%8C%D0%BE%D1%80-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-%D0%BE%D1%82-%D0%9F%D0%A2%D0%9F/", "text": "\n                    46-годишен украински гражданин ще застане пред съда в Ямбол по обвинение за причиняване на смърт и бягство от местопроизшествието.Виталий В. беше задържан на 19 ноември миналата година, след като около 03,20 часа е прегазил и убил на място 60-годишния Димитър К. Трагичният инцидент е станал в местността Попова нива по пътя от ГКПП – Лесово към Елхово. Караният от чужденеца ТИР „Мерцедес“ се е движел със скорост от 72 км /ч, след удара водачът дори не си направил труда да намали и продължил по маршрута си. Той е бил задържан в района на шуменското село Пристое около град Каолиново, където били открити характерни побитости по кабината. Според запознати жертвата е излязла минути преди катастрофата от заведение в района на гранично-пропусквателния пункт. Делото е насрочено за 13 февруари, чужденецът е с мярка за неотклонение „задържане под стража“.Автомобилът е бил засечен с помощта на камерите на пътната агенция.\n\n\n                    ", "date": "2018.02.09", "title": "Украински шофьор застава пред Темида, прегазил пешеходец и избягал"}
{"url": "http://www.monitor.bg/a/view/38730-%D0%A1%D0%BE%D1%84%D0%B8%D1%8F%D0%BD%D0%B5%D1%86-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D0%BE%D0%B4%D0%BA%D1%83%D0%BF%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%81-50-%D0%BB%D0%B2/", "text": "\n                    Софиянец, който карал с превишена скорост по една от улиците в Белово, се опитал да подкупи пътни полицаи, за да не му съставят акт за нарушението.Столичанинът Иван Г., на 41 години седял зад волана на лек автомобил“ Фолксваген“, когато бил спрян от екип полицаи от Районното управление на МВР в Септември. Униформените установили нарушение на Закона за движение по пътищата и предприели съставянето на акт. За да избегне последствията мъжът решил да действа, като извадил банкнота с номинал от 50 лева и я подхвърлил на двамата полицаи. Вместо това обаче белезниците щракнали на ръцете му и той бил задържан. Така освен с акт за извършеното нарушение, шофьорът се сдобил и с бързо полицейско производство за предлагане на подкуп на длъжностно лице. \n\n\n                    ", "date": "2018.02.09", "title": "Софиянец опита да подкупи полицаи с 50 лв."}
{"url": "http://www.monitor.bg/a/view/48173-%D0%9F%D0%B8%D1%82%D0%B1%D1%83%D0%BB%D1%8A%D1%82-%D1%83%D0%BC%D1%8A%D1%80%D1%82%D0%B2%D0%B8%D0%BB-3%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B6%D0%B8%D0%B2/", "text": "\n                    Питбулът Цезар, който умъртви на 30 януари в село Мокрище 3-годишния Тошко Стоянов, няма да бъде евтаназиран, тъй като може да потрябва по делото за нови експертизи. Това коментира шефът на Областната дирекция по безопасност на храните в града д-р Петко Митев.В момента още продължава 14-дневното наблюдение на кучето дали няма да прояви признаци на бяс и след изтичане на този срок на 12 февруари няма никаква пречка то да бъде осиновено. Условието е новият собственик да го осигури, ако се наложи, на разположение на разследващите. Към момента кучето не показва никакви признаци на бяс, хранено е много добре и само за последните две седмици е наддало 4-5 килограма. Вече експерт-етолог е прегледал питбула и се очаква до края на срока на наблюдение да предостави експертизата на прокуратурата в Пазарджик. Становището  ще покаже доколко е агресивно животното. Оставеното без надзор момченце най-вероятно е причинило нещо питбула, който е бил вързан със синджир за метален стълб в двора на къщата на Димитър Михайлов.Детето и друг път го дърпало за опашката и го удряло с пръчка, но този път с него нямало възрастен, който да предотврати изхода от опита за игра и забавление. Прокуратурата привлече като обвиняем за смъртта на Тошко собственика на кучето, 35-годишния Димитър Михайлов, чичо на загиналото дете, който обаче бе пуснат от съда без никаква мярка за неотклонение.\n\n\n                    ", "date": "2018.02.09", "title": "Питбулът, умъртвил 3-годишно дете, трябва да остане жив"}
{"url": "http://www.monitor.bg/a/view/54338-bmw-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D1%81%D0%B5-%D0%BF%D1%80%D0%B5%D0%BC%D0%B5%D1%81%D1%82%D0%B8-%D0%BE%D1%82-%D0%9E%D1%81%D1%82%D1%80%D0%BE%D0%B2%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Германският автомобилен производител BMW обмисля възможността да построи автомобилен завод у нас, научи \"Монитор\". Баварците, които произвеждат Mini и Rolls-Royce в Обединеното кралство, търсят варианти да преместят производството на двете марки след излизането Великобритания от ЕС. От Българската агенция за инвестиции потвърдиха неофициално информацията, но отказаха да коментират бъдещите инвестиционни планове на немския гигант в автомобилостроенето.\n\nПреди месеци от BMW предупредиха за „настъпващ период на несигурност”, но според тях няма да има незабавна промяна в операциите им на местна почва. Много условия за доставки на европейския пазар ще трябва да се предоговарят, заявиха тогава от BMW в изявление. „Не можем да кажем все още какво би означавал вотът за нашите дейности във Великобритания, докато не станат ясни бъдещите регулации и законодателните разпоредби”, коментираха от автомобилостроителя пред британски медии.\n\nОт BMW Group отговориха на запитване на „Монитор“, че няма да коментират въпроса. “Не можем да потвърдим информацията за планове за изграждане на завод на BMW Group в България. BMW Group се стреми към балансирана реализация във всички региони и в плановете си се ръководи от стратегията „производството следва пазара“. Като световна компания BMW Group управлява 31 предприятия за производство и сглобяване в 14 държави и има мрежа за продажби в над 140 държави“, се казва в отговора на германския концерн.\n\nСпоред запознати и други производители, имащи заводи на Острова, като например от Япония, обмислят възможности за преместване на дейността си след Brexit в ЕС.\n\nПреди време премиерът Бойко Борисов покани Hyundai да инвестира в производството на електромобили в България. Южнокорейският производител също обмисля да разкрие нови мощности или да премести част от производството си в България.\n                    ", "date": "2018.02.09", "title": "BMW обмисля да се премести от Острова в България"}
{"url": "http://www.monitor.bg/a/view/77901-%D0%A1%D0%BB%D0%BE%D0%B2%D0%B5%D0%BD%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D0%BD%D0%BE%D0%B2%D0%BE-%D0%B5%D1%82%D0%B0%D0%BA%D1%81%D1%83%D0%B2%D0%B0%D0%BD%D0%B5-%D0%BD%D0%B0-%D1%82%D0%B8%D1%80%D0%BE%D0%B2%D0%B5%D1%82%D0%B5/", "text": "\n                    От началото на април в Словения се въвежда ново електронно таксуване за превозни средства с тегло над 3,5 т, движещи се по високоскоростните пътища. След тази дата няма да бъде възможно заплащането на пътната такса на пунктовете за тази цел, както и използването на електронни карти ДАРС и устройствата АВС, съобщиха от пресцентърът на външното ни министерство.\n\nВсяко тежкотоварно превозно средство ще се регистрира с цел използването на системата DarsGo, както и трябва да е снабдено с устройството DarsGo, чрез което се начислява пътната такса. Към момента регистрирането и получаването на DarsGo възможно в сервизите DarsGo. Регистрацията ще бъде възможна и на бензиностанции.\n\nОт МвнР препоръчват потребителите на системата DarsGo да сторят това възможно най-бързо, за да избегнат очакваните опашки за регистрация при преминаването към новата система. Заплащането на пътните такси по сега действащата система може да се извършва до края на деня на 31 март 2018 г. включително. ДАРС не предвижда „период за толеранс”. За да се избегнат недоразумения, старата и новата система за таксуване за преминаване през Република Словения няма да функционират паралелно.\n\nСловенските власти подчертават, че при липса на регистрация и устройство ще бъдат налагани глоби както на водачите на автобусите и тежкотоварните автомобили, така и на собствениците на фирмите, които своевременно не са предприели необходимите действия. \n                    ", "date": "2018.02.09", "title": "Словения въвежда ново е-таксуване на тировете"}
{"url": "http://www.monitor.bg/a/view/29457-%D0%93%D0%BE%D0%BB%D1%8F%D0%BC-%D0%BA%D1%83%D1%80%D0%B8%D0%B5%D1%80-%D1%89%D0%B5-%D0%BF%D0%BE%D0%B3%D1%8A%D0%BB%D0%BD%D0%B5-%D1%81%D0%B2%D0%BE%D0%B9-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82/", "text": "Консолидация на бизнеса върви на целия Балкански полуостров\n                    Третата по големина на пазара куриерска компания „Рапидо Експрес“ ще погълне по-малкия си конкурент „Д и Д Експрес“. Обединяването на бизнеса се изразява в сливане на капацитетите на двете компании по отношение на служители, логистични и софтуерни решения и ноу-хау. Процесът по последващи конкретни стъпки се планира да отнеме няколко месеца.\n\n„Все още уточняваме правната форма на обединението, до края на месеца ще имаме яснота.\n\n\n\nв „Д и Д Експрес“, коментира за „Монитор“ Рудослав Крумов, управител на „Рапидо Експрес“. Очаква се до края на месеца двете компании да интегрират системите си за работа. Офисите на по-малкия конкурент, които ще останат да функционират след обединението, ще бъдат ребрандирани с визията на „Рапидо Експрес“.\n\n„Д и Д Експрес“ е около три пъти по-малка по продажби от „Рапидо“ по все още неофициални данни за пазара за изминалата година. По оценка на германската DHL\n\n\n\nза обслужване на онлайн търговията у нас. Компанията е със сериозен капацитет при обслужването на потребителския сегмент на пазара (b2с), докато „Д и Д Експрес“ имат приличен портфейл от клиенти, голяма част от които са бизнес клиент (b2b). С новото партньорство „Рапидо“ ще може да изглади цикличността на b2c клиентите ни, коментира Крумов. „Динамичното развитие в сектора на куриерските услуги в страната доведе до идеята за обединяването на капацитета на двете компании“, допълни още шефът на „Рапидо“. За изминалата 2017 г. компанията е доставила над 3,5 млн. пратки, а за тази година от ръководството на компанията очакват над 4 милиона.\n\nПодобна консолидацията е дълго очаквана, защото\n\n\n\nПрез следващите няколко месеца се очакват още сделки, защото по-малките играчи ще бъдат принудени да търсят начин за развитие или чрез продажба или чрез подобни обединения на бизнеса, като това на „Рапидо Експрес“ и „Д и Д Експрес“. Същата тенденция се наблюдава и на съседни на България пазари. Регионалните и европейските играчи също имат интерес да стъпят у нас не заради трафика от Западна Европа, а най-вече заради големият ръст на пратки от Китай през Балканите.\n                    ", "date": "2018.02.09", "title": "Голям куриер ще погълне свой конкурент"}
{"url": "http://www.monitor.bg/a/view/51369-%D0%96%D0%B0%D0%BB%D0%B1%D0%B8%D1%82%D0%B5-%D0%B1%D0%B0%D0%B2%D1%8F%D1%82-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%A0%D1%83%D1%81%D0%B5-%D0%B8-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE-%D1%81-6-%D0%BC%D0%B5%D1%81%D0%B5%D1%86%D0%B0/", "text": "Избраният вариант е с 300 млн. лв. по-евтин, припомни министър Николай Нанков\n                    Жалбите срещу автомагистралата между Русе и Велико Търново може да забавят реализацията й поне с 6 месеца. Това прогнозира днес след участието си в парламентарния контрол строителният министър Николай Нанков.\n\n„Жалбите са нормална процедура, но за Русе - Велико Търново аргументите не са точни. Нито, че ще заобикаля Горна Ораховица с 30 км или пък, че автомагистралата щяла да виси над село Хотница. В тази част на трасето са предвидени мостове на 300 м и ще има сумозащитни съоръжения. Вариантът, който избрахме е с 300 млн. лв. по-евтин от изместения в източна посока и по-близък до Горна Оряховица, но изцяло отхвърлен от ОВОС“, обясни министърът и добави, че\n\n\n\nСпоред Нанков в момента се разглежда вариант от летището край града, където ще има индустриална зона до автомагистралата да се направи 7 км скоростен път.\n\nАдвокат Борис Кумпиков от сдружение „Пътна безопасност“ твърди, че обжалват избрания вариант, защото на жителите на община Горна Оряховица ще се наложи много да обикалят докато успеят да отидат от бъдещия аутобан. По думите му трасето е много отдалечено на запад от общинския център, където има голям брой промишлени фирми и това ще създаде неудобство и за бизнеса.\n\nКметът на Горна Оряховица инж. Добромир Добрев каза за „Монитор“, че общината е в постоянна връзка с експертите от пътната агенция и регионалното министерство, относно проекта за магистралата. „Би било добре магистралата да е по-близо до Горна Оряховица, но трябва да се вземе под внимание и мнението на специалистите, които обследват терените по трасето. Има си дадености, с които всеки проект трябва да се съобрази.\n\n\n\nкоито да свържат града или с автомагистрала „Хемус“ или с тази от Русе, за да удовлетворим желанията на бизнеса и на хората. Уверенията, които имам от АПИ и от МРРБ е, че Горна Оряховица няма остане изолирана от двете магистрали и се търси алтернатива, която да е рентабилна“, обясни той.\n\nОт своя страна строителният министър Нанков, обясни, че в случай на голямо забавяне със сроковете за началото на изграждането на аутобана Русе-Велико Търново ще се акцентира на четирилентовия път Мездра-Ботевград. „През март ще обявим обществената поръчка на 2 етапа за тази отсечка. Имаме прекалено много проекти, но малък финансов ресурс. Едва след пускането на тол системата ще можем да разполагаме с повече средства“, поясни министърът.\n                    ", "date": "2018.02.09", "title": "Жалбите бавят автомагистралата Русе и Велико Търново с 6 месеца"}
{"url": "http://www.monitor.bg/a/view/33504-%D0%9F%D1%83%D1%88%D0%B0%D1%87%D0%B8%D1%82%D0%B5-%D0%BC%D0%B8%D0%BD%D0%B0%D1%85%D0%B0-%D0%BD%D0%B0-%D0%BD%D0%B0%D1%80%D1%8F%D0%B7%D0%B0%D0%BD-%D1%82%D1%8E%D1%82%D1%8E%D0%BD/", "text": "\n                    Пушачите минаха на нарязан тютюн и по-рядко си купуват готови цигари, сочи анализ на Агенция „Митници“ за 2017 г., представен официално днес от ведомството. Причината е увеличението през миналата година на минималните нива на облагане с акциз за цигарите.\n\nСпоред данните през 2017 г. освободеният за потребление тютюн за свиване на цигари е бил малко над 319 хил. килограма, което съответства на 425,4 млн. къса цигари. Само година по-рано тютюнът се е равнявал на 356,3 млн. къса.\n\nПо думите на директора на митниците Георги Костов българите най-често си купуват цигари на цени от 4,70 лв. и 4,90 лв., а след тях се нареждат тези, които струват 5 лв., 5,60 лв. и 4,60 лв.\n\nПо думите на Костов приходите от акциз за тютюн и тютюневи изделия през 2017 г. възлизат на 2,368 млрд. лв., което е с 2,8 на сто повече спрямо сумата събрана през 2016 г. Разбира се, най-голямото перо са цигарите. Само от акциза върху тях в хазната са постъпили 2,317 млрд. лв. От пури държавата е събрала 2,3 млн. лв., което е с 3,8 на сто по-малко от акциза през 2016 г. С близо 20% пък скачат приходите върху тютюна за пушене, като сумата за миналата година от него възлиза на 48,5 млн. лв.\n\nШефът на митниците каза още, че размерът на приходите отчита „значителни месечни колебания, обусловени от специфични фактори на икономическата среда“. Така само през януари митниците са събрали 421 млн. лв. от акциз, което е със 72,9 млн. лв. над сумата прибрана през същия месец на 2016 г. Основната причина за това е, че голямо количество цигари са били освободени за потребление през декември 2016 г. заради по-ниския акциз.\n\nКостов обясни още, че мерките, които се плануват за борба с контрабандата са множество и всеобхватни. „Те дават резултат, защото всяка година се увеличава събираемостта на приходите“, категоричен бе той като обясни, че не може да каже предварително какво ще правят митниците, за да се борят с контрабандистите.\n\n„Уверявам ви, че каквото дойде като незаконна дейност, колегите това и хващат. Обективният показател са приходите в бюджета, които осигуряваме“, заяви Костов.\n\nСпоред него Агенция „Митници“ има повече от добра координация с МВР, а добрите резултати са и заради другите държавни органи за противодействие на контрабандата.\n                    ", "date": "2018.02.09", "title": "Пушачите минаха на нарязан тютюн"}
{"url": "http://www.monitor.bg/a/view/8323-%D0%97%D0%B8%D0%BC%D0%B0%D1%82%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F-%D1%89%D0%B5-%D0%B2%D0%B0%D0%BB%D0%B8-%D1%81%D0%BD%D1%8F%D0%B3/", "text": "\n                    След повишението на температурите през последните дни, суровото зимно време ще се завърне с пълна сила в края на седмицата, като в неделя се очакват и превалявания от сняг.През нощта над по-голямата част от страната облачността намаля до предимно ясно време. Минималните температури днес ще са между 0 и 5 градуса. В последния работен ден ще преобладава слънчево време с временни увеличения на облачността. Ще духа до умерен вятър от запад-северозапад. Максималните температури ще са от 10 до 15 градуса. Над Черноморието ще преобладава слънчево време с временни увеличения на облачността. Ще духа до умерен вятър от запад-северозапад. Максималните температури на въздуха ще са от 11 до 14 градуса. Температурата на морската вода ще е 5-7 градуса. Вълнението на морето ще бъде 2-3 бала. Над планините ще преобладава слънчево време с временни увеличения на облачността. Ще духа силен вятър от запад-северозапад. Максималната температура на височина 1200 метра ще е около 3 градуса, на 2000 метра - около минус 3 градуса.В събота обаче ще има значителна облачност. Вятърът ще се ориентира от север-североизток, ще е слаб до умерен. Привечер от юг ще започнат валежи, които през нощта срещу неделя ще обхванат почти цялата страна; в Южна България ще са от дъжд, в Северна и планинските райони-от сняг. Живакът ще падне рязко, като минималните температури ще са между минус 3 и 2 градуса, а максималните - между 5 и 10 градуса.\n                    ", "date": "2018.02.09", "title": "Зимата се завръща, в неделя ще вали сняг"}
{"url": "http://www.monitor.bg/a/view/7135-%D0%9E%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%97%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D0%9A%D0%A2%D0%91-%D0%BC%D0%B8%D0%BD%D0%B0-%D0%B8-%D0%BD%D0%B0-%D0%B2%D1%82%D0%BE%D1%80%D0%BE-%D1%87%D0%B5%D1%82%D0%B5%D0%BD%D0%B5/", "text": "\n                    Законът срещу вторичното разграбване на КТБ мина окончателно на второ четене през пленарната зала на парламента. Той бе внесен от депутатите от ДПС Делян Пеевски, Йордан Цонев и Хамид Хамид, като целта му е да се попълни масата на несъстоятелността на банката и да се противопостави на схеми на вторично разграбване на активите.Предвижда се да се обявят за нищожни всички заличавания на обезпечения на длъжници или трети лица, извършени в периода от поставянето на банката под особен надзор. Предвижда се изключение и то само когато вземането на банката е погасено изцяло. В следващите шест месеца, от влизането в сила на закона КТБ може да поднови всяко обезпечение  за нов срок. Освен за обезпечения, синдикците могат да претендират за недействителност и на сделки, имащи за предмет прехвърляне на дялове или акции, извършени от длъжници на банка. Занапред квесторите нямат право да заличават учредени от длъжници обезпечение. Законът действа с обратна сила и важи от 20 юни 2014 година.По време на дебатите обаче се завихри яростен спор. Тодор Байчев от БСП единствен се изказа срещу законопроекта, като обясни, че червените ще гласуват против него. Той се възпротиви от изричното посочване на името на КТБ в него, което според него било недупостимо. Обвини вносителите, че „полета на мисълта им” се е приземила в Китай, тъй като само там са си позволили да вкарат името на своя президент в конституцията. Байчев бе против и обраната сила на закона, тъй като така щяло да се позволи подновяването и накърняването на права на вече погасени обезпечения, които към онзи момент са били действителни.Това обаче са все тези, които се защитават от собственика на фалираната КТБ Цветан Василев, който се крие в съседна Сърбия.Именно това заподозряха и от ДПС. „Не знам от какви лични интереси вчера и днес толкова яростно защитавате едни и същи тези, изказани от човека, който ограби парите на българския народ. От един крадец, който се крие в Белград”, заяви в реплика депутатът Хамид Хамид. „До вас ли опря този човек. Вие ли сте неговия адвокат. Излезте и кажете личния си интерес. Толкова яростно повтаряте него теми”, продължи той. По думите му законът и промените в него са изцяло в обществен интерес. Той призова народните представители внимателно да се запознаят с него. „Повярвайте го, прочетете го поне”, призова в заключение той.„Кой ви написа това, което прочетохте от трибуната”, попита Байчев на свой ред шефът на правната комисия Данаил Кирилов., като обясни, че името на КТБ е в частта със преходните разпоредби, както и че това все пак е първата банка у нас, обявена в несъстоятелност.Байчев пък, в своя защита само каза, че няма конфликт на интереси и че никога не се е срещал или разговарял с Цветна Василев.\n                    ", "date": "2018.02.09", "title": "ОКОНЧАТЕЛНО: Законът за КТБ приет и на второ четене"}
{"url": "http://www.monitor.bg/a/view/29656-%D0%A7%D0%B5%D1%80%D0%B2%D0%B5%D0%BD%D0%B0-%D0%B2%D0%BE%D0%B4%D0%B0-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BA%D1%80%D0%B0%D0%BA-%D0%B5%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Червена вода, която тече като река, за която алармираха варненци, вдигна на крак екоинспектори във Варна. Обилното количество оцветена течност изтичала от канал в района на търговския център „Двете Кули“ край входната артерия на Варна от София по бул. „Владислав Варненчик“, уточяват очевидците в социалната мрежа. Според някои от тях, оцветената вода идва от фирма за ароматизатори, която се намира в непосредствена близост до канала и причината най-вероятно е някакъв оцветител, който се употребява в производството. Други публикуваха снимки във Фейсбук с коменти и призиви за намеса на контролните органи. След множеството сигнали на варненци за „червената река“, от РИОСВ-Варна и Басейнова дирекция за Черноморски район предприели незабавна съвместна проверка с представители на ВиК и общината, стан сно от съобщение на екоинспекцията. При извършения оглед на дъждовната канализация и на производствена база за парфюми и тоалетни продукти „Балев корпорейшън“, в която се извършва печат с багрила на водна основа е установено, че отпадъчните води на фабриката се извеждат, без да е ясно къде са заустени. Не са представени и документи, които да посочват мястото на отвеждане на отпадъчните води. На управителя на дружеството е дадено предписание, в което му е даден срок до 28 февруари да представи в екоинспекцията ВиК-проектите. На кмета на община Варна пък е дадено предписание да се извърши обследване на дъждовната канализация в града за нерегламентирани включвания на отпадъчни води. Наши читатели от кв. Аспарухово използваха коментарите в мрежата за червената канална вода, за да се оплачат, че след поредното спиране на питейната вода в квартала, в четвърък сутринта от чешмите им потекъл пясък. Според тях, това не им е за първи път. Очаква се реакцията на компетентните органи и по този казус.\n\n\n                    ", "date": "2018.02.09", "title": "Червена вода вдигна на крак екоинспектори във Варна"}
{"url": "http://www.monitor.bg/a/view/5643-%D0%94%D0%9F%D0%A1-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D0%B2-%D1%81%D0%BF%D0%BE%D1%80-%D0%B7%D0%B0-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D0%B0/", "text": "\n                    Депутатите от ДПС и \"Обединени патриоти\" влязоха в пореден спор за антисемитизма и кой сее повече омраза в обществото.\n\nОт ДПС се обявиха категорично срещу антисемитизма и проявленията му у нас. Депутатът Джейхан Ибрямов  обяви, че имаме назначен координатор по темата, която функция се изпълнява от един от зам.-външните министри. Но в публичното пространство не се чула нито една позиция. За него обаче причината не била в ГЕРБ, а в националистите в коалицията. Той дори даде примери. Според ДПС младежката структура на ВМРО е съорганизатор на Луковия марш, Лидерът на \"Атака\" Волен Сидеров пък издал антисемитска книга, а под носа на председателя на НФСБ Валери Симеонов в Слънчев бряг се продавали фашистки значи.\n\nСпоред ДПС ръцете на ГЕРБ са завързани. Освен това от партията били притеснени, че националистите проявявали териториални претенции към Македония и Гърция. В същото време премиерът Бойко Борисов полагал усилия за намиране на диалог между тези държави и търсел път  между Турция и ЕС. Според ДПС обаче тези му действия са минирани от националистите. \n\nВМРО отвърна на удара, като депутатът Юлиан Ангелов отрече някога формацията да са участвали в мероприятия за омраза или антисемитизъм. Той дори припомни, че ВМРО е помогнала за спасение на българските евреи. По думите му единствената партия, която вече три десетилетия насаждала омраза била именно ДПС, която разделяла българското общество. Александър Сиди също изтъкна, че младежите на ВМРО никога не са участвали в организацията на Луковия марш.\n                    ", "date": "2018.02.09", "title": "ДПС и патриотите отново в спор за антисемитизма"}
{"url": "http://www.monitor.bg/a/view/6370-%D0%A1%D0%BE%D1%84%D0%B8%D1%8F-%D1%81%D0%B5-%D0%B2%D0%BA%D0%BB%D1%8E%D1%87%D0%B2%D0%B0-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D0%BF%D0%BE%D0%BF%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%B4%D0%BE%D0%B1%D1%80%D0%B8-%D0%B4%D0%B5%D0%BB%D0%B0/", "text": "\n                    София ще се включи в международната мрежа „Град на ценностите“ за популяризиране на добри дела. Това стана ясно по време на националната молитвена закуска във Вашингтон, където кметът на София Йорданка Фандъкова участва в среща на градоначалници.Мрежата ще бъде насочена към децата и младите хора като превенция срещу агресията и насилието. Младите хора ще могат да представят свои идеи и инициативи, свързани с милосърдието, честността, благодарността и други общочовешки ценности, както и да се запознават с добрите дела на хора от цял свят, обясниха от Столичната община.Фандъкова се срещна с на четири очи с кмета на Бристол Марвин Рийс, на която му е представила проектите и потенциала за инвестиции и бизнес на българската столица. Двамата са обсъдили възможностите за сътрудничество в сферата на образованието и културата. София и Бристол са част от мрежата „Град на киното“ на ЮНЕСКО. Фандъкова покани своя колега да посети София.\n\n\n                    ", "date": "2018.02.09", "title": "София се включва в международна мрежа за популяризиране на добри дела "}
{"url": "http://www.monitor.bg/a/view/14370-%D0%9C%D0%B0%D1%80%D0%B8%D1%8F-%D0%93%D0%B0%D0%B1%D1%80%D0%B8%D0%B5%D0%BB-%D0%9D%D1%8F%D0%BC%D0%B0-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D0%B5-%D0%B4%D0%B0-%D0%BD%D0%B8-%D0%BE%D1%82%D0%BB%D0%B0%D0%B3%D0%B0%D1%82-%D0%B7%D0%B0-%D0%A8%D0%B5%D0%BD%D0%B3%D0%B5%D0%BD/", "text": "\n                    Няма основание за неприемането на България в Шенген, но знаем, че решението се взема с единодушие. Това заяви в ефира на bTV еврокомисарят Мария Габриел, след като във вторник при визитата си у нас холандският премиер Марк Рюте подчерта, че страната му принципно ни подкрепя за влизането ни в зоната, но има „още работа за вършене“.\n\n„България в дългосрочна перспектива има поведение, което оставя силно впечатление. Ние не слагаме юмруци по масата, не извиваме ръце, показваме, че сме надежден партньор”, коментира Габриел. Тя посочи, че въпреки това премиерът Бойко Борисов поставя темата на дневен ред винаги, когато това е важно. „Няма основание за неприемането на България, ЕК и ЕП от 3 години повтарят едно и също, в Съвета нещата са по-различни”, допълни българският еврокомисар.\n\nПо думите на Габриел стратегията на ЕС за Западните балкани не залага конкретна дата за приемането на страните от региона в ЕС, а „хоризонт 2025” и по-важното е, че има ясен политически сигнал, че вратата към европейската перспектива остава отворена-нещо, което било немислимо по-рано.\n                    ", "date": "2018.02.09", "title": "Мария Габриел: Няма основание да ни отлагат за Шенген"}
{"url": "http://www.monitor.bg/a/view/71963-%D0%91%D1%83%D1%80%D0%B3%D0%B0%D1%81%D0%BA%D0%B8%D1%8F%D1%82-%D0%BA%D0%BC%D0%B5%D1%82-%D0%B2%D0%B5%D0%BD%D1%87%D0%B0%D0%B2%D0%B0-%D0%B2%D0%BB%D1%8E%D0%B1%D0%B5%D0%BD%D0%B8-%D0%B2-%D1%81%D1%82%D1%8A%D0%BA%D0%BB%D0%B5%D0%BD-%D0%B4%D0%BE%D0%BC/", "text": "Уникален стъклен дом, в който влюбени ще си кажат заветното \"да\" ще бъде издигнат в центъра на Бургас. Стъклената пергола ще се появи на площад \"Атанас Сиреков\" специално за празника на влюбените \"Свети Валентин\". Под купола й лично кметът на Бургас Димитър Николов ще бракосъчетае всички кандидат-младоженци, които са решили да се врекат във вярност точно на 14-ти февруари. До момента три бъдещи семейства са изявили желанието си да минат под венчило в деня на любовта. Церемониите започват в 12.15 часа на обяд и обещават да се превърнат в истинска атракция. ърви са записали час за венчавка влюбените Димитър и Назифе. Веднага след тях заветното \"да\" ще си кажат Мариана и Георги, а на церемонията ще присъства и 6-годишната им дъщеричка, която ще бъде и шаферка. Третата двойка в списъка е на Анелия и Асен.  До 14-ти февруари обаче се очакват и други кандидат-младоженци. Необичайните сватби в стъклената къща са част от инициативата  „Осмели се да кажеш Да!“ на Дарик радио и ВИП Пласт със съдействието на Община Бургас. Тя е по повод Международната седмица на брака, която се провежда ежегодно от 7 до 14 февруари, в над 23 страни по света, а от 2012 година и в България. Дарик радио ще предава на живо през целия ден на 14-ти февруари. ", "date": "2018.02.09", "title": "Бургаският кмет венчава влюбени в стъклен дом"}
{"url": "http://www.monitor.bg/a/view/42553-2-%D0%BC%D0%BB%D0%BD-%D1%84%D0%B0%D0%BB%D1%88%D0%B8%D0%B2%D0%B8-%D0%BE%D0%B1%D0%B0%D0%B6%D0%B4%D0%B0%D0%BD%D0%B8%D1%8F-%D0%BD%D0%B0-112/", "text": "Разработват видеовръзка със спешния телефон\n                    Близо 2 млн. от обажданията на спешния телефон 112 за изминалата година се оказват фалшиви или т.нар нерегламентирани. Това отчете на празника си дирекцията в Европейския ден на телефон 112.\n\nЕдинният номер функционира у нас вече 10 години. През 2017 г. операторите от 112 са приели над 4 милиона повиквания, от които 2 051 091 са реални сигнала за оказване на помощ на граждани. Останалите са нерегламентирани. Това са случайни набирания, докато телефонът е в джоба, известни като Pocket call. „Грешна преценка“, също попада в графата нерегламентирани. Това е, когато подаващият сигнал преценява, че случаят е спешен, но за службите ситуацията не е такава. Например – счупен пръст на ръката. Има и обаждания за искане на административна информация, както и такива от лица с психически отклонения. Не липсват агресивни позвънявания или такива, които само кликват, въпреки че телефонът е безплатен.\n\nНай-голям е процентът на обажданията към полицията - 47% , следвана от спешна помощ - ЦСМП - 42%, сигналите за пожари са 4%. Средно на ден за миналата година са приети 11 140 повиквания, при 12 021 за 2016 г. Общият брой на приети повиквания е намалял със 7,6%, отчитат още от службата. Общият брой на регламентираните повиквания е намалял с 1,1%, а на нерегламентираните - с 13,4%. От службата отчитат още намаление в броя на сигналите за телефонни измами с 23,6% или от 18 409 на 14 067 за миналата година. Изключение правят областите Монтана, Перник, Видин и Велико Търново.\n\nКонстанца Бойкова, главен експерт в Дирекция „Национална система 112“, открои някои от предизвикателствата пред единния спешен телефон като например въвеждането на приложението за разширена мобилна локация, разработено от Гугъл. Такъв пример вече съществува в редица европейски държави. Внедряването на това приложение ще позволи много по-точна локация в радиус до 30 метра. Други предизвикателства са комуникации чрез социалните мрежи, използването на дронове и възможност за видеовръзка с телефон 112. Не е ясно обаче кога това ще стане.\n\nРаботна група между МВР и здравно министерство работи за изграждането на изцяло нова система, разчитаща на съвременните информационни и комуникационни технологии.\n\nНа специална демонстрация за медиите бяха показани възможностите на родните служби за бърза реакция след получаване на сигнал за пожар и обгазяване.\n                    ", "date": "2018.02.09", "title": "2 млн. фалшиви обаждания на 112"}
{"url": "http://www.monitor.bg/a/view/40675-%D0%97%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BD%D0%B0-%D0%90%D0%BD%D1%82%D0%BE%D0%BD%D0%BE%D0%B2-%D0%BF%D0%BE%D0%B5%D0%BC%D0%B0-%D0%9D%D0%A1%D0%9E/", "text": "\n                    Заместник на Ангел Антонов поема временно поста на началник на Националната служба за охрана (НСО). Президентът Румен Радев подписа указ, с който освобождава от поста генерал-лейтенант Ангел Антонов от длъжността му. С друг указ държавният глава назначи начело на службата досегашният заместник – началник на НСО полковник Росен Тодоров, който да изпълнява правомощията на Антонов.Самият Антонов подаде оставка на 31 януари тази година, като слухове за рокадите в НСО се завъртяха седмица по-рано. Тогава от НСО отрекоха Антонов да има намерение да напуска. Впоследствие той подаде оставка пред президента Румен Радев, а МС одобри освобождаването му. Тогава бе съобщено, че Антонов овакантява поста, тъй като ще бъде назначен за консул в Санкт Петербург.Рокадата се случва, след като в средата на януари започна прокурорска проверка за нарушения в НСО.Новият шеф на държавните гардове полковник Росен Тодоров е завършил Висшето военни училище „Васил Левски: със специалност \"Войсково разузнаване\". През 1992 година е назначен на кадрова военна служба в НСО като последователно заема длъжностите разузнавач, инспектор, старши инспектор, главен инспектор, началник на група, началник на сектор, а през септември 2016 година се издига до заместник-началник на НСО.  \n\n\n                    ", "date": "2018.02.09", "title": "Заместник на Антонов поема НСО"}
