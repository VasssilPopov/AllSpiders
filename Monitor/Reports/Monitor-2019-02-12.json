{"url": "https://www.monitor.bg/bg/a/view/pojar-v-magazin-za-pirotehnika-evakuira-jiveeshti-v-sgradata-157092", "text": "Пожар в магазин за пиротехника в Пловдив евакуира живеещите в същата сграда. Гърмежите от пиратките и ракетите са огласили целия квартал, казват очевидци за Агенция Монитор. Сигналът за възникнал пожар в търговски обект на партерен етаж на жилищна кооперация на ул. „Пещерско шосе“ в Пловдив е получен в 18, 50 часа. Към мястото били насочени три специализирани автомобила с екипи от 9 пожарникари. Незабавно били изведени живеещите в сградата. За минути пожарът бил локализиран, без да се разпространи извън обекта. Няма данни за пострадали хора, съобщиха от пожарната в Пловдив. Оттам уточниха, че няма риск за живеещите наоколо и близките сгради. На мястото на инцидента съдействие оказват и полицаи от Второ РУ-Пловдив. Минути преди 20 часа очевидци съобщиха, че пламъците са били изгасени и че от магазина за пиротехника все още е излизал дим. ", "date": "2019.02.12", "title": "Пожар в магазин за пиротехника евакуира живеещи в сградата"}
{"url": "https://www.monitor.bg/bg/a/view/vseki-mesec-rejat-detskite-na-7618-kryshkachi-ot-uchilishte-temata-157083", "text": "Средно по 7618 хлапета всеки месец са останали без детски надбавки, защото са кръшкали от училище. Това показва справка на „Монитор“ в Агенцията за социално подпомагане. До санкцията се стига при допускане на 5 неизвинени отсъствия, а сумата на отрязаните помощи варира между 40 и 145 лв. в зависимост от броя на децата в семейството. Отсъствие от час се допуска само ако имат здравословен проблем.  От данните на Агенцията за социално подпомагане става ясно, че за 8 години броят на бегълците от училище е скочил двойно – от 3146 през 2010 г. до 7618 през 2018. Пик в ръста на кръшкачите бележи 2017 г. със 1818 деца повече спрямо предходната година. Детските надбавки се спират и заради липса на задължителните ваксини. През 2018 г. средно месечно по 116 хлапета са оставали без помощта, защото Това е с 25 деца повече спрямо предходната година, а спрямо 2014 г. увеличението е с 46. Междувременно месечна помощ за отглеждане е отпусната на над 390 000 българчета. Това е струвало на държавата 314 139 654 лв. за година, като най-голямото перо се оказват семействата с по две деца. За тях са отишли над 174 млн. лв. Веднага след тях се нареждат тези, които имат по едно отроче. За един малчуган родителите взимат по 40 лв., а за двама по 90 лв. Размерът на детската надбавка скача на 135 лв. за три деца и 145 - за четири. За всяко следващо дете тя расте с по 20 лв. Месечната помощ се получава до завършване на средното образование, но не по-късно от 20- годишна възраст. Право на помощта имат всички семейства, чийто доход на член от домакинството не надвишава 400 лв. За първи път през 2018 г. кръгът на получаващите детски надбавки се разшири. Така тези, които получават между 400 и 500 лв. на човек, вземат Това означава, че тези, които са с едно дете, вземат по 32 лв. а с две по 72 лв. Най-голям е броят на семействата, които вземат месечни помощи в добре развитите икономически райони – София и Пловдив. Към тях се присъединяват и Сливен и Бургас, където има най-много многодетни семейства. Най-малко са отпуснатите помощи пък в областите Видин, Ямбол, Търговище, Габрово, Силистра, Кюстендил, Смолян и Перник. Обикновено българката ражда едно или две бебета, като по данни на Националния статистически институт (НСИ) средната възраст, на която се появява на бял свят първата рожба, е 27 г. Тези, които живеят в села или малките населени места, раждат малко по-рано.", "date": "2019.02.12", "title": "Всеки месец режат детските на 7618 кръшкачи от училище (ТЕМАТА)"}
{"url": "https://www.monitor.bg/bg/a/view/galeriite-i-muzeite-vlizat-v-ekshynplana-pri-bedstvija-v-sofija-157077", "text": "Столичната община е подготвила специални указания как да се съхранят експонатите от галерии и музеи при пожар, наводнение или земетресение. Инструктажът е заложен в актуализацията на Плана за защита при бедствие, която предстои да бъде одобрена от Столичния общински съвет в четвъртък. Шефът на дирекция „Аварийна помощ и превенция“ към общината Красимир Димитров обясни пред „Монитор“, че в указанията ще бъде посочено как да се опаковат и изнасят културните исторически ценности от музеите при пожар или наводнение. Напътствия има и за всеки служител какво точно трябва да прави при бедствие. „Искаме да помислим как да съхраним ценностите, затова работим и по отделни планове за всеки общински театър, библиотека, музей или галерия“, уточни Димитров. По думите му основната работа на общината си остава превенцията. Срещу намаляване на последствията от наводнение, от кметството залагат на по-често почистване на реките. От „Московска“ 33 ще продължат и с обученията на деца как трябва да действат при бедствие. През изминалата година на полигона за обучение на населението за реакция при бедствия и аварии в Панчарево са преминали 2000 малчугани. Отделно общината ще продължи да прави филми по темата, които по искане на школата ще бъдат показвани на децата. Димитров обясни, че тази година по искане на кмета Йорданка Фандъкова ще бъде създаден и кратък филм за реакциите при градски и горски пожари.", "date": "2019.02.12", "title": "Галериите и музеите влизат в екшънплана при бедствия в София"}
{"url": "https://www.monitor.bg/bg/a/view/dvijenieto-v-tunela-topli-dol-na-hemus-utre-shte-e-v-izprevarvashtata-lenta-157093", "text": "От 9.30 ч. до 16.30 ч. утре движението в тунел \"Топли дол\" на магистрала \"Хемус\" в посока София ще се осъществява в изпреварващата лента, съобщават от Агенция пътна инфраструктура. Ще бъде ограничено движението по активната лента, поради ремонт на пожароизвестителната система на тунела, пише в съобщението. Шофьорите е необходимо да се движат с повишено внимание, като спазват стриктно поставената сигнализация, съветват от АПИ.", "date": "2019.02.12", "title": "Движението в тунела \"Топли дол\" на \"Хемус\" утре ще е в изпреварващата лента"}
{"url": "https://www.monitor.bg/bg/a/view/makedonija-oficialno-e-preimenuvana-na-severna-makedonija-157095", "text": "Македонското правителство съобщи, че държавата официално е преименувана на Северна Македония по силата на споразумението за нормализиране на отношенията с Гърция, което й дава и възможност за присъединяване към НАТО, предаде АП, цитирана от Дарик. Правителството заяви в комюнике, че държавата официално се нарича Република Северна Македония. \"Условията за влизане в сила на поправките в конституцията на Република Северна Македония са налице. Те влизат в сила днес, 12 февруари 2019 г., със съобщение на правителството в \"Държавен вестник\", гласи комюникето, цитирано от АФП. Скопие ще уведоми Организацията на обединените нации (ООН) за промяната на името в близките дни и това име ще бъде използвано в цял свят, каза говорител на външното министерство.", "date": "2019.02.12", "title": "Македония официално е преименувана на Северна Македония"}
{"url": "https://www.monitor.bg/bg/a/view/kmetove-iskat-procent-ot-toltaksite-10-obshtini-gotovi-da-poddyrjat-shoseta-bez-vinetki-157094", "text": "20% от приходите от толтаксите да отиват в общините, за да поддържат улиците и четвъртокласаните пътища. Предложението направи кметът на Димитровград Иво Димов, който е зам.-председател на Управителния съвет на националното сдружение на общините. Уличната мрежа на градовете е 52 000 км, а по време на ремонта се подменяли и подземните комуникации, мотивира искането Димов. Кметовете настояват също така 2% от данъка върху доходите да остават за местните бюджети. Министърът на регионалното развитие Петя Аврамова обаче заяви, че парите, събрани от винетни такси, няма как да бъдат похарчени за други пътища освен за републиканските, тъй като това е записано в цели две евродирективи.", "date": "2019.02.12", "title": "Кметове искат процент от толтаксите, 10 общини  готови да поддържат шосета без винетки"}
{"url": "https://www.monitor.bg:443/bg/a/view/sinyt-na-minu-stajkov-stajko-ostava-pod-domashen-arest-157078", "text": "Апелативният специализиран съд остави под домашен арест Стайко Стайков, син на бизнесмена Миню Стайков. Магистратите потвърдиха решението на по-ранната инстанция за Стайков-младши. Днес бяха представени резултатите от 8-членна съдебно-медицинска експертиза, според която здравословното му състояние не позволява да се лекува в затворническата болница. Заради това и прокуратурата оттегли протеста си. Стайков е обвинен за участие в престъпна група за пране на пари, данъчни престъпления и разпространение на нелегални цигари. Днес той се яви с патерица и адвокат в съда, като пожела да не бъде сниман. В продължение на няколко месеца той бе издирван с европейска заповед, за да се появи след това в „Пирогов” с твърдението, че е бил отвлечен.", "date": "2019.02.12", "title": "Синът на Миню Стайков – Стайко остава под домашен арест"}
{"url": "https://www.monitor.bg:443/bg/a/view/chinijata-na-buzludja-stava-obredna-zala-157075", "text": "Паметникът на Бузлуджа, известен като Чинията, ще бъде превърнат в обредна зала. „Докато бъде изцяло саниран монументът на връх Бузлуджа, което ще отнеме вероятно години, обмисляме възможността да бъдат обезопасени няколко маршрута във вътрешността му, които ще бъдат предназначени за ексклузивни туристи, защо не и за сватбени тържества“, съобщи областният управител на Стара Загора Гергана Микова, която пряко отговаря за Чинията и от доста време се е ангажирала с идеята на арх. Дора Иванова стоманобетонният мастодонт да бъде върнат към нов живот. В момента емблематичният за някогашния соцрежим паметник е затворен за посетители поради опасност от срутване на покривните елементи, осигурена е и жива денонощна полицейска охрана. Това обаче не спира потока от туристи от цял свят, които пристигат дори и нощем с надеждата, че опитни „гидове“ ще ги вкарат в катакомбите по някой от все още незазиданите тайни входове. Микова уточни, че ако все пак някой много държи да се бракосъчетае на Бузлуджа и сега може да го направи безпрепятствено пред заварените метални врати на монумента. Справка на „Монитор“ установи, че поне 8 сватбени церемонии са се състояли миналата година в хижите около върха, като една от най-пищните е била в реновирания хотел „Еделвайс“, където е запазен специално изградения за нуждите Тодор Живков апартамент. В същия хотел има и експозиция с оригинални фотоси от времето на строителството и откриването на Чинията през далечната 1981 година. Случайно или не, но официалното откриване на хотела, познат като старата хижа на ГУСВ стана на 26 юли, 2016 година, когато се навършиха 74 години от рождението на дъщерята на някогашния Първи Людмила Живкова. 220 лв струва ползването на леглото, където Живков е спал един единствен път. Местните хора напомнят, че евентуалните мераклии за сватбен купон на Бузлуджа могат да си осигурят и църковен ритуал в храм-паметника „Рождество Христово“ в град Шипка, където преди време под венчило мина певецът Веселин Маринов с бившата си вече изгора Цветанка. Таксата за обреда на това място е 1000 лв. Друго сакрално място за сватби в региона е пред копието на тракийската гробница в Казанлък на хълма Тюлбето, като за последно там ритуал е имало на 1 септември 2018 година. Сред интересните възможности от тази година е и вричането пред копието на тракийския птицеглав кораб, което ще вози туристи по водите на язовир Копринка това лято.", "date": "2019.02.12", "title": "Чинията на Бузлуджа става обредна зала"}
{"url": "https://www.monitor.bg:443/bg/a/view/vylchev-vajno-e-da-stimulirame-visshite-uchilishta-157089", "text": "Не е толкова важно само да наградим най-добрите висши училища, а да ги стимулираме да се развиват. Това заяви министърът на образованието и науката Красимир Вълчев по време на церемонията за награждаване на университетите за постиженията в Рейтинговата система. По думите му все повече ще се говори за недостиг на кадри в определени професионални направления и специалности. Затова висшите училища трябва да концентрират усилия там, където са силни. \"Работата в партньорство с ректорите е ключова за участието на висшите училища в европейски мрежи от университети. Това ще им гарантира конкурентоспособност на образователния пазар\", посочи министърът.  Образователният министър връчи награда на ректора на Софийския университет \" Св. Климент Охридски\" проф. Анастас Герджиков. Най-старото висше училище в България е на първо място в 17 професионални направления от Рейтинговата система.", "date": "2019.02.12", "title": "Вълчев: Важно е да стимулираме висшите училища"}
{"url": "https://www.monitor.bg:443/bg/a/view/galenik-na-kostov-puska-falshivi-diri-v-efir-157080", "text": "Сагата с отравянето на Емилиан Гебрев предизвика засилена активност сред медиите, финансирани и издавани от олигарсите у нас. Тя буквално отприщи цунами от фалшиви новини с една единствена цел – темата да бъде пусната по фалшива диря, за да не се говори за руските връзки на тандема Гебрев-Цветан Василев и опитите на дуото да превземе военния завод „Дунарит“ в полза на свързани с Кремъл интереси. Новият залп от фейкове бе отприщен от бившия министър на Иван Костов и редовен гост в кабинета на Цветан Василев във времената, в които банкерът-беглец все още бе начело на КТБ – Бойко Ноев. В ефира на сутрешния блок на bTV Ноев, който според разпечатките от книгата на посетителите, ходили при Цветан Василев, за периода от август 2013 до март 2014 г. е имал 16 срещи с банкера-беглец, пусна отново в обръщение, без каквито и да било факти, мюрето, че отравянето на Гебрев било свързано с „Дунарит“, както и че „един от ключовете“ към случилото се бил в офшорката „Виафот“. Абсолютно фалшива следа предвид две безспорни истини - въпросното дружество няма никаква роля в опитите за кражбата на „Дунарит“ под носа на държавата, както и че единствените погасени кредити на военния завод към КТБ са благодарение именно на тази фирма. Това са факти, много добре познати както на Ноев, така и на благодетелите му Костов и Василев и останалите, свързани с тях олигарси, издаващи медии в страната – Иво Прокопиев, Огнян Донев и Сашо Дончев. Тъй като обаче истината не им изнася, както финансираните от тях издания, така и говорителите им на хонорари пуснаха веднага „Виафот“ като мюре, за да прикрият факта че, ако Гебрев наистина е бил умишлено отровен, то дирите водят единствено и само към неговите и тези на ортака му Цветан Василев руски партньори. А също и че защото както е видно от разследването на Агенция „Монитор“, Гебрев влиза в схемите за кражба на военния завод 7 месеца по-късно. Преди Ноев, почти същата версия лансира и оплетеният в откровени руски връзки сайт „Бивол“, чийто самопровъзгласил се главен редактор Атанас Чобанов всъщност е зет на дългогодишен руснак-кореспондент в Париж с дебели връзки с Кремъл. Вчера пък в хибридната война, разпростряла се като паяжина на опитен кагебеец, в атаката се включиха активно и личното перо на фармацевтичния бос Огнян Донев – Светлана Джамджиева, както и НПО-то на банкера-бегелец Цветан Василев - „БОЕЦ“. Като трибуна за част от „бойните действия“ бе използван ефирът на ТВ+, завладян от един от верните на БГ Мадоф журналисти с минало в мракобесните служби на Държавна сигурност – Веселин Дремджиев. В предаването му Дремджиев и гостите му – Атанас Чобанов и Джамджиева, се пробваха да внушат, че отравянето на Гебрев имало нещо общо с депутата и издател на „Телеграф медиа“ Делян Пеевски. Отново без да дадат доказателства заради простия факт, че няма как да има такива. Това не им попречи да размахат заплахата, че в страната вече имало чужди кореспонденти, явно с идеята, че ще успеят да пробутат лъжливата версия и пред тях. По този начин олигарсите, които имат проблем с правосъдието у нас, А именно Чобанов само преди няколко месеца доказа, че е в състояние да създаде пълна медийна измишльотина, която обаче да стигне дори до ООН. Става дума за случая с брутално убитата ТВ водеща Виктория Маринова и опита на „Бивол“ да се пришие към смъртта й и да я изкара своя „съратница“ в поръчковите им „разследвания“. Както лъсна малко по-късно и бе доказано от разследването за смъртта на Маринова – рекетьорският сайт по ужасяващ начин се опита да си прави реклама на гърба на убитата по ужасяващ начин ТВ водеща. „Бивол“, което у нас е популярно основно с рекетьорските си схеми и политическите мераци на „издателите“ си, в чужбина успява да пробие с лъжи и долни инсинуации. Просто защото умее да ползва вълшебни думички. Но вместо архаичното вече „Абракадабра Симсалабин“, предъвква с удоволствие любимата мантра „руско прокси“. Атаките им пък са насочени основно срещу депутата и издател на „Телеграф медиа“ Делян Пеевски и в угода на задкулисието, на което Пеевски много сериозно пречи да си върти далаверите. На фона на всичко това обаче Чобанов сее лъжи зад граница и у нас, като дори доразвива измислиците си за Пеевски. В рамките на няколко часа те градират от „Пеевски има интерес към „Дунарит“ до „човек на Пеевски удря Гебрев за „Дунарит“ след натравянето му с „новичок““. Доколко може да отговарят на истината подобни щуротии, си отговорете сами, като вземете предвид само два факта, които за разлика от писанията на „Бивол“ са подплътени с доказателства и са лесно проверими. Първо Пеевски никога не е имал интерес към военната индустрия у нас, камо ли да има руски връзки, които да ползва за тази цел. И второ – службите в държавата категорично заявиха, че Гебрев не е тровен с „новичок“. Натровил се е с пестициди. И това е показала и експертизата, за която сам е платил да бъде направена в чужбина. Междувременно, повтаряйки същия рефрен като Чобанов, в медийната атака по поръчка се включи и НПО-то на Цветан Василев „БОЕЦ“. В лъжите, които обичащият да се снима с БГ Мадоф в Белград Георги Георгиев, е пуснал, не може да бъде намерена дори и миниатюрна истина. Въпреки това, те се ретранслират с усърдие първо във Фейсбук, а след това и в останалите издания от Фабриката за дезинформация на задкулисието. С единствената цел всички погледи да бъдат вперени в Пеевски, докато в това време на тихо и тъмно олигарсите точат „Дунарит“ в полза на Цветан Василев и на гърба на държавата и измамените вложители. През август 2001 г. в публичното пространство се разчу, че Костов, Ноев и Гебрев са си купили закритото вече военно поделение, което се намира между Ахтопол и Синеморец. Земята е около 50 дка. И има прилежащ залив. В общината няма документи за актуването на тази земя, но има решение на общинския съвет, с което общинарище искат от Министерския съвет пустеещите земи на бившата казарма да бъдат прехвърлени като общински. Дали и кога обаче правителството на Костов или министерството на Ноев са си прехвърлили имота, в кметството на Царево нямат информация. През 2002 г. имотът става собственост на „ЕМКО“, а през 2017 г. дружеството го „продава“ на притежателя си срещу сумата от 867 000 лева.", "date": "2019.02.12", "title": "Галеник на Костов пуска фалшиви дири в ефир"}
{"url": "https://www.monitor.bg:443/bg/a/view/trymp-njamal-vreme-za-kuche-157073", "text": "Президентът на САЩ Доналд Тръмп не крие факта, че не е голям привърженик на кучетата, съобщава АП. По време на митинг в Ел Пасо в щата Тексас, Тръмп изтъкна, че би било малко лицемерно от негова страна да разхожда куче по моравата на Белия дом. Още повече, че не разполагал с никакво свободно време, за да може да се грижи за домашен любимец. Държавникът винаги високо е ценял уменията на немските овчарки, които работят за \"Сикрит сървис\" и с невероятна вещина откриват скрити наркотици. Но Тръмп даде ясно да се разбере, че не е човек, който се нуждае от компанията на тези домашни любимци в своето всекидневие, за разлика от повечето свои предшественици в Белия дом. Според данни на Американската ветеринарна асоциация от 2016 г. около 57% от домакинствата в САЩ са притежавали куче.  ", "date": "2019.02.12", "title": "Тръмп нямал време за куче"}
{"url": "https://www.monitor.bg:443/bg/a/view/koli-zamenjat-busovete-po-njakoi-mejdugradski-linii-157082", "text": "Отдалечените населени места няма да останат без транспорт, но трябва да се промени моделът на субсидиране на междуградските линии, който в момента не е рентабилен. Това каза ресорният министър Росен Желязков в ефира на bTV. По думите му ежегодно се отделят средства, с които да се компенсира нерентабилният транспорт в малки и отдалечени места. „Проблемът е, че субсидията се насочва към кметовете и голяма част от сумите остават в градовете за линии, за които няма данни дали са рентабилни“, изтъкна министърът, според когото малка част от парите отиват по предназначение. Затова и ще се търси смяна на модела. Сред идеите фигурира и тази вместо бусове да се използват автомобили, така че да се намалят разходите. Вчера кметовете на свой форум поискаха 20% от толтаксите за обновяване на уличната мрежа в градовете. Предложението направи кметът на Димитровград Иво Димов, който е зам.-председател на УС на Националното сдружение на общините по време на негов форум. Димов заяви, че уличната мрежа на градовете е 52 000 км, а по време на ремонта се подменят подземните комуникации.", "date": "2019.02.12", "title": "Коли заменят бусовете по някои междуградски линии"}
{"url": "https://www.monitor.bg:443/bg/a/view/bivshijat-shef-na-csbop-tihomir-stojchev-gebrev-uchastval-e-v-trafika-na-kaptagon-157090", "text": "Емилиян Гебрев е участвал в скрития транзит на оръжия и трафика на каптагон. Той е протичал в делата от 1 до 4, които засягат именно тези афери през 90-те години. Това разкри пред bTV бившият шеф на ЦСБОП Тихомир Стойчев.  „Познавам Емилиян Гебрев лично, но повече по документи. Той и други лица протичаха по делата от 1 до 4, мисля, че дело 4 беше за скрития транзит и по каптагона. Гебрев е свързан с негова фирма и с каптагона“, категоричен беше бившият антимафиот. Стойчев разкри още, че оръжейният търговец бил свързан с руската оръжейна промишленост още от десетилетия. „Той е човек, който от края на 80-те години по негови докладни записки заседават много важни фигури като Андрей Луканов, Огнян Дойнов“, разкри той. По думите му високопоставени служители от Второ и Четвърто главно управление на ДС били загрижени, че „Кинтекс“ започва да губи позиции и оръжейната ни индустрия стеснява пазарите си заради онази контрапропаганда, която се води срещу нас. „За да се разпилеят упреците срещу „Кинтекс“, са създадени една дузина фирми, като зад две от тях стои инициативата на Гебрев. Едната е „Сироко“, другата е „Ширио“, сега позната като „Емко“. „Сироко“ и „Ширио“ си приличат по това, че са изградени по негова докладна записка с разкриване в Лихтенщайн на пощенска кутия с адвокат, който води кореспонденцията там, а в България тя е представяна от Гебрев, на практика той е представител на чужда фирма“, разказа Стойчев. Бившият шеф на ЦСБОП издаде още, че Гебрев е бил обект на разработка на спецслужбата през 1991-1992 г. „Чавдар Петков ни каза, че имаме такива компетенции, можем да работим, а желанието ни е да измием петното върху България и да намалим опасностите да се приватизира някогашния скрит транзит, за който знаете, че България е била обвинявана от външните ни партньори. Започнахме работа и в един момент се оказа, че Гебрев беше внесъл от Ижевските машиностроителни заводи един уникален пистолет-ПСМ, самозаряден, малогабаритен, разработен за оперативните служители от спецслужбите на СССР, а сега Руската федерация“, разказа Стойчев. Една част от тези пистолети били укрити на тайно място от Гебрев с търговска цел. „За да бъдат внесени в България, беше заобиколен законът и на практика беше извършено грубо митническо нарушение, да не кажем направо престъпление от Гебрев чрез фирмата „Ширио“, категоричен беше топполицаят.", "date": "2019.02.12", "title": "Бившият шеф на ЦСБОП Тихомир Стойчев: Гебрев участвал в трафика на каптагон"}
{"url": "https://www.monitor.bg:443/bg/a/view/direktor-variantyt-s-dve-menuta-za-objad-ne-e-praktichen-157069", "text": "Родители от айтоско училище подали сигнали за дискриминация, тъй като децата плащали различна цена за обяда в училищния стол. В СУ „Никола Вапцаров“ до края на миналата седмица всички малчуганите от 1-ви до 4-ти клас се хранели срещу 1 лев за купон, съобщи Нова. В петък родителите обаче разбират, че цената се променя на 2,04 лв. Това се отнася обаче само за децата с адресна регистрация в Айтос, докато за хлапета от околните селища обядът става безплатен. Причина за това е, че според закона за предучилищно и училищно образование всяка година за малчуганите от селата се отпускат средства за безплатен транспорт, храна и възпитател. След реакцията на родителите ръководството на училището търси вариант за по-евтин обяд за всички деца. Темата за два вида купони в училищния стол коментира и директорът на столичното 119-о СУ „Акад. Михаил Арнаудов” Диян Стаматов.Възможността родителите да избират между две менюта за обяд на малчуганите не е практична и създава суматоха, сподели той. В школото въвеждат двата варианта преди две седмици, но установяват, че реализацията им не е добре обмислена. Стаматов разказа, че грамажът в менютата е според възрастта на децата, но имало по-ящни, които искали допълнително. За тях това е безплатно, но не и за фирмата. Поради тази причина правят предложение за две различни менюта – едното с по-голям грамаж. „Наблюдаваме странен казус – родителите поръчват в петък храна според техния вкус, но другата седмица децата искат това, което ядат останалите. Това показва, че вариантът с двете менюта не е обмислен практично и трудно се реализира“, заяви директорът. Стаматов даде за пример, че в стола предлагали мусака в едното меню и кебапчета в другото. Децата обаче отказвали да ядат своето, а искали чуждото. В столовата настанала суматоха, размяна на храна и допълнителна организация за учителите. „Децата не правят разлика между по-евтина и по-скъпа храна, а в нейния вид и какво на момента им се яде“, коментира той. Разликата от 70 стотинки в двете менюта не е чувствителна, смята той. Според него е важно да се създаде хранителна култура у децата. „Те трябва да знаят, че това, което са купили родителите им или сами са си взели, трябва да бъде консумирано, а не изхвърлено“, каза още той. За Стаматов бъдещето на храненето е в това да няма отделни менюта, а хранителен щанд и децата да избират.", "date": "2019.02.12", "title": " Родители от Айтос със сигнал за дискриминация заради цени за бедни и богати в школския стол"}
{"url": "https://www.monitor.bg:443/bg/a/view/podpisaha-dogovora-za-tunel-jeleznica-157085", "text": "Договорът за проектирането и строежа на тунел „Железница” е подписан, съобщиха от АПИ. Тунелът ще е най-дългият, строен у нас до този момент. Изпълнението на задълженията по договора е възложено на консорциума „АМ СТРУМА ТУНЕЛ 2018”, в който участват „Джи Пи Груп”, „Глобал Кънстръкшън” ООД и „Виа План” ООД. Стойността на обществената поръчка е малко над 185 млн. лв. без ДДС. От Пътната агенция уточняват, че са подписали договора, след като Върховният административен съд се е произнесъл в полза на решението им за избор на изпълнител. Срокът за изпълнение на проектирането и изпълнението на строително-монтажните работи на тунел „Железница“ е 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н.", "date": "2019.02.12", "title": "Подписаха договора за тунел \"Железница\""}
{"url": "https://www.monitor.bg:443/bg/a/view/shvejcarija-grabna-otbornata-titla-ot-avstrija-157087", "text": "Швейцарският тим спечели отборната титла на световното първенство по ски алпийски дисциплини в Оре (Шв). На финала той победи предишните шампиони от Австрия, като даде по-добро общо време, след като резултатът стана 2:2. Носителката на титлата в алпийската комбинация Уенди Холденер изпревари с 0,28 сек. австрийката Катарина Линдсбергер, Михаел Мат доведе до 1:1 след аванс от 0,48 сек. срещу Даниел Юле. Австрия поведе с 2:1 след като Катарина Трупе изпревари с 0,21 сек. Алине Данот. Решаващо се оказа спускането на двуметровия швейцарец Рамон Ценхойзер, финиширал за 23,05 сек., с цели 0,54 по-бързо от Марко Шварц. С това швейцарците стигнаха до златото с преднина от 0,77 сек. За третото място Италия победи Германия, след като поведе с 2:1 с победи на Лора Деламеа над Кристина Гайгер, на Симон Маурбергер над Антони Тремел и на Лена Дюрер над Ирене Крутони. В последната серия Алекс Винацер не завърши, но преди него Линус Щрасер мина една врата с кол между ските и беше дисквалифициран.", "date": "2019.02.12", "title": "Швейцария грабна отборната титла от Австрия"}
{"url": "https://www.monitor.bg:443/bg/a/view/evrostat-bylgarija-dostigna-nivoto-na-zelena-energija-za-2020-g-157071", "text": "България е сред страните в Европейския съюз (ЕС), достигнала необходимите нива на зелена енергия за 2020 г. Това сочат данни на Евростат. Всяка страна-членка трябва да достигне 20% до 2020 г. и 32% до 2030 г. според изискванията на ЕС. През 2017 г. делът на възобновяемата енергия в крайното потребление в ЕС достигна 17.5% като се увеличи с едва 0.5% спрямо 2016 г. Числото е над 2 пъти повече в сравнение с 2004 г., когато този процент е бил 8.5%. В цялата статистика България е на 12-то място по постигнати резултати и напредък. Едва 11 пък са страните-членки, които са постигнали целите си за 2020 г. България е сред тях и е достигнала 18.7% през 2017 г., а през 2016 г. - 18.8%. Това е с 2 единици по-високо от необходимото ниво за 2020 г. До нас се нареждат още Чехия, Дания, Естония, Хърватия, Литва, Румъния, Финландия и Швеция, където е регистиран най-голям брой на източниците на възобновяема енергия. В другия край на класацията са Нидерландия (7.4%), Франция (6.7%), Ирландия (5.3%), Великобритания (4.8%), Люксембург (4.6%) и Полша (4.1%). На последно място е Белгия с 3.9% разстояние от крайната си цел за 2020 г.", "date": "2019.02.12", "title": "Евростат: България достигна нивото на зелена енергия за 2020 г."}
{"url": "https://www.monitor.bg:443/bg/a/view/chinovnichka-napisala-pozicijata-na-cyrkvata-za-decata-157074", "text": "Чиновничка е написала спорното становище за Стратегията за детето, публикувано на интернет страницата на Българската православна църква (БПЦ). Тя не е спазила инструкциите за редакцията на позицията, която на всичкото отгоре не е била утвърдена официално от Светия синод. Това стана ясно от изявления на Ловчанския митрополит Гавриил и на Русенския митрополит Наум. Междувременно въпросното становище бе свалено от сайта. В края на миналата седмица на официалната страница на БПЦ беше публикувана позиция относно Стратегията за детето, в която се призовава за цялостна редакция на пуснатия за обществено обсъждане документ. Във вторник обаче от Светия синод подчертаха, че публикуваният текст е лична инициатива на Ловчанския митрополит Гавриил и не е съгласуван с патриарх Неофит. В предизвикала полемика по темата, се развива теза против яслите и детските градини, като се говори за \"узаконяване на насилствената институционализация на децата, без никаква възможност за алтернативно решение на техните родители\". Изразява се също така остро несъгласие и с абортите по желание с внушения, от които следва, че те трябва да се криминализират. Сред предложенията в становището е и задължителното изучаване на религия не само в училище, а още в детските градини. В същото време в самата стратегия се посочва, „че забременяването е лесно отстранимо, че абортът е суверенно право на майката и че двама или повече души могат да живеят без брак и да съжителстват на семейни начала, включително и ако са от един и същи пол\". В крайна сметка Ловчанският митрополит замеси в казуса служителката Десислава Панайотова, на която заръчал да изготви становище, което да бъде изпратено в МС, каквато е процедурата при обществено обсъждане на нови документи. Тя обаче забъркала истинска каша, твърди владиката. „Обърнах се към хора, с които Светия синод работи, които са помагали за изработване на концепции и становища по разни въпроси, но никой от тях нямаше в момента готовност да предложи текст по въпроса. Само Десислава Панайотова беше работила по въпроса и написа проектотекст на становище на Светия синод за стратегията. След прочитане на нейния материал бяхме ѝ казали да го съкрати и най-много да наблегне на въпросите, които се поставят за разглеждане в новата Стратегия за детето, като за абортите с 2-3 изречения да потвърди тяхната неприемливост от светата църква. аз нямах време да прочета, но бях сигурен, че е спазила указанията. Оказа се, че тя почти не е променила предишния си текст“, разказа той. И допълни, че текстът е бил разпратен на останалите митрополити и никой не възразил на него. „Подобен документ не е бил официално обсъждан в заседание на Светия синод. Текстовете на становището, обвързващи БПЦ-БП като институция, са лично творение-проект на г-жа Десислава Панайотова, сътрудник в Отдел „Културно-просветен” при Синодалната канцелария, но това в никакъв случай не означава, че Светият синод ще ги приеме безпрекословно и недвусмислено“, обяви от своя страна митрополит Наум. По думите му въпросите, свързани с абортите и децата в риск, са тема на бъдеща задълбочена дискусия в обществото, а всички други теми, касаещи образованието и възпитанието на децата, следва да бъдат обсъждани от съответните педагози и специалисти, имащи мнението и на богословската наука, като по този начин би се очертал най-точен и правилен подход за препоръки по тези въпроси.", "date": "2019.02.12", "title": "Чиновничка написала позицията на църквата за децата"}
{"url": "https://www.monitor.bg:443/bg/a/view/nikol-shercinger-otnovo-blesna-s-bylgarska-roklja-snimka-157044", "text": "Певицата Никол Шерцингер отново се довери за облеклото си на българската дизайнерка Невена Николова. Този път поводът бе парти на музикалната компания HITCO, в чест на церемонията по връчването на престижните награди „Грами“. Дългата рокля, с която последната жена до тенесиста Григор Димитров блесна на събитието, е с ръкави до лакътя и нежна полупрозрачна дантела. На партито са присъствали още суперзвездата Дженифър Лопес и любимият й – бейзболната звезда Алекс Родригез, диджей Дипло, певицата Тинаши и други. За няколко дни време Шерцингер заложи на два тоалета, дело на Невена Николова. Първата рокля, която изпълнителката на Don't Hold Your Breath облече, е с изящна бяла дантела, много пайети и ситни цветя в горната част, както и с десетки метри от висококачествена коприна в полата.  „Често известни личности искат тоалети от нас, но ние подбираме клиентите си. сподели тогава пред „Монитор“ дизайнерката. Това е често поръчван модел и преди години актриса се е разхождала с такава рокля на червения килим. Междувременно се появиха спекулации, че Никол и ракета № 1 у нас Гришо са прекратили връзката си. Двамата обаче не са коментирали публично истинността на тези твърдения.", "date": "2019.02.12", "title": "Никол Шерцингер отново блесна с българска рокля (СНИМКА)"}
{"url": "https://www.monitor.bg:443/bg/a/view/bodurov-lubo-penev-e-tochnijat-trenior-za-cska-157067", "text": "Капитанът на ЦСКА Николай Бодуров подкрепи треньорската смяна на „Армията“. Защитникът бе категоричен, че новият наставник Любослав Пенев е точният човек за поста и призова феновете за търпение, защото нямало как промяната да стане веднага. Също така националът направи паралел между Пенев и Ел Маестро, като застана на страната на българина. „Категоричен съм, че Любослав Пенев е точният треньор за ЦСКА, сподели Бодуров в интервю за „Блиц“. - Разбира футбола, работил съм преди с него, един от най-добрите, които са ми били треньори. И нещо, което никак не е маловажно, даже напротив – Пенев е цесекар и се върна у дома. Публиката безкрайно много го обича, но аз искам да предупредя феновете. Нека не бързат, нека имат търпение, защото с магическа пръчка няма как да стане от днес за утре. Срещу „Етър“ играхме слабо, защото сме в процес на трансформиране от един на друг стил на игра. Любо залага на офанзивния футбол, на атаките, а при Нестор беше обратното. Въпросният атакуващ стил приляга на ЦСКА, защото някак си не ни отива да се браним по време на домакинските ни мачове“, сподели още Бодуров. Той разкри също така, че е предупредил Ел Маестро за подводни камъни в ЦСКА, но сърбинът не го е послушал. Припомняме, че спецът бе уволнен заради конфликт с част от играчите, начело именно с Бодуров и вече освободения Станислав Манолев. „Напрежението съсипа Ел Маестро. - продължи защитникът. - Аз съм говорил неведнъж с него. Той е млад и перспективен треньор, но не се е калил. Когато пристигна, му казах, че ЦСКА е друга орбита, че тук изискванията от всички са големи, че има натиск от медии и фенове. Нестор Ел Маестро ми отговори, че това не го притеснява и че е готов за подобни предизвикателства. Но се оказа, че явно не е бил готов“, допълни Бодуров. ЦСКА подновява битката за титлата в събота с гостуване на „Черно море“, като мачът във Варна ще бъде и официален дебют на Пенев начело на „червените“.", "date": "2019.02.12", "title": "Бодуров: Любо Пенев е точният треньор за ЦСКА"}
{"url": "https://www.monitor.bg:443/bg/a/view/vseki-vtori-dal-nad-polovin-bon-za-onlajn-pokupki-157065", "text": "Всеки втори пазарувал в мрежата е изхарчил през миналата година над половин бон, сочат данните на един от най-големите сайтове за обяви. Над 68% от участниците в проучването пазаруват онлайн всеки месец. За календарната 2018 г. други От всички запитани в изследването 65% са отговорили, че са похарчили поне 2 пъти повече за онлайн покупки отколкото офлайн по магазините. Най-често потребителите пазаруват модни артикули и аксесоари, следвани от спортни стоки, продукти за бебето и детето, и домакински уреди. По показател „уникално запитване по обяви“ редица категории бележат ръст през 2018 в сравнение с 2017 година. Най-голямо завишение в търсенето има при наеми на недвижимите имоти (86%) и авточасти (55%), следвани от машини и инструменти (50%), и велосипеди (47%). Промяна има и в класацията на най-предлаганите стоки, в която през 2018 г. най-голям ръст се регистрира при авточастите (58%) и при роклите (53%). Запитванията по обяви в категория „Недвижими имоти“ отчитат 45% в търсенето на къщи и вили за продажба, 50% - за парцели и 38% в наема на магазини. Средната цена за наем на 3-стаен апартамент в София е 990 лв. Най-много обяви за продажба на апартаменти се публикуват през януари, а най-малко през месец декември. Обявите за продажба на апартаменти са 43%, наемите - 86%, следвани от обявите за продажба на парцели (34%) и продажба на къщи и вили (17%). В категория „Електроника“ сайтът отбелязва повишение от 41% в търсенето на обяви за игри и конзоли спрямо 2017 г., следвано от 34% увеличение при лаптопите и 24% при компютърните части и аксесоарите. Най-предлаганият артикул в същата категория са игрите и конзолите с ръст от 32%, следвано от тонколони и усилватели, които отбелязват ръст от 29%, и компютърните части и аксесоари (28%). От компанията смятат, че биткойн истерията се е оказала значим фактор в определянето на цените при компютърните части, като най-скъпата обява е била за 40 000 лв. Най-търсените автомобили през 2018 година са Volkswagen (57%), Opel (23%) и Audi (20%). В Перник отново Golf е най-предпочитаната кола с близо 6000 търсения на месец. Средната възраст на автомобили втора употреба е 10 години, а цената - около е 7000 лв.", "date": "2019.02.12", "title": "Всеки втори дал над половин бон за онлайн покупки"}
{"url": "https://www.monitor.bg:443/bg/a/view/opek-svi-dobivite-na-petrol-prez-januari-s-800-000-barela-dnevno-157070", "text": "Страните от ОПЕК през януари са намалили дневния добив на петрол с рекордните 797 000 барела до 30,8 млн. барела основно заради свиването в производството на Саудитска Арабия и Обединените арабски емирства, предадоха световните агенции. Добивът на Саудитска Арабия е спаднал с 350 000 барела до 10,2 млн. барела дневно. ОАЕ са произвели със 146 000 барела по-малко черно злато или 3,1 млн. барела. ОПЕК и нейни страни партньорки се договориха в края на 2018 г. да понижат добива си с 1,2 млн. барела до нивото от октомври същата година. През януари споразумението е било изпълнено на 86 процента. Венецуела, Либия и Иран са освободени от това задължение. Иран, срещу чийто петролен сектор действат санкции на САЩ, през януари почти не е загубил от добива си, който се е свил с едва 4000 барела дневно до 2,75 млн. барела. Производството на Венецуела е намаляло с 59 000 барела до 1,1 млн. барела дневно, а на Либия - с 52 000 до 895 000. Русия е понижила добива на петрол и газов кондензат миналия месец с 50 000 барела спрямо октомври миналата година до 11,56 млн. барела, сочи докладът на ОПЕК. Организацията очаква предлагането на петрол от страни, които не са нейни членки, да нарасне с 80 000 барела тази година до 2,18 млн. барела дневно. Засилване на добива се прогнозира основно в САЩ, Бразилия, Русия, Великобритания, Казахстан и Гана. В Мексико, Канада, Норвегия и Индонезия същевременно се очаква спад. Картелът понижи прогнозата си за растежа в световното търсене на черно злато с 50 000 барела дневно до 1,24 млн. барела заради очакваното забавяне в темпа на икономически растеж на страните от американския континент, Европа и Близкия изток.", "date": "2019.02.12", "title": "ОПЕК сви добивите на петрол през януари с 800 000 барела дневно"}
{"url": "https://www.monitor.bg:443/bg/a/view/sandra-sisneros-s-nagradata-pen-nabokov-157064", "text": "Сандра Сиснерос, авторка на култовия роман „Къщата на улица Манго”, е тазгодишната носителка на наградата ПЕН/Набоков, обявиха от американския ПЕН-клуб. Тя ще получи отличието заедно с чек за 50 000 долара за постижения в международната литература на 26 февруари на церемония в Центъра за сценични изкуства „Скърбъл” в Ню Йорк. В мотивите си да удостои точно нея с наградата журито отбелязва: „Сандра Сиснерос казва, че пише, защото „светът, в който живеем, е къща в огъня и хората, които обичаме, изгарят”. С огромната си, предизвикваща благоговение работа в полето на художествената проза, мемоарите и поезията, Сиснерос ни дава изумителни и лирични гласове на изгарящи, оскърбени, опустошени и изградени наново домове и народи”. Само допреди 3 години писателката, която е сред най-знаковите имена в американската култура и носител на куп отличия, беше непозната в България. Нещата се промениха след като издателство „Лист” публикува за първи път у нас романа ѝ „Къщата на улица Манго” в превод на Стефан Русинов. Книгата е издадена на повече от 20 езика в целия свят, а българското издание е сред най-добрите.  ", "date": "2019.02.12", "title": "Сандра Сиснерос с наградата ПЕН/Набоков"}
{"url": "https://www.monitor.bg:443/bg/a/view/germanija-stroi-dva-terminala-za-vtechnen-priroden-gaz-157072", "text": "Германското правителство планира да изгради поне два терминала за втечнен природен газ, съобщи днес министърът на икономиката Петер Алтмайер на среща с представители на американската администрация, предаде ДПА. Виждам възможности на поне две места, където можем бързо да приложим (плановете) на практика, каза Алтмайер на среща с представители на Вашингтон, сред които бе и заместник-министърът на енергетиката Дан Бруйет. Досега правителството е обявило държавно финансиране само за един терминал за втечнен природен газ. САЩ притискат Европа да купува повече американски втечнен природен газ и това бе разменната монета в търговските преговори между Вашингтон и Брюксел. ЕС предложи да улесни САЩ да изнася втечнен природен газ, а Вашингтон се въздържа да изпълни заплахата за налагане на по-високи вносни мита за вноса на автомобили. Берлин планира също така да внесе изменения в икономическото си законодателство, за да бъдат създадени рамкови условия за разширяване на инфраструктурата за прием на втечнен природен газ. Това се посочва в документ, публикуван днес от министерството на икономиката. Планира се в бъдеще операторите на магистрални тръбопроводи да бъдат задължени да създават необходимата инфраструктура, съединена с терминали за втечнен природен газ, за да може той да се пуска по газопроводите. САЩ приветстват готовността на германското правителство да построи терминалите и според тях това ще позволи да не се допуска \"стратегическа уязвимост\" на Германия от доставките на руски енергийни суровини. Това заяви днес Бруйет на инвестиционна конференция в Берлин. За възможността за санкции срещу участници в проекта \"Северен поток-2\" той посочи, че такива действия за в компетенциите на министерството на финансите на САЩ. Бруйет заяви също, че \"САЩ са въодушевени\" от компромиса, постигнат за изменението на газовата директива на ЕС. В края на миналата седмица Берлин и Париж предложиха компромисен вариант за изменение на разпоредбата, която оставя на Германия широки възможности за изпълнение на проекта.", "date": "2019.02.12", "title": "Германия строи два терминала за втечнен природен газ"}
{"url": "https://www.monitor.bg:443/bg/a/view/izrael-horovic-idva-za-mojata-skypa-lejdi-v-narodnija-157063", "text": "Световноизвестният холивудски драматург и сценарист Израел Хоровиц пристига у нас за премиерата на пиесата си „Моята скъпа лейди“ в Народния театър „Иван Вазов“. Спектакълът с участието на легендата Мария Стефанова, Емануела Шкодрева и Михаил Билалов ще се играе за първи път пред публика на 17 февруари от 19.30 ч. на сцена „Апостол Карамитев“. Режисурата е на Стилиян Петров. Следващите представления са 19 февруари, 12, 19 и 26 март, 3, 7 и 30 април. „Моята скъпа лейди“ е вторият спектакъл по текст на Хоровиц, който се поставя в Народния след „Някъде в този живот“, както и втора поява на сцената на Народния театър на Мария Стефанова след голямото й завръщане с „Три високи жени“. „Когато тръгнах към „Моята скъпа лейди“, исках да направя представление заради темата, формулирана от Шопенхауер така: „Животът е сделка, приходите от която не покриват всички разходи“. Сега, след близо три месеца репетиции, в края на процеса, знам, че съм направил това представление заради срещата. Срещата с актьорите – Мария Стефанова, Емануела Шкодрева и Михаил Билалов“, споделя режисьорът Стилиян Петров. Сюжетът на пиесата разказва историята на един американец, който пристига в Париж, за да получи наследството си. Но както обикновено се случва в живота, а и в добре написаните пиеси, всичко се оказва доста по-сложно... Преводът от английски е дело на Харалампи Аничкин, сценографията е на Венелин Шурелов, костюмите – на Елица Георгиева, а музиката – на Михаил Шишков. Освен на премиерата на „Моята скъпа лейди“, Хоровиц планира да гледа и другия спектакъл по свой текст в Народния театър – „Някъде в този живот“ с участието на Емануела Шкодрева и Стоян Алексиев. Той ще се срещне и с почитатели и представители на медиите. Израел Хоровиц е човекът, който стои зад кинохитове като „Автора! Автора!” с Ал Пачино, „Съншайн” с Рейф Файнс, „Ню Йорк, обичам те!” и много други. Той е създал близо 70 пиеси, много от които са преведени на повече от 30 езика. По „Моята скъпа лейди“ самият Хоровиц, който е и режисьор, през 2014 г. заснема филм с Маги Смит, Кристин Скот Томас и Кевин Клайн.  ", "date": "2019.02.12", "title": "Израел Хоровиц идва за „Моята скъпа лейди“ в Народния"}
{"url": "https://www.monitor.bg:443/bg/a/view/izdadoha-pismata-na-levski-v-luksozna-kniga-157066", "text": "В навечерието на 146-годишнината от гибелта на Левски сдружение „Българска история“ пусна първото самостоятелно издание на писмата на Апостола, съдържащо фототипна част и разчетен текст. От издателството уточняват, че „Писмата на Левски“ е точно такова, каквото се очаква да бъде – луксозно издание с твърди корици, което да заеме почетно място в семейната библиотека. Чрез него всеки ще има възможност да се докосне до епистоларното наследство на Апостола, да се запознае с неговите мисли, желания и тревоги. Книгата съдържа 60 избрани писма. В първата част на изданието ще откриете автентичните им изображения от архивите, а във втората – разчетен текст, запазващ изцяло оригиналния изказ и правопис. Множеството пояснителни бележки внасят контекст в съдържанието и добавят огромна научна стойност на написаното. Подборът и разчитането на писмата са дело на изтъкнатите специалисти Цветолюб Нушев и Тодорка Томова, посветили живота си на изследване на документалното наследство на Апостола. Проектът е подкрепен и от Националната библиотека „Св. св. Кирил и Методий“.", "date": "2019.02.12", "title": "Издадоха писмата на Левски в луксозна книга"}
{"url": "https://www.monitor.bg:443/bg/a/view/bsp-kmetove-napuskat-rykovodstvoto-na-sdrujenieto-na-obshinite-157055", "text": "Кметовете от БСП ще напуснат Управителния съвет на Сдружението на общините. Това решение е взето по време на среща в централата на БСП на Позитанов 20 между ръководството на партията с кметовете на левицата, общинари и делегати в Общото събрание на сдружението.  \"След обсъждане е взето решение кметовете от левицата, членове на УС на Сдружението на общините, да напуснат Управителния съвет\", съобщават от партията.  Като мотиви от БСП посочват \"дългогодишната и целенасочена политика на правителството на Бойко Борисов за разделение на кметовете според политическата им принадлежност, с което се наказват жителите на общини, управлявани от БСП\". От формацията изтъкват, че средствата, разпределяни извън бюджета с решение на МС, се насочват към общини на ГЕРБ и ДПС. \"Финансирането се прави без критерии и процедури. Напускаме УС на Сдружението в знак на несъгласие с тази политика и липса на всякаква чуваемост от страна на правителството за проблемите на местната власт\", гласи позицията им.  Иначе по-рано през деня левите кметове бойкотираха заседанието на сдружението. Предложението дойде от кметът на Гоце Делчев Владимир Москов. Скъпи колеги, не забравяйте, че сте мажоритарен вот, не ви е назначил \"Позитано\", призова на свой ред кметът на Пазарджик Тодор Попов. На самото заседание стана ясно, че общините имат нужда от поне 100 млн. лева за подобряване на инфраструктурата. ", "date": "2019.02.12", "title": "БСП кметове напускат ръководството на сдружението на общините "}
{"url": "https://www.monitor.bg:443/bg/a/view/makron-zagubi-top-syvetnik-157054", "text": "Исмаел Емилиен, специален съветник на президента на Франция Емануел Макрон, подаде оставка. Това съобщи седмичното списание \"Поан\". Според медията оставката може да е пряко свързана със скандалния случай \"Бенала\". Президентът Макрон е бил уведомен за предстоящата оставка още в средата на ноември миналата година и е дал съгласието си. Емилиен отдавна работи с Макрон - той е бил негов асистент, когато е бил министър на финансите. Тогава активно му помага по време на предизборната кампания, а след влизането на Макрон в Елисейския дворец е на важния пост на специален съветник. Името на Емилиен все по-често се споменава напоследък в статии, посветени на развитието на случая \"Бенала\", по-специално на публикациите, публикувани от вестник \"Монд\". Френският вестник „Фигаро“ пък отбеляза, че президентът възнамерява да ремонтира кабинета. Същевременно президентът Макрон, ", "date": "2019.02.12", "title": "Макрон загуби топ съветник "}
{"url": "https://www.monitor.bg:443/bg/a/view/makron-i-bridjit-glavni-geroi-na-karnavala-v-nica-157057", "text": "Френският президент Емануел Макрон и съпругата му Брижит се оказват главни герои в започващия в Ница карнавал.", "date": "2019.02.12", "title": "Макрон и Брижит - главни герои на карнавала в Ница "}
{"url": "https://www.monitor.bg:443/bg/a/view/zahariev-e-naj-dobyr-kradec-vyv-fiba-kyp-157059", "text": "Баскетболистът на „Левски Лукойл“ Христо Захариев е лидер по откраднати топки във втората групова фаза на турнира ФИБА Къп. Националът завърши средно с по 2,6 на мач, с което зае еднолично първата позиция. Захариев се нуждаеше само от един мач, за да се изкачи на върха в класацията. Той записа 9 откраднати топки при победата срещу „Балкан“ в последния кръг, с което изравни и вечния рекорд в турнира, напомня bgbasket.com. В същото време „Берое“ привлече 22-годишния американски гард Пол Милър. Роденият на 28 юли 1996 г. стрелец е висок 198 см и тежи 92 кг, съобщава клубният сайт на старозагорци. В университетския отбор на Северна Дакота Милър играе в продължение на 4 години и в този период в местната Лятна лига баскетболистът записва впечатляващите 1714 точки и 233 асистенции, които постига в 119 двубоя. С привличането на Пол Милър „Берое“ цели да увеличи опциите пред треньорския щаб и да даде ширина на отбора, която ще позволи на старозагорци да постигнат целите си. Новият гард става четвъртият американец в тима след Конър Франкамп, Тре Когинс и Джейм Уайт.", "date": "2019.02.12", "title": "Захариев е най-добър крадец във ФИБА Къп"}
{"url": "https://www.monitor.bg:443/bg/a/view/dermendjiev-iskam-da-vyrnem-dnk-to-na-levski-157056", "text": "„Левски“ представи новия треньор Георги Дерменджиев, който обаче все още няма подписан договор с клуба. Това разкри наставникът по време на брифинга, на който бяха представени и новите попълнения в тима. „Надявам се до няколко дни договорът да стане факт. За себе си нямам опасения. Нещата вървят в благоприятна посока. Сега подготвяме отбора и очакваме първия мач“, коментира Дерменджиев, като заяви, че основната му мисия ще е да възстанови автентичността на „сините“. „Искам да се върне ДНК-то на този клуб. Хората до мен са тези, които могат да направят това нещо. Освен с опит, те са узрели като мъже и ще бъдат полезни за „Левски“. Групата е сплотена и има много добри играчи. Като адаптация и стил е съвсем различно какво ще се получи\", каза още Дерменджиев по повод трите нови попълнения на „Левски“. До този момент „Левски“ привлече само български играчи, в унисон с обещанието на новия изпълнителен директор Павел Колев, че клубът ще залага на родното. Живко Миланов, Мартин Райнов и Валери Божинов подписаха с тима в рамките на изминалите 10 дни, след като стана ясно, че ще се смени и мажоритарният собственик на „Левски“. „Трябва да следваме думите на Живко Миланов. Трябват дела, а не думи. Трябва да направим така, че и чужденците да разберат какво е „Левски“. Сами виждате, че те имат нужните качества. Идват добри дни\", коментира при представянето си Божинов. „Преди, ако направехме едно равенство на „Герена”, не можех да си стигна до колата и ако завършехме втори, беше провал за цялата година. Аз не съм дошъл тук да се харесам на някого, а да си върша работата“, отсече бранителят, който се очаква да пропусне срещата с „Локомотив“ (Пловдив) заради лека травма. „Тук съм от една седмица и започвам да усещам какво е „Левски“. Има добра атмосфера, добър колектив, дано всички да бъдем здрави и да имаме успех”, бе краткият коментар пък на бившия капитан на „Берое“ Мартин Райнов, който позира с фланелката с номер 70. „Сините“ излизат за първия си мач от пролетния дял срещу „Локо“ (Пд) в неделя от 17.30 ч. на „Герена“, като билетите за двубоя са вече в продажба. Новината за привържениците е, че от двубоя със „смърфовете“ Сектор „А“ на съоръжението ще бъде прекръстен на Сектор „Strabag“.", "date": "2019.02.12", "title": "Дерменджиев: Искам да върнем ДНК-то на „Левски“"}
{"url": "https://www.monitor.bg:443/bg/a/view/sydjat-rusnak-izbjagal-s-blizo-11-5-mln-leva-157053", "text": "Окръжната прокуратура в Добрич предаде на съд руския гражданин Алексей Кирянов, обвинен за длъжностно присвояване в особено големи размери – 11 460 615 лева, представляващо особено тежък случай. Престъплението е по чл.203, ал.1 вр. с чл.201 от НК. В момента Кирянов си е в Русия, но властите там отказват съдействие на прокуратурата в Добрич с мотива, че руската държава не допуска нейни граждани да бъдат съдени в друга държава, научи „Монитор”. Алексей Кирянов е в основата на изграждането на тузарския комплекс „Марина бей” между село Кранево и Златни пясъци. Той намира инвеститори за изграждането на скъпия комплекс от ваканционни апартаменти, проектирани от испански архитекти. Купува парцела за 3.6 млн. евро и строителството започва. Изпълнението е луксозно и имотите се купуват на цени между 1000 и 1600 евро на квадрат. Успехът увлича руския предприемач и той решава да разшири комплекса с още няколко блокчета. През месец март 2012 г. базираната в Москва Международна инвестииционна банка (МИБ) се включва със заем за 6.6 млн. евро, отпуснат при лихва от 12%. Руснакът не е директен кредитополучател, а е управител на фирмата, която е създадена със специалното предназначение да изпълни проекта – \"Олд тауър 7\". След отпускането на кредита за строителство едноличен собственик на капитала й става банката. Заради кризата, постепенно отношенията между Кирянов и МИБ се обтягат и на 19 януари 2015 г. банката решава да освободи Кирянов като управител и на негово място да назначи друг. Само че не успява да впише промяната в Търговския регистър, тъй като Кирянов подава жалба до съда в Добрич, с която постига спиране на вписването като вид обезпечителна мярка за бъдещ иск. Докато тече обжалването и новото вписване е блокирано, Кирянов не стои бездеен и на 16 февруари 2015 г. руснакът сключва сделка пред балчишки нотариус, с която продава в пакет 86 апартамента от комплекса \"Марина бей\" в Кранево, собственост на банката, на офшорката „Камерай”, регистрирана в Белиз, за сумата от 775 000 лева. Това означава, че всеки апартамент е продаден за смешните малко над 9 000 лева. След реализирането на сделката Алексей Кирянов изчезва с парите. Собственици на продадените от него апартаменти основно са руснаци, но има и важни българи, научи „Монитор”.    ", "date": "2019.02.12", "title": "Съдят руснак, избягал с близо 11, 5 млн. лева"}
{"url": "https://www.monitor.bg:443/bg/a/view/ludogorec-privleche-20-godishen-brazilec-157058", "text": "„Лудогорец“ ще представи четвърто ново попълнение в четвъртък - 20-годишният бразилски талант Давид Рибейро. Перспективният халф изкара успешно пробния период в клуба и днес ръководството на „Лудогорец“ финализира трансфера му с бразилския „Санто Андре“. Рибейро, който подписа и личния си контракт, ще получи фланелката на седемкратния шампион на брифинг, който ще се проведе в конферентната зала на трибуна \"Моци\" на \"Лудогорец Арена\" в четвъртък (14 февруари) от 12.45 часа. Давид Рибейро идва от бразилския “Санто Андре”, като в кариерата си е играл за кратко като преотстъпен в гранда „Сао Пауло”. Той е четвъртият нов футболист на “Лудогорец”, привлечен по време на зимната пауза, след Адриан Попа, Пламен Илиев и Серкан Юсеин. Представянето на халфа в четвъртък ще съвпадне с пресконференцията на треньора Антони Здравков преди старта на пролетния дял в първенството на Първа професионална лига. „Орлите“ подновяват битката за титлата с мач срещу „Верея“ в петък.", "date": "2019.02.12", "title": "„Лудогорец“ привлече 20-годишен бразилец"}
{"url": "https://www.monitor.bg:443/bg/a/view/60-ot-potrebiteli-sa-dovolni-ot-reklamaciite-na-stoki-157041", "text": "В 60% от случаите потребителите са доволни от рекламациите на стоки. Това каза председателят на Комисията за защита на потребителите (КЗП) Димитър Маргаритов. По негови думи начинът, по който протича процесът, удовлетворява купувачите, но трябва да се помисли и за останалите 40% от хората, дори те да не са напълно прави във всички случаи.  Маргаритов побърза да припомни, че при искане на рекламация потребителят в никакъв случай не трябва да се оставя да бъде насочен към сервиз или трети лица, които нямат отношение по казуса. Изказването на шефа на КЗП дойде по време на интервю относно съвременни регулативни практики при решаването на потребителски казуси с дефектни стоки пред „Bulgaria On Air”. Според Маргаритов съществуващата нормативна уредба е архаична, макар и у нас тя да е доста конкретна. „Например при нас в срок от 30 дни търговецът трябва да вземе отношение, допускат се три ремонта и след това се разваля сделката и се връщат парите“, коментира той пред телевизията. Затова и опитът да се хармонизират законодателствата на страните-членки е важен. над които едни са надграждали, но други са възприели, каквито са. На това се дължат разминаванията в практиката. „Някъде режимът е повече в полза на потребителите, някъде центърът на тежестта е малко изместен към това търговците да имат решаващата дума при удовлетворяването на рекламациите. Всичко това налага да се направи преоценка, както се нарича течащият в момента процес, и в резултат на нея да се възприемат нови правила“, посочи Маргаритов. Проектните текстове тепърва предстои да бъдат гласувани в комисиите в Европейския парламент, в Пленарна зала и одобрени от Съвета на ЕС, след което има възможност за адаптиране и приемане в националните законодателства. За наближаващия 14 февруари можем да се възползваме от оферти. Например Когато става въпрос за индивидуални поръчки, т.е. по специална поръчка, обаче правилото не важи. При подаряването на ваучери пък потребителите трябва да са внимателни и да следят за срока, условията и ограниченията им. „Настоявайте да Ви бъдат предоставени поне някакви компенсации, като допълнителни услуги само и само търговецът да разбере, че когато е обещал нещо, той е длъжен максимално да се придържа към него, особено когато става дума за конкретни дати и празнични събития“, посъветва председателят на КЗП за случаите на резервации на специални туристически пакети.", "date": "2019.02.12", "title": "60% от потребители са доволни от рекламациите на стоки"}
{"url": "https://www.monitor.bg:443/bg/a/view/kalin-serapionov-servira-desertyt-s-chereshkata-na-tortata-157061", "text": "Пърформанс на известния художник Калин Серапионов „Десертът (с черешката на тортата)“ ще могат да видят посетителите на Софийска градска художествена галерия в четвъртък, 14 февруари, от 11.00 до 18.00 часа. Акцията въплъщава идеята за празненство, ритуал, психологически портрет, но заедно с това и идеята за общество и художествен живот. Това е третият и последен етап от дългогодишен проект, включващ поредица от видео произведения на Калин Серапионов, започнал преди повече от 20 години. Създаването на финалната и най-тържествена част ще протече в рамките на един ден, в централното пространство на галерията, където публиката ще има възможност да наблюдава на живо действието и снимачния процес. Преди да бъде монтирано във формата на видео, произведението ще протече като пърформанс с участието на избрани от автора художници и куратори, някои от най-разпознаваемите лица на професионалната общност в София. В СГХГ ще бъдат внесени хладилни камери, маси и столове, а акцията ще включва където оператори ще заснемат консумирането на тортите от участниците в нея. Десертът е метафора на отношенията в общността на авторите на съвременно изкуство в България, която се състои от творчески индивидуалности, обясни за „Монитор“ Калин Серапионов. Пърформансът ще бъде нещо като импровизиран открит урок по съвременно изкуство и опит за единение между колеги, като погледът към усещащата се понякога самодостатъчност и локална изолираност на родната арт среда ще бъде силно ироничен, поясни той. Серапионов не се опасява, че неговата акция би могла да породи негативни коментари и скандал подобно на случилото се с пърформанса вечеря на Ода Жон, предшестващ изложбата й „Сърцевина“ в Националната галерия около Коледа. Той изтъкна, че не използва телесното във внушенията си, макар че появата на хейтърски истории никога не е изключена. „Не го правя заради медиите, а в името на идеята за общуване. Десертът е предназначен за заснемане, а не за нахранване“, отбеляза Серапионов. След заснемането на еднократната акция, която ще продължи само 7 часа, и след процеса по видеомонтажа художникът ще покаже резултатите в отделна изложба в София най-вероятно през есента. Повечето от видеата за бъдещата инсталация на Серапионов са заснети предварително другаде, увери и pr-ът на СГХГ Петър Димов. Събитието ще бъде с вход свободен, както е по принцип във всеки втори четвъртък от месеца, припомни той, което обаче не означава, че посетителите ще могат да се черпят с петифури и други сладкиши. Консумацията е запазена територия за участниците в арт акцията. И трите инсталации на Калин Серапионов в този проект представляват групови портрети на колеги и приятели, като участниците варират в зависимост от контекста. Задължителен елемент в трилогията е храната като метафора на преплитащите се лични и професионални връзки. Ключово е отношението на художника към поканените – от една страна той символично кани на масата, но заедно с това поднася и някои изпитания... Първият му пърформанс с такъв тип хранене, произвел едноканалното видео „Топлата супа и моята домашна общност”, е от 1998 г. по повод изложбата „БГ авангард“ в Мюнхен. С работата си Калин Серапионов възпроизвежда уютна атмосфера за групата български художници, които по онова време все още рядко се появяват на международна сцена. Супата е много гореща и за автора е важно камерата да хване как всеки се справя с нея – някои духат, други изчакват да изстине, трети я обичат точно такава. „Основното ястие” идва като мащабна видеоинсталация през 2006 г. по повод изложбата „Нито бял куб, нито черна кутия. История в сегашно време”, ретроспектива в СГХГ за 10-годишнината на Института за съвременно изкуство в София. На мониторите са членовете на ИСИ, а менюто не е леко, състои се само от внушителни джолани. Работата метафорично демонстрира какво се е случило след 1998-а, намесват се кариерата и репутацията, както и трудността да бъдат отстоявани. За разлика от сниманите в студио по-ранни работи последната част от трилогията ще се проведе публично, в много по-голям мащаб и с повече поканени участници. „Десертът (с черешката на тортата)” отразява по-скоро романтичната представа за нашето художествено съвремие, защото включва твърде много радост, цветове, форми, вкусове и колеги от различни поколения, кръгове и интереси, изтъква роденият през 1967 г. художник.", "date": "2019.02.12", "title": "Калин Серапионов сервира „Десертът (с черешката на тортата)“"}
{"url": "https://www.monitor.bg:443/bg/a/view/prandi-domakinstvata-ne-sa-nikakvo-predimstvo-157060", "text": "Силвано Пранди, селекционерът на мъжкия ни национален отбор по волейбол, сподели в интервю за предаването \"Златния гейм\" по \"Диема спорт\" вижданията си за предстоящия състезателен сезон. \"Домакинството на олимпийската квалификация във Варна не е абсолютно никакво предимство, отсече Професора. - В днешно време залите навсякъде са хубави, съдийските отсъждания - все по-прецизни, публиката - достатъчно далеч от терена. Системата „Видео Чек” гарантира за справедливост на всяко едно решение. Така че от техническа гледна точка домакинството на подобен турнир не е никакво предимство. Може би единственото предимство е, че няма да правим дълго пътуване като до Бразилия.\" Пранди не се ангажира с конкретни имена на избраниците си, но уточни, че ще има конкуренция и че дори играч като Тодор Алексиев ще трябва да доказва качествата си наред с още 7-8 претенденти за поста посрещач. Що се отнася до Цветан Соколов, за него той е най-добрият български диагонал и ще намери със сигурност място в тима. Селекционерът ще определи четиримата за него преди квалификацията във Варна. За италианеца това ще е най-важният турнир, след това са европейското първенство и срещите от Лигата на нациите. По повод възможността за връщане на Матей Казийски Пранди уточни, че разговорът с него е \"замразен\", защото той обмисля своята позиция, но няма поставен краен срок за вземане на решение. На въпроса дали е оптимист за спечелване на олимпийската квалификация, ако тя започне утре, Силвано Пранди отговори така: \"Да си оптимист или песимист не е манталитет, който помага. Трябва да гледам реално и към най-добрите играчи, които имаме на разположение. Трябва да изградим възможно най-силния отбор на България. По време на самия турнир всичко зависи от това, което ще покажем ние и от онова, което ще покажат съперниците ни. Ще видим. Нито днес, нито никога ще кажа, че ще спечелим или загубим със сигурност. Никой не може да твърди подобно нещо. Ще кажа само, че ще работим по възможно най-добрия начин. Разбира се, аз имам пълно доверие в играчите, които ще бъдат част от състава. Имам голямо доверие в тях. И по тази причина аз приех предложението на българската федерация да стана селекционер. Аз не съм треньор, който тепърва трябва да гради име и кариера. Аз съм треньор, който иска да постига резултати и който иска да се наслаждава от работата си. И съм удовлетворен, когато печелим. И понеже вярвам в качествата на тези играчи, се съгласих да приема поста. Ето защо не казвам, че съм оптимист, но ще направя всичко възможно с удоволствие. Убеден съм, че всички, които повикаме, ще ни донесат удовлетворение на мен и на българския волейбол.\"", "date": "2019.02.12", "title": "Пранди: Домакинствата не са никакво предимство"}
{"url": "https://www.monitor.bg:443/bg/a/view/nov-shef-vleze-v-sofijskija-gradski-syd-157062", "text": "След 1,5 г. безвластие най-големият окръжен съд в страната - Софийският градски съд, вече има титулярен административен ръководител. Новоизбраният председател на СГС Алексей Трифонов официално встъпи в длъжност във вторник сутринта, съобщиха от институцията. Той е подписал акта си пред административния ръководител на Софийския апелативен съд Даниела Дончева. Досегашният и.д. председател Десислава Попколева и зам.- председателите Даниела Борисова и Албена Ботева са пожелали успех на Трифонов. Той беше избран на поста на 27 ноември м.г. от Съдийската колегия на ВСС. Досега Трифонов беше наказателен съдия в САС. Неговият конкурент – съдията от Гражданското отделение на СГС Евгени Георгиев, не успя да спечели подкрепата на мнозинството от кадровиците на Темида в две последователни процедури, но въпреки това обжалва решението за избора на Трифонов пред ВАС. Делото по жалбата му е насрочено за 26 февруари. Преди две седмици, водени от мотива, че СГС продължава да е без титулярен ръководител вече година и половина и не се знае колко ще продължи делото във ВАС, мнозинството от Съдийската колегия на встъпването в длъжност на Трифонов, което върховните съдии разрешиха на 4 февруари. Жалбата на съдия Евгени Георгиев е един от няколкото неуспешни опита на част от съдиите от СГС, свързани или гравитиращи около политизирания Съюз на съдиите в България, да саботират встъпването в длъжност на новия председател. Други от съдиите в СГС пък очакват Алексей Трифонов да внесе спокойствие в институцията, въпреки че се очакват съпротива и опити за провокации от част от градските съдии и от кръгове извън съдебната система. Поемането на ръководството на СГС от Алексей Трифонов Лозан Панов върху управлението на най-големия окръжен съд в страната, което стана възможно след избора на бившия му административен ръководител Калоян Топалов през 2015 г. През октомври 2017 г. Топалов внезапно подаде оставка и напусна съдебната система, сега е адвокат. От тогава обаче в управлението на СГС настъпи дълъг период на безвремие и съхранение на статуквото, които бяха изгодни за председателя на ВКС и свързаните с него политико-икономически и лобистки кръгове. Всичко това беше преустановено благодарение на последователните действия на мнозинството от членовете на Съдийската колегия на ВСС.", "date": "2019.02.12", "title": "Нов шеф влезе в Софийския градски съд"}
{"url": "https://www.monitor.bg:443/bg/a/view/pijan-schupi-stykloto-na-lichnija-avtomobil-na-zlatnoto-momiche-reni-kamberova-157045", "text": "Почерпен вандал е счупил с камък стъклото на предната лява врата на личния автомобил“ БМВ“ на „златното момиче“ по художествена гимнастика Ренета Камберова, която в момента живее в Пазарджик и отговаря за спорта в местната община. Возилото е било паркирано пред кооперацията на Камберова, а в резултат на разбитото стъкло няма извършена кражба от автомобила. От полицията в града уточниха, че извършителят на вандалската проява е задържан, потвърди говорителят на Областната дирекция на МВР в Пазарджик Мирослав Стоянов. Касае се за 41 -годишен мъж от областния град, който след като се почерпил решил да направи нещо нередно и да посегне на чуждите автомобили. В резултат на това е потрошил стъклата на две коли, едната от тях е на Рени Камберова. Агресията на задържания обаче не е насочена към нея или собственика на другия автомобил, тъй като той не ги познава. Извършителят на хулиганството все още е в ареста. Той ще трябва да покрие щетите по автомобилите, а потърпевшата олимпийска шампионка  вече е закарала колата си в автосервиз, където да й бъде монтирано ново стъкло.", "date": "2019.02.12", "title": "Пиян счупи стъклото на личния автомобил на „златното момиче“ Рени Камберова"}
{"url": "https://www.monitor.bg:443/bg/a/view/visoka-skorost-ubi-21-godishen-shofior-a-dvama-sa-raneni-157046", "text": "21-годишен младеж от пазарджишкото село Юнаците е загинал при тежка катастрофа на пътя от областния град за Панагюрище, след като шофираният от него „ Опел Астра“ се обърнал в крайпътна канавка. Причина за инцидента е несъобразена скорост, с която е карал младият водач на немската кола. Катастрофата е станала около 21 часа в понеделник на пътя Гелеменово-Панагюрище в района на разклона за село Априлци. Движейки се с висока скорост по посока за селото 21-годишният водач А.К. от село Юнаците е загубил управление над „Опел Астра“ и колата е напуснала пътното платно и се е преобърнала в канавка край шосето. В резултат на това той е починал на място. Пострадали са возещите се в автомобила Б.М.- 25г. от село Мало Конаре и 15-годишен тийнейджър от село Юнаците.Двамата са транспортирани с леки травми и наранявания в областната държавна болница в града.  ", "date": "2019.02.12", "title": "Висока скорост уби 21-годишен шофьор, а двама са ранени "}
{"url": "https://www.monitor.bg:443/bg/a/view/izzeha-kolata-na-nelegalen-taksidjija-157047", "text": "Нелегален таксиметров шофьор остана без автомобила си, който му бе конфискуван от пазарджишките полицаи заради нерегламентиран превоз на пътници срещу заплащане. Незаконният „ бакшиш“ бил спипан при проверка на  служители на сектор „Противодействие на икономическата престъпност“ при ОДМВР-Пазарджик, които инспектирали територията на областния град. В проверките се включили и служители на областния отдел „Автомобилна администрация“. Засечен бил лек автомобил „Фолксваген“ , управляван от 60-годишния С.С. от пазарджишкото село Хаджиево. Мъжът извършвал нерегламентиран превоз на пътници срещу заплащане. Возилото е иззето, а спрямо мъжа е образувано бързо производство. Не са малко случаите на нелегални таксиджии, които обикалят близките села и събират чакащите по автобусните спирки пътници, като по този начин изпреварват рейсовете и ощетяват транспортните фирми. Нелегалните таксиметрови шофьори возят на същата цена, на която е и билетът за междуградския автобус, а понякога и с по 40-50 ст. по-евтина, което привлича предимно ученици и пътуващи по работа до Пазарджик.", "date": "2019.02.12", "title": "Иззеха колата на нелегален таксиджия"}
{"url": "https://www.monitor.bg:443/bg/a/view/policaj-poiska-rykata-na-lubimata-si-na-kletva-v-pazardjik-157050", "text": "Полицай от поредния випуск от 96 млади служители на реда, които положиха клетва в Центъра за специализирана полицейска подготовка в Пазарджик, поиска ръката на своята любима минути, след като се закле да спазва Етичния кодекс за работа в системата на МВР. Това споделиха присъствали на романтичната случка. „Виновник“ за нея е Рангел Машкудански, който работи в Столичната дирекция на полицията, и който пред погледите на своите колеги и присъстващи на тържествата клетва отворил кутийката с пръстен и предложил брак на своята приятелка Диана. Развълнуваното момиче казало“ Да“ на своя любим пред близо стотина очевидци на прекрасната сцена. Сред тях били и зам.-министърът на вътрешните работи Стефан Балабанов и шефът на пазарджишката Областна дирекция на МВР ст.комисар Йордан Рогачев, които също били приятно изненадани от романтичната сцена. Всъщност, пазарджишкият Център за специализирана полицейска подготовка е запечатил още едно такова предложение-отпреди близо година, когато и друга влюбена двойка от полицай и неговата любима слисаха присъстващите на клетвата с красивия жест-униформеният да предложи да свърже живота си със своята дългогодишна приятелка.", "date": "2019.02.12", "title": "Полицай поиска ръката на любимата си на клетва в Пазарджик"}
{"url": "https://www.monitor.bg:443/bg/a/view/koroziral-nevzriven-snarjad-otkriha-v-gora-kraj-stambolovo-157048", "text": "Корозирал невзривен снаряд е открит в неделя при ловен излет, съобщават от полицията. Сигналът е бил получен около 13 часа в понеделник. Обадил се  43-годишен авджия, който разказал, че по време на лов в гориста местност между селата Стамболово и Поповец е видял снаряд. Корозирал невзривен снаряд откриха в гора край Стамболово С помощта на ловеца е локализирано мястото на боеприпаса, което е навътре в гората. Органите на реда са констатирали, че снарядът е корозирал и видимата му част е 25-30 см и е с диаметър 10 см. Районът е отцепен до изпращане на специализиран екип за обезвреждане. Предполага се, че  това е артилерийски снаряд, руско производство, изстрелян по време на учение по времето на соца от близкия военен полигон „Корен“.    ", "date": "2019.02.12", "title": "Корозирал невзривен снаряд откриха в гора край Стамболово"}
{"url": "https://www.monitor.bg:443/bg/a/view/sreshtu-7-5-mln-leva-remontirat-tri-sofijski-gari-157052", "text": "Близо 7,5 млн. лева ще струва обновяването на гарите Подуяне, Искър и Казичене. Днес бяха избрани изпълнителите на обществените поръчка на реконструкцията на гаровите комплекси, съобщиха от Национална компания „Железопътна инфраструктура“ (НКЖИ). Най-скъп ще излезе ремонта на гара Подуяне, срещу 2,9 млн. лева без ДДС „Инфраструктурно строителство“ АД ще обнови гаровия комплекс. Реконструкция на гара Искър ще струва 1,2 млн. лева без ДДС, изпълнител на проекта ще бъде обединението „Консорциум Гара Искър 2018“, в него участници са Среги“ ООД и „ТИТ Инженеринг“ ЕООД Обединението между „Интерполис“ ЕООД и „Инфра Роудс“ ЕООД - „Сдружение Интерполис 2018“, е спечелило търга за ремонт на гаров комплекс Казичене с предложена цена 1,1 млн. лева без ДДС. В цените за реконструкция на гарите е включено изготвянето на работните чертежи и детайли, и упражняване на авторски надзор. Строителните дейности и за трите гарови комплекси се предвижда да започнат веднага след сключване на договорите и да завършат през 2020 г., уточняват от НКЖИ. Проектът се финансира от ОП „Транспорт и транспортна инфраструктура“ 2014-2020 и е на стойност 7,4 млн. лева, от които безвъзмездната финансова помощ е в размер на 6,3 млн. лева. Гаровите комплекси Подуяне, Искър и Казичене са част от жп линията София – Пловдив, която е най-натоварената линия в страната.", "date": "2019.02.12", "title": "Срещу 7,5 млн. лева ремонтират три софийски гари"}
{"url": "https://www.monitor.bg:443/bg/a/view/obuchavat-mashinistite-na-novoto-metro-na-trenajor-157043", "text": "Машинистите, които ще управляват новите влакове по третата линия на метрото, се обучават на специален тренажор. Това съобщи шефът на „Метрополитен“ Стоян Братоев пред БНТ. По третия лъч ще бъдат пуснати 20 нови влака, които са с намалено потребление на електроенергия, намалени нива на шум, както и с опция за движение без машинист. Целите влакове са проходим, за разлика от тези в момента, при които вагоните са отделени. 13 от тях вече са в България, обясни Братоев и допълни, че системата за управление ще бъде тествана през април в отсечката между бул. „България“ и кввартал „Красно село“. „По новата линия машинистите ще са с ограничени функции, но те ще бъдат обучени и за работа на ръчен режим. През останалото време ще следят основно за безопасността на пътниците“, заяви шефът на „Метрополитен“. Освен това на новите станции ще има прегради с височина 1,5 м, които ще разделят пероните и влака. Братоев съобщи още, че през октомври ще бъдат пуснати първите метростанции от третия лъч по трасето - бул. “Патриарх Евтимий” - НДК - „Красно село“. Няколко месеца по-късно софиянци ще се возят на метро и от бул. ”Владимир Вазов” до Орлов мост, а през 2020 г. ще бъдат готови спирките между “Красно село” и Горна баня. По разчети на „Метрополитен“ 200 хиляди души ще ползват третата линия на метрото. „На ден 65-70 хиляди човекочаса ще икономисват пътниците, които ползват метрото вместо останалия градски транспорт, защото скоростта на придвижване с метрото е 2-2,5 пъти по-висока, отколкото с наземния транспорт и дори с лични автомобили“, уточни Братоев. Очакванията са от периферните точки на града до центъра да се стига за 16 минути. С новата метроотсечка пътният трафика ще бъде намален с 30%. Третата линия ще има връзки с над 55 автобусни и тролейбусни спирки.", "date": "2019.02.12", "title": "Обучават машинистите на новото метро на тренажор"}
{"url": "https://www.monitor.bg:443/bg/a/view/mo-nabira-vojnici-s-koncert-v-pernik-157051", "text": "Информационна борса за набиране на войници и матроси за армията ще се проведе в Перник на 13 февруари, съобщиха от пресцентъра на МО. Борсата е в рамките на националната кампания за популяризиране на военната професия „Бъди войник“ и ще бъде разположена във фоайето на Драматичен театър „Боян Дановски“ в града. Гражданите пък ще могат да зададат въпроси за военната професия на експерти от Централното военно окръжие и на военни от сухопътните войски, ВВС, ВМС, специалните сили, гвардейската част, както и от „Военна полиция\". Наред с това на централния площад на Перник жители и гости ще могат да разгледат бойния вариант на бронираната машина „Пустинна котка“, които се използват за охранителна дейност в рискови райони и зад граница. МО обаче проба и нетрадиционни мерки за набиране на кадри и решаване на проблема с недокомплекта. Така освен самата борса, по-късно вечерта ще има и концерт на Представителния ансамбъл на въоръжените сили, който също ще се проведе в драматичния театър. В него участие ще вземат още и гвардейският представителен духов оркестър, Гуна Иванова, Райко Кирилов, Роси Кирилова, формация „Армейска песен“, Емилия Валенти, Станислава Димитрова – Съни, Соня Иванова, Вили Станева, фолклорна формация „Ладена“, Стоян Бончев, Таня Дупаринова, танцова формация „Алгара“, актьорът Янко Лозанов, рок група Б. Т. Р.", "date": "2019.02.12", "title": "МО набира войници с концерт в Перник"}
{"url": "https://www.monitor.bg:443/bg/a/view/gebrev-otroven-s-himikal-ot-agraren-magazin-obnovena-157042", "text": "Към този момент не се изключва нито една версия по случая с Емилиян Гебрев, обяви в Кюстендил вътрешният министър Младен Маринов. „Сигналът по случая „Гебрев” е подаден през 2015 година от страна на ВМА, след което веднага започнахме процесуално-следствени действия. Беше образувано досъдебно производство за опит за убийство срещу неизвестен извършител. В хода на разследването бяха проведени абсолютно всички оперативно-издирвателни мероприятия, процесуално-следствени действия, множество експертизи“, коментира още Маринов. Случаят е претърпял допълнително развитие, след получаването на конкретна информация и незабавно са предприети действия по възобновяване на досъдебното производство. „Главният прокурор беше изключително изчерпателен вчера по всички действия, които са предприети до този момент. Искам да допълня, че през цялото време случаят е бил освен в полезрението на МВР и са се извършвали активни действия по него, е бил в пълен синхрон със западните партньори. Има издадена международна заповед за разследване, която е изпратена във Великобритания“, допълни Маринов. Той пристигна в Кюстендил за отриването на обновената сграда на ОДМВР – Кюстендил.  „Ремонтът, който е извършен на сградата ще подобри обслужването на гражданите. Към колегите искам да се обърна с поздравления и да им пожелая да са живи и здрави, да ги уверя, че тяхната служба е от изключително значение за обществото и трябва да са горди с това, което правят. Политиката на МВР е насочена не само към подобряване на битовите условия, на ОДМВР – Кюстендил са разпределени и нови автомобили, които дават по-голяма мобилност на екипите. В процес е оборудването на всеки полицейски служител със средства за лична защита и въздействие в критични ситуации“, обяви в Кюстендил вътрешният министър Младен Маринов. Средствата за обновяването на сградата са осигурени по проект, финансиран от Оперативна програма „Региони в растеж 2014 -2020“. Близо 1,2 милиона лева са вложени в обновяване на административната сграда на Областна дирекция на МВР – Кюстендил.  Веществото хлорпирифос, с който е отровен бизнесменът Емилиян Гебрев, не е от групата на отровните вещества като „Новичок”. Той е от групата на фосфорорганични пестициди. Той е един от силно токсичните инсектициди, но няма нищо общо с „Новичок” и може да се закупи дори от аграрен магазин. Това каза пък експертът по химически оръжия доц. Иван Попов в ефира на „Здравей, България”. Той обясни, че веществото не може да се намери като чист продукт на свободния пазар.„Той е забранен за използване в домашни условия”, уточни той. Хлорперифосът има поразяващо действие, както всички останали фосфорорганични отровни вещества. „Основно въздейства като блокира ензима холинестераза, който от своя страна разгражда ензима ацетилхолин, където се прекъсва предаването на дразненията между централната и вегетативната нервна система. Натрупва се ацетилхолин, който практически отравя организма. Симптомите са миоза, затрудняване на дишането, гърчовете и в зависимост от погълната доза може да се стигне до парализа на дишането, нарушаване на кръвооросяването и до смърт”, обясни експертът. Веществото може да бъде закупено от аграрни магазини, но не в чист вид. „То е трудно разтворимо във вода, но добре разтворимо в органични разтворители, особено в спирт”, поясни доц. Попов. Той добави, че може да се постави в смляно кафе. В руколата може да се съдържа като остатъчни количества в растениевъдството. „Но това са толкова незначителни количества, че не могат да доведат до това отравянето, за което става въпрос”, обясни той. Доц. Попов добави, че наличието на хлорпирифос в организма може да се установи до два дни след приема му. Бързината на действието му зависи от приетото количество.", "date": "2019.02.12", "title": "Младен Маринов: Не се изключва нито една версия по случая Гебрев (ОБНОВЕНА) "}
{"url": "https://www.monitor.bg:443/bg/a/view/razplashtaneto-mejdu-firmite-stava-vse-po-byrzo-157037", "text": "България отбелязва положителна тенденция към по-гъвкаво разплащане на задълженията. У нас през 2018 г. срокът за разплащане е сведен до 28 дни, при 38 дни през 2017 г., съобщава Българската търговско-промишлена палата (БТПП), като цитира доклада Intrum (European Payment Report 2018). За сравнение средноевропейското време за разплащане за 2018 г. е 34 дни. Най-бързи са междуфирмените разплащания в Латвия, Естония и Ирландия - съответно 18, 19 и 20 дни. Точно обратната е ситуацията в Португалия – 66 дни, Босна и Херцеговина и Италия – по 56 дни. В отношенията между бизнеса и крайните клиенти е налице по-кратък срок за разплащане, показва изследването. Средното време, което е нужно в Европа, е 22 дни през 2018 г. и 27 дни през 2017 г. В България средното време на погасяване на задълженията е 21 дни през 2018г., а през 2017 – 20 дни. Лидер отново са Прибалтийските републики. Най-дълго е времето за разплащане между бизнеса и клиентите в Испания - 45 дни, в Босна и Херцеговина - 39 дни и в Португалия - 38 дни. Изплащането на задълженията между бизнеса и публичния сектор в Европа е средно 40 дни. За нашата страна периодът на разплащане на задълженията е 32 дни през 2018 г. и 33 дни през 2017 г. Лидер по този критерий е Латвия - с 18 дни срок за разплащане, а с най-лоши показатели е Италия – 104 дни. България обаче заема и една неконкурентна позиция – 3-то място от страните с най-много отписани приходи – 2.78% от общите годишни приходи. Само Ирландия и Сърбия са пред нас със съответно 3.10% и 2.88%, а Румъния е 4-та с 2.73% отписани приходи според анкетата на Intrum. Средният процент за ЕС на загуба на приходи е 1.7%. Почти една трета (31%) от анкетираните фирми в България казват, че ще могат наемат повече служители, ако длъжниците им са по-бързи с техните плащания. Това е по-висок резултат в сравнение с европейската средна стойност от 20%. 38% от анкетираните фирми в България също заявяват, че закъснелите плащания не им позволяват да растат в икономически план.", "date": "2019.02.12", "title": "Разплащането между фирмите става все по-бързо "}
{"url": "https://www.monitor.bg:443/bg/a/view/korupcionen-skandal-v-ruskoto-shou-stani-bogat-157032", "text": "Главният редактор на руската версия на програмата „Стани богат“ Илия Бер обвини един от участниците в шоуто в опит да получи предварително отговорите на въпросите, които ще му бъдат зададени. Бер твърди, че това е ветеранът на популярното тв предаване „Какво? Къде? Кога?“ Александър Друз. По думите на главния редактор на „Стани богат“, Друз в замяна предложил дял от печалбата, която в Русия се равнява на 3 млн. рубли или около 40 000 евро. Това се случило през ноември м.г., когато Друз участва в шоуто заедно с колегата си Виктор Сиднев. Тогава двамата стигнали до последните два въпроса на тв викторината, които обаче им се опряли. Така двамата спечелили 200 000 рубли или 2700 евро. В качеството на доказателства Бер публикува в блога си в LiveJournal няколко аудио записа, направени с диктофон. Той твърди, че на тях се чува именно гласа на ветерана на „Какво? Къде? Кога?“ .", "date": "2019.02.12", "title": "Корупционен скандал в руското шоу „Стани богат“ "}
{"url": "https://www.monitor.bg:443/bg/a/view/bond-izpratiha-lubovno-poslanie-na-bylgarskite-si-fenove-157040", "text": "Трогателно романтично видео послание, записано специално за всичките си български фенове, по случай наближаващия 14 февруари, изпратиха очарователните Еос Чатър и Гай-И Уестерхоф от виртуозния струнен квартет BOND. Те ще представят най-доброто от творчеството си на 26 март в зала 1 на НДК и на 27 март в комплекс СИ’ЛА в Пловдив. „Ние сме BOND и искаме да ви пожелаем един наистина специален Свети Валентин, изпълнен с много любов! И още, пригответе се за един незабравим спектакъл, който ще изпълним в София на 26 и в Пловдив на 27 март! Обичаме ви!“, споделиха пред обектива световнопризнатите кросоувър музикантки, които, заедно с останалите членове на групата ще отпразнуват своя 20-годишен юбилей на сцената. BOND, смятани за пионери на кросоувър течението и най-известните негови представители, имат изключително натоварена програма – освен че репетират активно за грандиозния юбилеен спектакъл у нас, те се готвят и за едно от най-мащабните събития не само във Великобритания, а и в света, посветено на правата на жените – ежегодният March 4 women, който ще се проведе на 3-ти март в Лондон. От всички популярни дамски формации на Острова, именно те са избрани за посланици на събитието, което тази година се фокусира върху темата за насилието над жени на работното място и у дома. „March 4 women” е изключително важно събитие за нас и има много специално място в сърцата ни. Бидейки част от BOND ние сме привилигировани – изразяваме се по начина, по който най-много обичаме – чрез своята музика и сме свободни. Не трябва обаче да забравяме всички онези жени, чиято свобода бива застрашена заради насилие – било то на работното място или у дома“, споделиха момичетата, превърнали се в мултиплатинени заради рекордните продажби в световен мащаб, които са реализирали за бляскавата си 20-годишна кариера. Билети за концертите им в София на 26 март и в Пловдив на 27 март са вече в продажба.", "date": "2019.02.12", "title": "BOND изпратиха любовно послание на българските си фенове"}
{"url": "https://www.monitor.bg:443/bg/a/view/nad-4000-bg-transportni-firmi-zastrasheni-ot-brekzit-157039", "text": "4 346 фирми от транспортния сектор в страната са или в риск, или застрашени от такъв. Това стана ясно от проучване на кредитния консултант „Кофас Груп“ за това как ще повлияе Брекзит на останалите страни. Фирмите взимат 17.6% от общия брой на компаниите в сектора. “По традиция, всяка година обръщаме внимание къде има рискове и тази година това е Великобритания в контекста на Брекзит”, коментира управителят на компанията за България Милена Виденова. В случай, че се осъществи сценарият Брекзит без споразумение, в Европа най-засегнати ще бъдат автомобилната индустрия, стеоителството, търговията на дребно, както и цялостните вериги за доставка. Като страни, защото са износители. За страните от ЦИЕ най-засегнат ще бъде сухоземният и транспортният сектор. В него ще има спад на търсенето, повишаване на оперативните разходи, както и недостиг на работна ръка. От всички държави в региона Полша ще пострада най-силно, тъй като търговският й обмен, както и обменът на хора с Великобритания е много голям. Очакванията са ръстът на БВП за тези страни да намалее на 3.5% през 2019 г., докато през миналата той е бил 4%. тъй като стокообменът ни с Великобритания е нисък. За нас Великобритания се нарежда на 18-то място като вносител и на 12-то като износител. “Страната ни ще бъде повлияна косвено основно чрез Германия и Италия, тъй като ние не търгуваме толкова с Великобритания”, коментира Виденова. За страна ни транспортният сектор играе важна роля – докато в страните от Стария континент средният дял на международния транспорт е 36%, то у нас той е 79.3%. Фирмите, регистрирани с такава търговска дейност, наброяват 24 726 през 2017 г., което е ръст от 3.6% спрямо 2016 г. За последните 10 години пък едва 368 от тях са заличени заради обявена несъстоятелност, а за последните 4 - 138. В момента обаче 17.6% или 4 346 фирми са с висок процент на рисково положение. Въпреки това търговските ни взаимоотношения с Острова са стабилни. За 2017 г. износът ни към страната се е увеличил с 6.9% като възлиза на 1 135,5 млн. лв. Вносът от Великобритания за миналата година също бележи ръст, но от 1.48% и се равнява на 796.6 млн. лв. Друга положителна тенденция е, че Към днешна дата те са 16 452. “Няма ясна тенденция или статистика за изнасяне на фирмите от страната, а по-скоро на активизиране на действията, за да не губят изградената си работна мрежа с Евросъюза”, коментира Виденова пред “Монитор”. По нейни думи в момента се предприемат мерки за засилване на взаимоотношенията и всяка страна се опитва да се възползва от ситуацията. “Голяма част от финансовите центрове са се изтеглили от Острова и са се преместили в Люксембург в търсене на сигурност”, довърши шефката на coface. Фирмите са отбелязали и 27% ръст на приходите. Друга прогноза за страната ни е спад в производството, предизвикан от липсата на работна ръка и от несигурното търсене. Политическата атмосфера пък също създава предпоставки за несигурност. Основен двигател за икономиката ни обаче ще остане вътрешната търговия.", "date": "2019.02.12", "title": "Над 4000 БГ транспортни фирми застрашени от Брекзит"}
{"url": "https://www.monitor.bg:443/bg/a/view/tehnologija-ot-nec-razpoznava-hora-i-sys-skriti-lica-157031", "text": "Ако сега е възможно, някой да не бъде разпознат от камерите за наблюдение, защото лицето му е покрито или се е обърнал настрани, то най-новата технологията за разпознаване, подпомагана от изкуствен интелект (AI), прави това невъзможно. NEC представи система, която може да идентифицира хора, които са прикрили лицето си, или са се обърнали на другата страна. Технологията използва цялото тяло за разпознаване, а не само лицето, като това може да се използва от камери за сигурност, на места с големи тълпи от хора или където има много визуални препятствия. Технологията може да бъде полезна при проследяване на хора, които се движат от едно място на друго или от помещение в помещение, дори не винаги, лицата им да бъдат напълно видими, казват от NEC. Подобрената система се базира на технологиите за видео разпознаване на лица, които NEC вече разработва и могат да идентифицират лица с голяма точност дори когато се движат, не са добре осветени или се вижда само малка част в кадъра. Както всяка технология за наблюдение, и тази засяга неприкосновеността на личния живот. Въпреки че, възможността престъпниците да бъдат задържани по-бързо, може да вдъхва известна сигурност, никой не обича да се чувства наблюдаван, без основателна причина. Как тази технология трябва да бъде прилагана, тепърва ще се обсъжда, но без съмнение, става все по-интелигентна.", "date": "2019.02.12", "title": "Технология от NEC разпознава хора и със скрити лица"}
{"url": "https://www.monitor.bg:443/bg/a/view/rumynskata-senzacija-inna-s-pyrvi-koncert-u-nas-157033", "text": "Румънската звезда Инна ще нагорещи страстите навръх празника на Велико Търново с първия си самостоятелен концерт у нас. Датата е 17 март, а мястото - ДКС “Васил Левски”. Пропуските за вълнуващото музикално събитие са вече в продажба, като се котират на цени между 20 и 40 лв. Студентите пък ще влизат с отстъпка – срещу 15 лв. Предизвикала фурор още с първия си сингъл Hot през 2008 г. младата румънка за кратко се превръща в сензация на световна клубна сцена. Следващите три сингъла на Инна постигат успех на международната сцена, което води до номинация на музикалните награди на MTV Европа 2009, а в началото на 2010-та сингълът Hot достига номер 1 в класацията на сп. „Билборд“. Следват множество участия в цяла Европа, като в началото на 2011 г. изпълнителката осъществява мащабно турне във Франция, Германия, Испания, Турция, Ливан и Румъния. През последните десет години Инна има издадени общо 5 албума, които покоряват челните места в световните музикални класации и продават милиони копия по цялото земно кълбо.", "date": "2019.02.12", "title": "Румънската сензация Инна с първи концерт у нас"}
{"url": "https://www.monitor.bg:443/bg/a/view/hvanaha-20-godishna-s-nad-kilogram-i-polovina-droga-157034", "text": "20-годишна жителка на столичния квартал „Люлин“ беше задържана с над 1,5 килограма дрога, които държало в апартамента си. Това съобщиха от МВР, след като от софийската дирекция и по-конкретно сектор „Наркотцици“ извършили операция в квартала. Униформените имали информация, че младото момиче отговаря за съхранението на дрогата на група, която я продавала в по-малки количества в квартала. Последвала светкавична акция, при която в жилището й били намерени различни по големина пликове, съдържащи марихуана. Общото им количество било 1 469 грама. Полицаите намерили и плик с близо 178 грама амфетамин.  „След доклад на събраните материали в Софийска градска прокуратура задържаната е привлечена като обвиняема за престъпление по чл. 354 а от НК. Задържана е със срок до 72 часа до внасяне на искане в Софийския градски съд за вземане на мярка „задържане под стража“, обясниха от СДВР пред „Монитор“. Междувременно друг млад мъж попадна в ареста заради дрога. Той бил арестуван на пътя София – Русе край Плевен, докато летял с бясна скорост с лъскавото си „Порше“. Оказало се, че е седнал зад волна дрогиран с кокаин. Това било и причината да не спре на подадения от полицията сигнал. След кратка гонка обаче, той е бил задържан. 23-годишният нарушител, който е бил от град Левски, е оставен в ареста за 24 часа. За случая е уведомена прокуратурата, работата продължава в рамките на образуваното бързо производство.  В полицейската сводка се вижда и трети случай на млад човек, замесен с наркотици. Полицаи от Второ районно в столицата задържали 28-годишен дилър в квартал „Орландовци“. В него били намерени 100 грама коноп, който е трябвало да продава. Той също е прекарал денонощие в ареста, но след платена гаранция от 1000 лева е бил освободен.  В Пазарджик пък с белезници се оказал и 20-годишен мъж, който държал дрогата си в буркан. Дилърът бил изловен, докато продава наркотици. В дома му после полицаите се натъкнали на стъкленица с 15 топчета канабис. Теглото им било около 81 грама. Младият дилър е задържан за едно денонощие в ареста.", "date": "2019.02.12", "title": " Хванаха 20-годишна с над килограм и половина дрога"}
{"url": "https://www.monitor.bg:443/bg/a/view/ispanija-zapochva-procesa-sreshtu-katalunskite-separatisti-157036", "text": "Испанският Върховен съд започна първото заседание от процеса срещу 12 лидери на каталунските сепаратисти, обвинени за организирането на референдум за независимост на Каталуния през октомври 2017 г., предаде Ройтерс. Срещу подсъдимите са предявени обвинения за бунт, размирици и злоупотреба с обществени средства във връзка с референдума. Те няма да получат думата днес, защото първият ден на процеса във Върховния съд е посветен на процедурни въпроси. Каталунците гласуваха с голямо мнозинство за отделяне от Испания на референдума, който беше бойкотиран от поддръжниците на оставането в страната. Гласуването предизвика конституционна криза в страната и през есента на 2017 г. централното правителство разпусна регионалното правителство на Каталуния. Повечето от 12-те сепаратистки лидери се намират в ареста от над година. Прокуратурата иска 25-годишна присъда за бившия каталунски вицепремиер Ориол Жункерас. Останалите, включително бивши министри и двама водещи активисти, може да получат присъди от 16 до 17 години. Очаква се процесът да продължи най-малко три месеца, през които ще бъдат разпитани близо 600 свидетели. Сред тях е и Мариано Рахой, който беше премиер по време на референдума. Процесът на 12-те сепаратистки лидери е проверка за устойчивостта на испанската съдебна система и демокрацията в страната, заяви на пресконференция в Берлин бившият каталунски премиер Карлес Пучдемон", "date": "2019.02.12", "title": "Испания започва процеса срещу каталунските сепаратисти"}
{"url": "https://www.monitor.bg:443/bg/a/view/flagyt-na-nato-se-razvja-v-skopie-157038", "text": "На тържествената церемония днес флагът на НАТО беше издигнат пред сградата на правителството на Македония. „Издигаме знамето на НАТО, което заедно с европейското и нашето собствено, определя бъдещето, не само нашето, но и на следващите поколения. Това не е само символично, но и реалност. Това е нова страница в нашата история“, каза премиерът Зоран Заев на церемонията пред сградата на правителството по повод вдигането на флага на НАТО. Той подчерта, че македонците уверено казват, че родината им е на правилния път към прогреса и неограниченото развитие. “Успяхме от второстепенния балкански път, на който с десетилетия сме чакали, да се върнем на главната магистрала към Европа“, каза Заев и добави, че в предстоящия период македонците ще бъдат преки участници в най-значимия период на независимост на държавата. Същевременно Словения ратифицира приемането на Македония в алианса.  На този фон генералният секретар на НАТО Йенс Столтенберг призова Русия да запази съществуването на договора си със САЩ за ракетите със среден обсег. Министрите на отбраната на държавите от алианса ще обсъдят в сряда и в четвъртък в Брюксел въпроса с бъдещето на този договор. Столтенберг отбеляза изразената от САЩ готовност да се оттеглят от договора, сключен със СССР през 1987 г., защото в момента документът не се прилага от Москва. Генералният секретар настоя, че в последните години Русия е разработила и разположила в Европа ракети в нарушение на договора. Не възнамеряваме да повтаряме руските действия, но трябва да разполагаме с необходимите средства за сдържане, уточни той. По неговите думи от подписването на договора през 1987 г. досега още държави са разработили или придобили ракети със среден обсег. Според него е възможно занапред да се обсъди възможността тези държави, сред които посочи Китай, Индия, Пакистан и Иран, също да бъдат обхванати в подобен договор. Това, че засега договорът обхваща само Русия и САЩ, не е извинение за неговото нарушаване. Договорът не дава сигурност, ако се изпълнява само от едната страна, поясни Столтенберг. Той заяви, че противоракетният щит в Румъния се състои само от ракетни установки, но не разполага с нападателни ракети. Москва се опитва да отклони вниманието от основния въпрос - че Русия разполага от години нови ракети в Европа, в нарушение на договора, обобщи Столтенберг.", "date": "2019.02.12", "title": "Флагът на НАТО се развя в Скопие (СНИМКИ)"}
{"url": "https://www.monitor.bg:443/bg/a/view/vokalistyt-na-shade-idva-u-nas-156999", "text": "Любимият глас на соул принцесата Шаде – Тони Момрел, пристига за първия си концерт у нас на 16 февруари в София Лайв Клуб. Наричан още „Стиви Уондър на 21-ви век“ той участва в последните два албума на изпълнителката на King of Sorrow”” - Lovers Live (2002) и Soldier of Love (2010), последван от мащабно турне. Въпреки че започва с кариера в сферата на маркетинга и продажбите, негови приятели го убеждават да направи студиен запис. Така, без да подозира, той попада до знаменитата Глория Естефан. След успешния старт постепенно получава вниманието на соул-сцената и извоюва заслужено място в нея, като през годините се изявява с имена като Елтън Джон, Уитни Хюстън, Селин Дион, Джанет Джексън, Гари Барлоу, Андреа Бочели, Робърт Палмър, Earth, Wind & Fire и много други. Самият Стиви Уондър му се опбажда лично, за да сподели колко много харесва гласа му и колко му напомня на него като млад. Тони Морел е основен мъжки вокал и в ейсид джаза сензацията Incognito в продължение на над 16 години. Именно с тях идва на „Банско джаз фест“ през 2010-а и 2015-а година, откъдето се заражда особеният му сантимент към България, българската планина, природа и най-вече емоционалната публика. „Нямам търпение да дойда отново и то в компанията на сегашния ми бенд. Мисля, че разбирате от хубава музика и съм безкрайно щастлив, че имам възможността да ви представя новата си продукция, която е по-разчупена, танцувална и изключително зареждаща. Ще е наистина страхотна вечер!“, обещава Момрел. Той пристига в компанията на Джулиан Крамтън (бас), Кристиян Мендоса (китара), Алесио Барели (барабани) и Антъни Джулиъс (клавишни). Билетите за неповторимото емоционално пътуване през музикалната вселена на съвременния соул, фънк и джаз са в продажба на цени от 45 лв, а на място в деня на събитието ще струват 55 лв.", "date": "2019.02.12", "title": "Вокалистът на Шаде идва у нас"}
{"url": "https://www.monitor.bg:443/bg/a/view/karakachanov-dava-ostavka-ako-gerb-ne-podkrepi-merkite-za-romite-157030", "text": "Вицепремиерът и лидер на ВМРО Красимир Каракачанов е готов да подаде оставка, ако концепцията му с мерките за интеграция на ромите не бъде приета от Народното събрание с подкрепа на управляващите. „ГЕРБ приеха предложенията на ДПС, а не на ВМРО срещу радикалния ислям. Ако и този път решат да се съобразят с ДПС, няма проблем - да си управляват с ДПС,“, каза вицепремиерът в интервю за Евроком по повод критиките на движението, което го обвини, че програмата му гази Конституцията. \"Ако ГЕРБ смятат, че ДПС са им идеологически по-близко до сърцето, няма проблем, аз си подавам оставката, минавам в опозиция, да си направят коалиция и да управляват щастливо\", каза още той. Той все пак смята, че ще има подкрепата на кабинета и няма да се стигне до оставка. Даде да се разбере, че не е бил спрян, когато е информирал предварително и премиера, и министрите за оповестяването на концепцията и за внасянето й. Раздал я  е и на министрите за предложения. Вицепремиерът обори критиците на документа, като поясни, че никъде няма противоконституционни нарушения на права. Според него тези, които са против концепцията са системните партии, които използват ромския електорат по време на избори и ги мотивират - „било с обещание, било материално\". По думите му българските партии не желаят да губят електорат и именно в това било разковничето на проблема. Това е и причината толкова години да не предприемат нищо Каракачанов твърди още, че ако има репресивни мерки в тази концепция, то те са насочени не към циганите, а към държавната администрация, която не контролира и не следи изпълнението на законите. И даде за пример отсъствието от училище, измамите с ТЕЛК и източването на социалната система. .", "date": "2019.02.12", "title": "Каракачанов плаши с оставка, ако ГЕРБ не подкрепи мерките за ромите"}
{"url": "https://www.monitor.bg:443/bg/a/view/cjala-evropa-pochita-sala-prez-sedmicata-157027", "text": "Всички срещи от Шампионската лига и Лига Европа през тази седмица ще започнат с минута мълчание в памет на загиналия нападател на „Кардиф Сити“ Емилиано Сала, съобщи УЕФА. Аржентинецът почина при самолетна катастрофа в Ламанша на 21 януари, а на 7 февруари тялото му бе извадено от дъното на океана. При авиокатастрофата загина и пилотът на летателния апарат Дейвид Ибътсън. От УЕФА обявиха още, че играчите в двата турнира ще излязат и с черни ленти на екипите си.", "date": "2019.02.12", "title": "Цяла Европа почита Сала през седмицата"}
{"url": "https://www.monitor.bg:443/bg/a/view/otide-si-legendarnijat-vratar-na-anglija-gordyn-benks-157026", "text": "Бившият вратар на “Лестър“, „Стоук Сити“ и националния отбор на Англия Гордън Бенкс е починал на 81-годишна възраст, предадоха британските медии. Бенкс е световен шампион с Англия от първенството през 1966 г., като има 73 мача за националния отбор на родината си. Той е участник на две световни първенства и е автор на едно от най-добрите спасявания на всички времена след удара с глава на Пеле на световния шампионат през 1970 г. в Мексико. В класацията на Международната федерация по футболна история и статистика Бенкс е поставен на второ място след Лев Яшин за \"Най-добър вратар\" на ХХ век.  ", "date": "2019.02.12", "title": "Отиде си легендарният вратар на Англия Гордън Бенкс"}
{"url": "https://www.monitor.bg:443/bg/a/view/petja-buuklieva-vliza-v-kato-dve-kapki-voda-157022", "text": "Тънкостите на преобразяването и имитирането на световни звезди ще се наложи да усвои поп певицата Петя Буюклиева. Изпълнителката на „Радостта като сълза е следващият обявен участник в предаването „Като две капки вода“. \"Като две капки вода\" освежава и зарежда емоционално и неповторимо ефира! Страхотно е, че в седмото издание на това “шоу на шоутата“ получих покана и Обичам предизвикателствата и смело ще скоча в това море от емоции и незабравими превъплъщения и изживявания. Кога, ако не сега! Очаквайте ме артистична, креативна и различна!“, дава заявка 59-годишната звезда. Преди дни стана ясно, че в този сезон на шоуто под светлината на прожекторите ще застанат още Мария Илиева, Тита и поетът Константин Трендафилов, известен още като Папи Ханс. “Участниците, които обявихме до този момент, са не само изключително разпознаваеми, но и със силна индивидуалност. Очакваме, че всеки един от тях ще остави своя почерк с автентични и непоторими образи“, споделя екипът на предаването. Припомняме, че „Като две капки вода“ стартира на 25 февруари от 20 ч.", "date": "2019.02.12", "title": "Петя Буюклиева влиза в „Като две капки вода“"}
{"url": "https://www.monitor.bg:443/bg/a/view/za-evrovota-gerb-tyrsi-protivodejstvie-na-falshivite-novini-157025", "text": "Най-тежката задача пред ГЕРБ в предстоящата кампания за евровота е да намерят противодействие на фалшивите новини. Това коментира от Разград зам.-шефът на ГЕРБ и председател на парламентарната група Цветан Цветанов, който обясни, че ежедневното лансиране на такива новини създавало усещане сред хората, че са истина. Според него един от начините да се противодейства на фалшивите новини е да се правят непрекъснати срещи с хората и те да бъдат информирани за свършената работа. По думите му БСП не могат да предложат алтернатива, а социалистите се интересуват само от това как да дискредитират управлението. „Там има много сериозна вътрешна битка за това кой да води листата за европейските избори. Това е битка на различни лобита“, обясни Цветанов. В ГЕРБ обаче нещата не стоели по този начин, а партията има стабилно ръководство и структури из страната, които действат в пълен синхрон. „БСП може и да твърдят, че са алтернатива, но след края на управлението им през 2014 г. имаше огромен дефицит и безработица от 11,5%.“, каза той и изброи настоящите икономически показатели – 50% по-висока събираемост в приходните агенции, едва 5 % безработица. Доходите пък са вдигнати с 10 %, които догодина трябва да скочат с още около 10 на сто благодарение на икономическото развитие, добрата събираемост и приходите от борбата с контрабандата догодина. „Надявам се това да мотивира българите зад граница да се върнат у нас“, посочи Цветанов. Той поясни, че в повечето общини проблемите са свързани със състоянието на пътната инфраструктура. „Държавата обаче е стабилна, за миналата година имахме излишък и това ни позволи да отделим допълнителни целеви средства за българските общини и за подобряването на инфраструктурата там“, коментира той. Цветанов изтъкна още, че при управление на ГЕРБ никога не са спирани европейски средства. По-късно през деня Цветанов бе и в Търговище, където се срещна с  представители на общинските структури на ГЕРБ в областта. \"Въпреки непрекъснатото генериране на фалшиви новини от нашите политически опоненти, държавата днес е стабилна, икономиката се развива, а резултатите от работата на ГЕРБ са видими във всяко едно населено място\", заяви Цветанов по време на срещата. Той обяснил още, че веднага след приключването на евровота ще бъде направен обширен анализ на резултатите и изборът за кандидатите на ГЕРБ за местните избори ще бъде направен на базата на тяхната активност от европейския вот.", "date": "2019.02.12", "title": "За евровота: ГЕРБ търси противодействие на фалшивите новини"}
{"url": "https://www.monitor.bg:443/bg/a/view/zaharieva-zaminava-na-sreshta-za-mir-i-sigurnost-v-blizkija-iztok-157029", "text": "Вицепремиерът Екатерина Захариева заминава за Варшава, където на 14 февруари ще участва в министерска среща за мир и сигурност в Близкия изток, съобщиха от външното ведомство. Срещата ще бъде съвместно председателствана от министъра на външните работи на Полша Яцек Чапутович и от държавния секретар на САЩ Майкъл Помпейо. Участниците ще открият дискусиите с оценка на ситуацията и на международните усилия в Близкия изток, преди да обсъдят редица теми, сред които бежанските потоци в региона и хуманитарните предизвикателства. В навечерието на конференцията министър Захариева ще бъде гост на работна вечеря, давана от президента на Полша Анджей Дуда за участниците във форума.", "date": "2019.02.12", "title": "Захариева заминава на среща за мир и сигурност в Близкия изток"}
{"url": "https://www.monitor.bg:443/bg/a/view/dvama-zaginaha-pri-katastrofa-kraj-buchin-prohod-157028", "text": "Двама души загинали при катастрофа в района на Бучин проход, информира МВР. Сигналът за пътния инцидент на разклона за с. Искрец е постъпил на тел. 112 около 11.55 часа днес. На място е установено, че са катастрофирали \"Ауди\", движещо се от София към Берковица и насрещно движещ се \"Фолксваген\". Загиналите са били в Ауди-то. Жената, шофирала Фолксвагена, е откарана за преглед в столична болница, съобщи БТА. Движението в участъка се извършва само в едната лента.", "date": "2019.02.12", "title": "Двама загинаха при катастрофа край Бучин проход"}
{"url": "https://www.monitor.bg:443/bg/a/view/goljam-pojar-v-hotel-v-indija-157023", "text": "Огънят е избухнал преди зазоряване в хотел „Арпит Палас“ в оживена част на Ню Делхи.  “Потвърдихме съвместно с болничните власти, че сега броят е 17, включително дете”, каза Сунил Чухари, служител на пожарната. Снимките показват гъст дим и пламъци, които се издигат от последния етаж на триетажния хотел, популярен сред туристите. Местните спасителни служби са пристигнали на мястото на инцидента. Мисра съобщи, че пожарът е овладян и че 35 души са спасени от пожарникарите в продължителна операция. Инцидентните пожари са често срещани в Индия, поради лошите стандарти за безопасност и слабото прилагане на регламентите.", "date": "2019.02.12", "title": "Голям пожар в хотел в Индия "}
{"url": "https://www.monitor.bg:443/bg/a/view/grisho-pomagal-na-decata-na-afrika-157018", "text": "Най-добрият български тенисист Григор Димитров е подпомогнал набирането на средства за закупуването на екипировка за 150 деца в Африка. Новината беше разкрита от бившия аржентински тенисист Бриан Дабул, който преди 10 години достига до №82 в световната ранглиста на АТР. „Искам да благодаря на всички, които се включиха в каузата „Тенис за Африка“. С щедрата помощ на Григор Димитров събрахме 5000 щатски долара, които ще бъдат използвани за закупуването на екипировка и изпращането й на 150 деца в Африка“, написа Дабул в „Инстаграм“. Той публикува и снимка, на която африкански деца държат плакат с надпис: \"Благодарим ти, Григор Димитров. Много сме признателни и радостни за твоята подкрепа спрямо децата на ДР Конго\", написаха малчуганите до Гришо. Дубала, който в момента е треньор, разказа за историята на деца от сиропиталища в ДР Конго, Руанда, Уганда и други части на Африка, с които самият той работи като доброволец. Децата живеят при много трудни условия, а за да тренират, ходят пеша по 2 часа на ден, за да стигнат до кортовете. Много от тях нямат маратонки, дрехи и ракети, заради което Дабул организира акция по събирането на средства, с които да помогне на малките ентусиасти. Димитров се впечатлил от историята на децата и е направил дарение като част от кампанията преди ден, като е най-популярното име сред включилите се. Той е превел $2055 за кампанията, като има и хора, участвали с по $5. Българинът в момента се възстановява от травма в рамото, която го принуди да се откаже от турнирите в Ротердам и следващата седмица в Акапулко. Димитров се надява да се включи за турнира в Индиън Уелс, който започва на 4 март.", "date": "2019.02.12", "title": "Гришо помагал на децата на Африка (ОБНОВЕНА)"}
{"url": "https://www.monitor.bg:443/bg/a/view/trymp-podpisa-zakon-za-izkustvenija-intelekt-157024", "text": "Американският президент Доналд Тръмп подписа закон за използване на правителствени ресурси с цел развитие на капацитета на страната в сферата на изкуствения интелект на фона на признаците за напредък на Китай в тази област, предаде ДПА. Законът има за цел \"да доведе до растеж на американската икономика, да подобри икономическата и националната сигурност и да подобри качеството на живот\". Същевременно законът гарантира, че изкуственият интелект се използва \"за защита на гражданските свободи, личния живот и американските ценности\". Законът също така подкрепя проучванията, обучението на служители и изготвянето на регулации. Точен бюджет за постигането на тези цели не бе оповестен, отбелязва ДПА. Китай представя публично напреднали програми за изкуствен интелект от 2017 г. и обеща да произведе първокласна технология на световно равнище, създавайки заплаха за доминацията на САЩ в технологичните иновации, коментира агенцията. Пекин използва държавни средства, за да придвижва напред своите интереси, отчасти като подкрепя частни фирми. Китай също така изнася своите технологии, включително в недемократични държави. В САЩ частният сектор е предпазлив към партньорства с правителството в тази област, особено армията.  Съобщението на Тръмп идва на фона на търговска война с Пекин, посочва ДПА. В края на месеца изтича срокът за постигане на споразумение с Китай. В противен случай САЩ ще наложат нова серия мита на стоки от Китай, напомня агенцията.", "date": "2019.02.12", "title": "Тръмп подписа закон за изкуствения интелект"}
{"url": "https://www.monitor.bg:443/bg/a/view/prokuraturata-razsledva-pojara-vyv-vojvodinovo-157021", "text": "Окръжната прокуратура в Пловдив започна разследване на причините, довели до изпепеляването на цеха за месо в село Войводиново, съобщиха от държавното обвинение. До момента са извършени оглед на местопроизшествие, разпити на свидетели, приобщаване на документи, уточниха оттам. Предстои извършване на допълнителни огледи и назначаване на пожаротехническа и химическа експертизи, които да установят причината за възникване на пожара. Изгорялата в неделя вечерта фабрика за месо край село Войводиново остави 300 човека без работа. Собственикът на предприятието казал на хората си, че огънят е погълнал всичко и възстановяването ще отнеме време. Затова било по-добре работниците да не стоят без доходи, а да си потърсят друго препитание. Според шефа на Пожарната в Пловдив комисар Георги Мангараков се разследват всички възможни версии. Неговото лично мнение обаче е, че е малко вероятно да става дума за умишлен пожар. Въпреки това слуховете в селото тръгнаха. Според местните жители най-вероятно някой от прогонените роми е драснал клечката на голямото предприятие. Самите роми отричат това да е вярно и твърдят, че нямат нищо общо с възникналия пожар. Пламъците избухнали след работното време в неделя и много бързо обхванали 10 декара площ. Причината за бързото разрастване на пожара е фактът, че халетата на фабриката за месо са изградени от термопанели. Те се възпламенявали бързо и „благодарение” на тях пожарът обхванал всички производствени помещения. Огънят тръгнал от помещение за преработка и пакетаж на месото, който цех се намира зад административната сграда. Пожарът възникнал около 18,30 часа, а сигналът на 112 бил подаден час по-късно. На мястото били изпратени първоначално 14 екипа на Пожарната в Пловдив, след което към тях се присъединили още 2-3 екипа от други общини. Погасяването на огромния пожар, който се е виждал от северната и източната част на Пловдив, отнело часове. Към 21 часа пожарът бил локализиран, но вътре в цеховете продължавало да има отделни огнища. На сутринта в понеделник край димящата все още фабрика продължаваха да дежурят четири екипа огнеборци. От РИОСВ – Пловдив уточниха, че в селото не били установени превишения на нормите заради пожара. Измерванията са били осъществени в различни посоки около пожара. Предвид естеството на горелите материали в предприятието РИОСВ – Пловдив, въпреки липсата на превишения, препоръчва днес и следващите няколко дни жителите на Войводиново да избягват дейности на открито и да затварят прозорците на домовете си. Мобилна автоматична станция за мониторинг на въздуха ще е във Войводиново до прекратяване отделянето на дим от предприятието.", "date": "2019.02.12", "title": "Прокуратурата разследва пожара във Войводиново"}
{"url": "https://www.monitor.bg:443/bg/a/view/kuzmanov-zapochna-s-ubeditelna-pobeda-v-bankok-157017", "text": "Димитър Кузманов започна с убедителна победа участието си на тенис турнира от сериите „Чалънджър\" в тайландската столица Банкок, който е с награден фонд 54 150 долара. Втората ракета на България разгроми с 6:3, 6:1 квалификанта от Русия Евгени Тюрнев за 73 минути игра. За победата Мико си осигури 3 точки за световната ранглиста на ATP. Във втория кръг Кузманов ще играе с петия в схемата японец Юичи Сугита, който е номер 163 в света.", "date": "2019.02.12", "title": "Кузманов започна с убедителна победа в Банкок"}
{"url": "https://www.monitor.bg:443/bg/a/view/borisov-se-sreshtna-s-arhitektkata-rabotila-po-jeljaznata-cyrkva-157020", "text": "Министър-председателят Бойко Борисов се срещна с архитекта Фикрие Булунмаз, под чието ръководство бе реставрирана желязната църква „Св. Стефан“ в Истанбул. Премиерът изрази благодарност за усърдната работа на целия екип, работил по възстановяването на българския храм в автентичен вид. „Желязната църква „Св. Стефан“ блести като бижу. Радвам се, че днес тя е действащ православен храм и в нея се отслужват редовно празнични литургии“, каза министър-председателят и благодари на турските власти за съвместната работа. Архитект Фикрие Булунмаз подчерта, че това е бил много вълнуващ за нея проект. „Постарахме се да съхраним всички достойнства на църквата “Св. Стефан” в новата конструкция”, каза архитект Булунмаз. Тя посочи, че за една година, откакто е открит, храмът е станал притегателно място за много от туристите, които посещават Истанбул. На 7 януари 2018 г. премиерът Бойко Борисов и президентът на Турция Реджеп Тайип Ердоган откриха тържествено реставрираната желязна църква „Св. Стефан” в Истанбул. Тя е един от най-значимите български паметници на архитектурата и културата. Храмът е осветен на 8 септември 1898 година от Екзарх Йосиф. Тогава сградата, заедно с обзавеждането й, струват на Българската държава около 1 млн. златни лева. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма \"Вагнер\", а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра По време на срещата архитект Булунмаз подари на министър-председателя картина на желязната църква “Св. Стефан“.", "date": "2019.02.12", "title": "Борисов се срещна с архитектката, работила по Желязната църква"}
{"url": "https://www.monitor.bg:443/bg/a/view/tervel-pulev-trenira-s-bivsh-svetoven-shampion-v-tejka-kategorija-157016", "text": "Тервел Пулев продължава подготовка в Лас Вегас. Както е известно вече близо два месеца европейският шампион в полутежка категория тренира отвъд Океана, а тази нощ е имал доста интересна среща в залата. За нея по-малкият от братя Пулеви разкри във “Фейсбук”. \"Хубави и ползотворни рундове днес, заедно с Бърмейн Стивърн\", написа Тервел в социалната мрежа. 40-годишния Бърмейн Стивърн е бивш световен шампион в тежката категория, държал титлата на WBC от 2014 до 2015 година. През 2017-а той отново бе претендент за пояса на тази организация, но шампионът Дионтей Уайлдър го нокаутира още в първия рунд на срещата. Тервел Пулев се готви за голямата боксова гала на 23 март в 18-хилядната зала “Форум” в Лос Анджелис, на която ще се боксира и брат му Кубрат.", "date": "2019.02.12", "title": "Тервел Пулев тренира с бивш световен шампион в тежка категория"}
{"url": "https://www.monitor.bg:443/bg/a/view/zimata-se-zavryshta-sys-silen-vjatyr-157019", "text": "Времето ще застудее от днес. Със силен вятър от северозапад над страната ще нахлува студен въздух и през деня температурите ще се понижат значително. Очакват се и валежи. Жълт код е обявен за почти цялата страна заради силен вятър, с пориви между 14 и 19 м/сек. Слаб ще бъде вятърът само в части от Южна България, както и по Черноморието. Валежи се очакват на много места в страната – в Западна България те ще бъдат от мокър сняг, а в Източна от дъжд. Минималните температури ще бъдат между 0 и 5 градуса, а дневните – в Западна България между 3 и 6 градуса, в Източна до 9-10 градуса. В сряда температурите още ще се понижат, очакват се още валежи, предимно от сняг. За София минималната температура ще бъде около минус 4 градуса, а максималната трудно ще превишава 0 градуса. В четвъртък и петък ще остане студено, на места с превалявания от сняг.", "date": "2019.02.12", "title": "Зимата се завръща със силен вятър"}
{"url": "https://www.monitor.bg:443/bg/a/view/zatvarjat-mavzoleja-na-lenin-157035", "text": "Мавзолеят на Ленин в Москва ще бъде затворен за посетители за срок от два месеца, през които ще бъде проведена профилактика на мумията на вожда и учителя на социалистическата революция. Некрополът ще спре да приема гости на 18 февруари и ще отвори врати отново на 16 април 2019 г. Подобна профилактика се провежда веднъж на четири години. Предвижда се през тези два месеца да бъде проверено и уникалното оборудване, което поддържа специална температура и осветление в мавзолея.  ", "date": "2019.02.12", "title": "Затварят мавзолея на Ленин"}
{"url": "https://www.monitor.bg:443/bg/a/view/poli-genova-izsledva-rodoslovnoto-si-dyrvo-156991", "text": "Поли Генова ще се включи в кампанията на My Heritage – един от партньорите на Евровизия 2019, като ще разкрие пред феновете на конкурса своето родословно дърво. Това обявиха от блога на компанията, като уточниха, че в програмата им ще вземат участие някои от най-големите звезди от музикалното събитие на Стария континент. Освен изпълнителката на If Love Was A Crime, в инициативата родословните си дърва ще представят още миналогодишната победителка Нета от Израел, Дами Им (Австралия), Еймар Куин (победителка от 1996 г.,Ирландия), Лени Кур (Холандия) и Ижар Коен (Израел). Сред откритията, с които My Heritage се гордее пък намирането на родствена връзка между победителят на Евровизия от 2017 г. - португалеца Салвадор Собрал и канадската звезда Селин Дион. Според сайта, двамата са 12-и братовчеди. Тази година песенният конкурс ще се състои между 14 и 18 май в Тел Авив, а сред водещите на събитието ще бъде супермоделът Бар Рафаели. Според спекулациите тон за песен в рамките на финалите ще даде и Мадона. Припомняме, че България няма да се състезава в Евровизия през 2019 г., а като причина за това от БНТ посочиха липсата на достатъчно средства.", "date": "2019.02.12", "title": "Поли Генова изследва родословното си дърво"}
{"url": "https://www.monitor.bg:443/bg/a/view/kajli-djendyr-spretna-pishtno-parti-na-stormi-snimki-156968", "text": "С пищно парти риалити сензацията Кайли Дженър отпразнува първата годинка на дъщеричката си. Малката Сторми едва ли ще помни всички екстри, които звездната й майка е осигурила за събитието, поради което феновете коментират, че Кайли просто е искала „да се изхвърли“. Пищното парти за бебето се проведе в огромна циркова шатра, входът за която представлява огромна гумена глава на Сторми с отвор за уста. Вътре е имало карнавални въртележки, стая с пеперуди, стая със сапунени мехури и дори магазин, в който се продават дрехи и сувенири с името и лика на детето. Имало е и специална стена от огромни пухени мечета. обобщи красавицата, която е на път да стане най-младата милиардерка в света. Сред гостите на рождения ден бе диджей Калед, който подари на момиченцето чанта „Шанел“. „Аз също съм баща и знам колко е важно да осигурим на децата си най-добрия живот и най-страхотните партита за рождените им дни“, написа в социалните мрежи той. Припомняме, че Сторми всъщност е родена на 1 февруари, но партито се е отложило с няколко дни заради дъждовно време.", "date": "2019.02.12", "title": "Кайли Джендър спретна пищно парти на Сторми (СНИМКИ)"}
{"url": "https://www.monitor.bg:443/bg/a/view/fenove-se-podigravat-s-kejti-peri-snimki-156995", "text": "Поп звездата Кейти Пери получи множество подигравки от феновете заради избора си на тоалет за бляскавата церемония по връчването на музикалните награди „Грами“. Множество колажи с роклята на певицата се множат в социалните мрежи. Нежната половинка на актьора Орландо Блум обаче приема меметата с чувство за хумор и дори самата тя сподели някои от тях в профила си в Инстаграм. Облеклото на изпълнителката на I Kissed A Girl е дело на модна къща Balmain и е в розовата цветова гама. Въпреки мнението на почитателите, модните критици приветстваха роклята на Кейти Пери.", "date": "2019.02.12", "title": "Фенове се подиграват с Кейти Пери (СНИМКИ)"}
{"url": "https://www.monitor.bg:443/bg/a/view/koli-na-mvr-i-voenna-policija-arestuvaha-djip-157015", "text": "Катастрофа между две коли на кръстовището до HomeMax в ж.р. \"Тракия\" в Пловдив събра любопитни минувачи. Катастрофата е била лека и от нея има само материални щети по двете возила, уточниха от пресцентъра на полицията в Пловдив. Пострадали хора няма. Изясняват се причините, довели до удара между джипа и втора лека кола. Тъй като единият от шофьорите е военен, на място била повикана и Военна полиция. От Пътна полиция оформят в момента протоколи на участниците. ", "date": "2019.02.12", "title": "Коли на МВР и Военна полиция \"арестуваха\" джип"}
{"url": "https://www.monitor.bg:443/bg/a/view/objaviha-oshte-uchastnici-v-ceremonijata-oskar-2019-157009", "text": "С наближаването на заветната дата (24 февруари) за раздаването на наградите „Оскар“ все по-належащ става въпросът къде можем да проследим церемонията на живо. Kino Nova ще предложи на зрителите си пряк достъп до събитията на сцената на „Долби тиатър“. Там ще бъде излъчена церемонията така, както е предвидена за телевизионното й представяне – тоест, с всички съкращения вследствие на желанието на Американската филмова академия да намали продължителността й. Това означава, че и българските зрители вероятно ще пропуснат връчването на престижните статуетки в четири категории - за монтаж, късометражен филм, грим и прически. Отличените в тези сфери ще получат своя „Оскар“ във време, в което телевизиите ще излъчват рекламните си паузи, обяви президентът на Академията Джон Бейли. По думите му, речите на наградените ще бъдат излъчени по-късно в рамките на телевизионното предаване. В случай, че искате да проследите събитията така, както се случват в реално време, от Академията обещават да стриймват цялата церемония, както на своя уебсайт, така и в профилите си в социалните мрежи. Междувременно продуцентката Дона Джилоти и съпродуцентът и режисьор Глен Уайс обявиха новата серия от знаменитости, които ще се качат на сцената в театър \"Долби\" в Лос Анджелис. Това са Чадуик Боузман, Анджела Басет, Самюъл Джаксън, Хавиер Бардем, Емилия Кларк, Джеймс Макавой, Лора Дърн, Сара Полсън, Мелиса Макарти. Стивън Джеймс и Кики Лейн от филма \"Ако Бийл стрийт можеше да говори\" също ще връчват награди, както и Джейсън Момоа. Миналата седмица беше обявено, че в церемонията ще участват миналогодишните победители Франсис Макдорманд, Гари Олдман, Сам Рокуел, Алисън Джани. Освен тях, известно е, че награди ще връчват Даниъл Крейг, Бри Ларсън, Аукуафина, Крис Евънс, Тина Фей, Упи Голдбърг, Дженифър Лопес, Ейми Полър, Мая Рудолф, Амандла Стенбърг, Чарлийз Терон, Теса Томпсън и Констанс Ву.", "date": "2019.02.12", "title": "Гледаме оскарите по Kino Nova и в социалните мрежи (ОБНОВЕНА)"}
{"url": "https://www.monitor.bg:443/bg/a/view/apelativnijat-specsyd-shte-gleda-mjarkata-na-stajko-stajkov-157008", "text": "Апелативният специализиран наказателен съд ще гледа искането на прокуратурата да се измени мярката за неотклонение на Стайко Стайков от „домашен арест” в „задържане под стража“. На предишното заседание синът на бизнесмена Миню Стайков не се яви в Апелативния спецсъд, а причината бе тежкото му здравословно състояние, заради което по-рано бе пуснат под домашен арест. Стайко Стайков е настанен в болница „Света София”, съобщи тогава адвокатът на обвиняемия и отказа да разкрие диагнозата му. Съдът е поискал осемчленна медицинска експертиза за състоянието на Стайков, въпреки че тази направена от тричленния състав беше приета от прокуратурата и съда без възражения. Синът на бизнесмена Миньо Стайков е обвинен в участие в групата на баща си за данъчни престъпления, съхранение на акцизни стоки без бандерол и пране на пари.", "date": "2019.02.12", "title": "Апелативният спецсъд ще гледа мярката на Стайко Стайков"}
{"url": "https://www.monitor.bg:443/bg/a/view/mej-iska-otlagane-na-glasuvaneto-za-brekzit-napuska-posta-prez-ljatoto-157012", "text": "Британската министър-председателка Тереза Мей ще поиска от депутатите в парламента да й дадат още няколко седмици, за да опита да договори промяна на споразумението с ЕС за Брекзит и ще премести гласуването по този въпрос на 27 февруари, съобщиха британски вестници. Според информация на \"Дейли телеграф\" Мей ще заяви в Камарата на общините, че изключва възможността Великобритания да остане част от европейския митнически съюз след \"развода\" с ЕС. Именно това иска опозиционната Лейбъристка партия, за да подкрепи правителството. Според изданието с това обещание Мей ще опита да успокои евроскептиците и по този начин да получи допълнително време за преговори с Брюксел. Повторното гласуване по сделката с ЕС за Брекзит бе планирано за 14 февруари, но в. \"Гардиън\" пише, че Мей се надява да отсрочи гласуването за 27 февруари. Изданието посочва, че британската министър-председателка може да обещае на депутатите, че ще получат нова възможност да внесат поправки в закона за Брекзит, част от който се явява споразумението с ЕС. Според \"Файненшъл таймс\" редица членове на британското правителство подозират Мей, че нарочно бави датата на гласуване в парламента. Според тях планът на премиерката е гласуването да се състои колкото се може по-близо до датата за Брекзит 29 март и по този начин депутатите да останат само с две възможности - да подкрепят споразумението в предложения му вид или да се готвят за твърд Брекзит, тоест без сделка. Всички издания обръщат внимание на факта, че позицията на Европейския съюз остава непроменена. Вестниците цитират изявлението на главния преговарящ на ЕС за Брекзит Мишел Барние, който вчера отново заяви, че ЕС няма намерение отново да обсъжда условията по споразумението, постигнато миналата година. Същевременно в. \"Сън\" пише, че според членове на кабинета Тереза Мей се готви да подаде оставка през лятото, за да може да влияе на избора на неин наследник. Министрите са направили такова заключение от \"намеци, които Тереза Май лично е отправила\". Този ход се разглежда и като план за спиране на нейния отдавнашен съперник Борис Джонсън, който иска съвсем различно търговско споразумение с ЕС за по-малко връзки с Брюксел. Лиъм Фокс, министър на международната търговия, е уверен, че Мей ще се оттегли това лято. Според него всички думи на Мей посочват това.", "date": "2019.02.12", "title": "Мей иска отлагане на гласуването за Брекзит; напуска поста през лятото"}
{"url": "https://www.monitor.bg:443/bg/a/view/88-mln-t-godni-hrani-otivat-na-bokluka-v-es-157014", "text": "По около 88 млн. т годна за консумация храна годишно се губят в Европейския съюз (ЕС), което представлява 20% от общия обем произведени храни в Общността. Разходите за производството на тази неконсумирана храна възлизат на 143 млрд. евро, а използваните за производството й суровини - на 261 млн. т, сочат данни на ЕК. Тя уточни още, че общото количество на неоползотворената, но годна за консумация храна достига 88 млн. т, като 54% от цялото това количество се пада на домакинствата. За производството на разпиляната храна са „В случай, че не се вземат мерки има риск, още догодина загубите по цялата верига да нараснат с още 40%“, поясни Черкезова и добави, че 19% от пилеенето става при вторичната преработка на храните, делът на заведенията за обществено хранене е 12%, 10% - на първичното производство (земеделие, животновъдство и рибовъдство) и 6 на сто - в търговията. По думите й в момента у нас почти една трета от хората в България не могат да си позволят месо, пилешко или риба всеки втори ден, а всяко четвърто дете до 17-годишна възраст е в риск от бедност. До 2050 г. населението на земята ще достигне 9 млрд. души, търсенето на храна ще скочи с 50% и това ще изостри проблемите. „Освен това много от нас не разбират разликата между надписите върху опаковката „Срок на годност“ и „Най-добър до““, каза още експертът. По думите й във втория случай храната е годна за консумация, но няма перфектен търговски вид. Черкезова спомена за направена анкета, сочеща, че само 1 от 5 анкетирани разбира разликата между двата надписа. и по тази причина те изхвърлят продукта на боклука. На въпрос на „Монитор“, кога в България ще се направи обстойно проучване, показващо реалните количества колко храна пилеем, д-р Черкезова, поясни, че се надява това да стане до края на 2020 г. или поне през 2021 г. За да станело това кабинетът трябва да приеме съответната програма за борба със загубите и разхищението на храни. „Всички данни, досега са на база на математическо моделиране, защото няма единна методика дори на европейско ниво“, поясни тя. Според нея само със систематични кампании, продължаващи с години може да не пилеят храна. Програмата, предложена от ЦОРХВ за одобрение предвижда промяна и на учебните програми, а също така и събиране на информация от браншовите организации за разхищенията при първичното производство, преработката и търговията с храни, а също и за останалите излишни количества. Идеята е да се направи и координационен съвет на национално ниво, в който да влязат всички заинтересовани организации. Планира се също направата на сайт, където да се популяризират добрите практики за намаляване на количествата на изхвърляна храна. В тази връзка Марияна Кукушева от хлебарската и сладкарска асоциация обяви, че нито една такава организация не може да събира подобни данни. По думите й информацията може да се поиска да бъде дадена доброволно от самите фирми. Тя предложи също хазната да финансира създаването на още хранителни банки в страната, а също така при даряване да се премахне изискването за маркировка и най-малката опаковка. Изпълнителният директор на Българска хранителна банка Цанка Миланова припомни, че това изискване е довело през последните 2 години до „За 2016 г. количеството, когато очаквахме да падне ДДС за дарените храни, бе около 290 т, а за миналата - едва 152 т. В проекта на закона за храните не е записано изискване за въпросната маркировка. За това очакваме той да бъде приет бързо“, каза още Миланова и припомни, че нуждаещите се от хранителни помощи у нас са 1,5 млн. души. По време на форума бяха изнесени цифри за зависимостта между благосъстоянието на страните и пилеенето на храна в домакинствата. По данни на Световната организация по прехраната към ООН (ФАО) в Северна Америка делът е 39%, в Европа - 34%, в Южна Америка - 11%, в Азия - 9% и в Африка - 4 на сто. В по-бедните райони обаче има по-големи загуби на храна в първичното производство, преработката и търговията.", "date": "2019.02.12", "title": "Всеки българин пилее по 70 кг храна на година (ОБНОВЕНА)"}
{"url": "https://www.monitor.bg:443/bg/a/view/objad-za-bedni-i-bogati-157000", "text": "Обяд за бедни и богати има вече и в училищните столове. Това не е майтап, а голата истина. При това въпросните училища не са частни, а общински. И то в София. Но, както се казва в една някогашна реклама: „Днес в столицата, скоро и в други градове на страната“. Очаквайте, драги родители, и отсега пригответе поне левче повече за храната за богати, защото няма да ви се размине. Като види детето ви, че му дават пиле с ориз, а насреща му съучениците от благополучни семейства нагъват по три кебапчета с гарнитура, таратор и парче торта (такова е било тези дни менюто в един стол), самочувствието му едва ли ще е повече от това на Гаврош. Собствениците на кетъринг фирмите твърдят, че разлика в качеството нямало, продуктите били гарантирано добри. Разликата била само в грамажа. Освен това обедите за бедни и богати в някои столични училища се налагали, защото децата не били свикнали да ядат готвено и искали скара. Родителите пък се оплаквали, че отрочетата им не обичали яхнии и гювеч, затова си оставали гладни. Това също е оправдание на собствениците на фирми кетъринг. Тук логично следва въпросът, щом те съблюдават вкусовете на хлапетата, а хлапетата твърде много обичат чипс и всякакъв друг фаст фууд, следва ли такива залъгалки да им се сервират за обяд? И още един въпрос - как едно дете, да кажем първокласник, на около 7 години може да изяде порция от супа – 150 г, основно – 200 г, десерт – 150 г, а ако е плод - 200 грама. Излиза, че един малчуган трябва да изяде само на обяд между 450 – 500 г срещу скъпото купонче. Научно е доказано, че човешкият стомах на голям човек, ако се храни здравословно, може да побере 350 г. Разбира се, лакомниците могат да погълнат много повече, но те са изключения. Интересно би било обяснението на директорите на училищата с двойния стандарт на столово хранене и най вече дали са представили идеята си на родителите преди това. Преди две години едни хора замисляха да въведат цветни и черно-бели учебници, пак за бедни и богати. До там не се стигна само благодарение на негодуванието на обществото. Защото, който както иска да се оправдава, истината е, че никой няма право да дели децата според социалния статус и заможността на родителите им в общинските училища. За сведение на директорите такова нещо не си позволяват дори в европейските частни училища, където обучението и битовите разходи се плащат. Достатъчно разделение между учениците беше създадено с премахването на униформите. Факт е, че в общинските гимназии можете да видите осмокласнички, гримирани и облечени като момичета от Околовръстното. Можете обаче да видите и ученици с евтини дънки и стари телефони. Има и такива, които нямат дори евтин телефон, нямат дори учебници, конспектират на ръка и запомнят, защото мама и тате не могат да си позволят този разход. Звучи невероятно, нали? Но аз познавам такова момче, отличник в престижна държавна езикова гимназия, което догодина ще е абитуриент. То вероятно ще пропусне своя бал поради бедност. Но пък ще има шанса да избира между няколко университета, защото е отличник. Това момче отсега е личност, защото знае цената на недоимъка, но и на сладостта от успеха в редица олимпиади. Ето такива са хората, които могат да работят честно и да дадат много на обществото, нищо че не са яли от менюто за богати в училищния стол.", "date": "2019.02.12", "title": "Обяд за бедни и богати"}
{"url": "https://www.monitor.bg:443/bg/a/view/pojar-v-medicinski-centyr-na-ostrova-157011", "text": "Десетки пожарникари от Стафордшър са се борили с умишления пожар в медицинския център \"Джордж Браян\" в град Тамуърд, съобщават британските медии. За щастие няма пострадали при инцидента. Властите разследват мотивите за неговите действия. Призовават се свидетели на бедствието да дадат показания в полицията, уточнява Би Би Си.", "date": "2019.02.12", "title": "Пожар в медицински център на Острова"}
{"url": "https://www.monitor.bg:443/bg/a/view/rapyryt-a-boogie-wit-da-hoodie-se-vyrna-na-vyrha-na-klasacijata-na-bilbord-156986", "text": "Рапърът A Boogie wit da Hoodie се върна на челната позиция в престижната седмична класация Топ 200 на \"Билборд\" за албуми, съобщи сайтът на изданието. По данни на \"Нилсен Мюзик\", от тавата Hoodie SZN на рапъра за периода на отчитане са продадени 47 000 албумни единици, които отново й отреждат първенството. С това A Boogie wit da Hoodie отбелязва трета непоследователна седмица на първа позиция. Рапърът 21 Савидж се изкачи от осмо до второ място с 40 000 продадени единици от албума I Am > I Was. Повишеният интерес към продукта отчасти може да се обясни с шума, който се вдига през последните дни около рапъра. На 3 февруари той бе задържан от имиграционните власти в САЩ заради отдавна просрочена виза. Трета позиция заема рапърът Фючър с малко под 40 000 продадени единици от албума WIZRD. Рапърът Травис Скот се е изкачил от девето до четвърто място благодарение на 38 000 продадени копия от тавата му Astroworld. Топ 5 се допълва от саундтрака към филма \"Роди се звезда\" с поп чудовището Лейди Гага и холивудският красавец Брадли Купър.", "date": "2019.02.12", "title": "Рапърът A Boogie wit da Hoodie се върна на върха на класацията на „Билборд“"}
{"url": "https://www.monitor.bg:443/bg/a/view/mz-obsyjda-s-protestirashtite-majki-novata-naredba-za-telk-157007", "text": "Какви са слабостите на новата наредба за медицинска експертиза, от какво се оплакват хората с увреждания, минали на ТЕЛК през последните шест месеца, и какво може да се промени - тези въпроси ще обсъди днес ръководството на здравното министерство с представители на протестиращите майки на деца с увреждания и националните организации на хората с увреждания. До срещата се стигна, след като въпреки обещанията за оповестяване на конкретни проблеми, миналата седмица заместник-министърът на здравеопазването Жени Начева обяви единствено броя на преминалите преосвидетелстване хора с ТЕЛК, и увери, че жалбите срещу телковите решения не са повече спрямо положението със старата наредба. Майките на деца с увреждания обаче поискаха промени в действащата наредба, докато бъде направена цялостна реформа в оценяването на уврежданията.", "date": "2019.02.12", "title": "МЗ обсъжда с протестиращите майки новата наредба за ТЕЛК"}
{"url": "https://www.monitor.bg:443/bg/a/view/principna-sdelka-vyv-vashington-za-izbegvane-na-shytdauna-157010", "text": "Преговарящи от двете партии в американския Конгрес съобщиха, че са постигнали принципно споразумение за финансиране на правителството и избягване на нова частична парализа на държавната администрация, предаде АП. В стремежа си да избегнат нова частична парализа на държавната администрация републиканците се съгласиха на далеч по-ниска сума от исканите от президента Тръмп за граничната стена с Мексико 5,7 милиарда долара и предложиха около 1,4 милиард. Това финансиране ще е до края на настоящата фискална година, която приключва на 30 септември. Тази обсъждана сума покрива около 90 км нови гранични заграждения във вид на метални съоръжения вместо бетонна стена. Белият дом през декември искаше заграждения за около 350 км граница. Финансирането покрива заграждения, които да се построят в долината на Рио Гранде в щата Тексас. Принципното споразумение предвижда още увеличаване на нови технологии като усъвършенстван скрининг на гранични КПП-та, искана от демократите хуманитарна помощ и повече митничари. За появилата се договореност съобщиха група конгресмени, сред които сенаторът републиканец Ричард Шелби и представителката на демократите Нита Лоуи, след среща при закрити врата в Капитолия. През уикенда преговорите блокираха заради исканията на демократите за лимит на броя на задържанията на имигранти. Изглежда в понеделник вечерта преговарящите от двете партии са постигнали пробив, посочва АП. Сега те се нуждаят от подкрепата на президента Доналд Тръмп, чийто подпис е нужен преди изтичането на крайния срок в петък в полунощ. Ако конгресмените не приемат закона, стотици хиляди федерални служители ще бъдат пуснати в отпуск за втори път тази година, отбелязва АП. Самият Тръмп каза, че частичната парализа на правителството е показала на страната, политиците и света \"какво по дяволите става с границата\", съобщава АП. Тръмп говори пред хиляди хора на митинг в Ел Пасо в щата Тексас. Той каза, че са му съобщили за опитите на конгресмените да избегнат ново спиране на финансирането на администрацията. Президентът посочи обаче, че е заявил на сътрудниците си, че не иска да слуша за това, а за него е важно първо да говори пред своите хора в Тексас. Тръмп каза: \"Имах избор. Можех да остана там и да слушам, или да дойда при хората в Ел Пасо и Тексас. Аз избрах вас\". Тълпата му отвърна: \"Ние избрахме теб\".  На митинга в Ел Пасо американският президент изрази също надежда, че втората му среща със севернокорейския лидер Ким Чен Ун на 27 и 28 февруари в Ханой ще бъде също толкова успешна, колкото и първата.  По-рано американският президент Доналд Тръмп  на фона на признаците за напредък на Китай в тази област. Законът има за цел \"да доведе до растеж на американската икономика, да подобри икономическата и националната сигурност и да подобри качеството на живот\". Същевременно законът гарантира, че изкуственият интелект се използва \"за защита на гражданските свободи, личния живот и американските ценности\". Законът също така подкрепя проучванията, обучението на служители и изготвянето на регулации. Точен бюджет за постигането на тези цели не бе оповестен. Държавният секретар на САЩ Майк Помпео се срещна в Братислава с президента на Словакия Андрей Киска в рамките на обиколка на Централна Европа, целяща да контрира растящото влияние на Русия и Китай. \"Твърде отдавна Америка не е била ангажирана тук\", каза Помпео на Киска. Посещението му е първата визита на шеф на американската дипломация в страната от 14 години.", "date": "2019.02.12", "title": "Принципна сделка във Вашингтон за избегване на шътдауна (ОБНОВЕНА)"}
{"url": "https://www.monitor.bg:443/bg/a/view/mysk-syobshti-cenata-na-bilet-do-mars-157013", "text": "\"Крайната цена много ще зависи от интереса, но съм убеден, че пътуването до Марс (билетът за връщане ще е безплатен) един ден ще струва по-малко от 500 000 долара, а може би и дори под 100 000 долара. Достатъчно ниска цена, за да могат повечето хора в развитите икономики да продадат къщата си на Земята и да се преместят да живеят на Марс, ако желаят това\", написа Мъск в Туитър.  Той допълва, че интересът на обществото, особено ако е добронамерен, ще има голяма роля за успеха на проекта. \"Планираме да информираме обществото както за прогреса, така и за трудностите. Ще има някои взривени тестови ракети, но тръпката е гарантирана!\", допълва той. Мъск обяви също така, че тестовете на двигателя Raptor на ракетата Starship, която ще има основа роля в пътуванията до Марс, също вървят добре. Двигателят е постигнал налягане от 268,9 бара при тестове в събота, с което е подобрил рекорда на руския RD-180, като има потенциал и за още по-добро представяне.", "date": "2019.02.12", "title": "Мъск съобщи цената на билет до Марс"}
{"url": "https://www.monitor.bg:443/bg/a/view/pusnaha-kuponi-za-bedni-i-bogati-v-uchilishtata-156996", "text": "Купони за обяд в училищата на ниски и високи цени пуснаха фирмите за кетъринг и това веднага раздели децата на бедни и богати. Така родителите трябва да избират дали да купят меню за 2,50 лв., или 3,50 лв., за да може хлапето им да бъде сито преди да започнат часовете в занималнята. За разликата от левче едните малчугани могат да похапнат за основно спаначена каша със сирене, а за другите има карначета с гарнитура. „Разликата в менютата е в грамажа на основното. за приготвяне на менютата – едното е на 150 грама, другото на 200. С нищо не сме си превишили правата“, обясни Камелия Николчева от кетъринг фирмата. Тя уточни, че качественото на храната едно и също, а продуктите се доставят от един и същ производител. Николчева обясни още, че преди да пуснат новите купони са постъпили оплаквания, че грамажът на порциите е бил твърде малък. „Те са провокирани от това, че децата остават гладни, защото не са научени да ядат готвени ястия вкъщи“, заяви тя. Поради тази причина във второто меню се набляга на сухата храна – пържоли или пилешки шишчета с гарнитура например. Във вторник всички хлапета хапнаха за обяд таратор и плод за десерт, а към менютата за 2,50 лв. имаше и пиле с ориз, а за 3,50 лв. пилешки шишчета с гарнитура от салата. Николчева обясни, че спрямо рецептурника в по-скъпото меню месото трябва да е120 грама, докато в пилето - до 80 грама. В петък пък основните са почти идентични –150 грама кюфтета с гарнитура или 200 грама кюфтета на скара за гарнитура. Николчева обясни, че на евтиното меню месото ще е100 грама, а 150 на скъпото. „Ще има или разлика в броя на кюфтета или едните ще са по-големи по грамаж“, каза още тя. В същото време обаче родители се оплакват, че съученици на децата им се подиграват, че ядат от евтината храна. „Миналата седмица бях забравила за купя електронни купони и мъжът ми взе хартиени в училището, но не знаеше че има различни менюта. Вечерта синът ми ми разказа, че децата оплака се една от майките. Тя сподели, че смята да купува вече само от купоните от 3,50 лв., въпреки че синът ѝ предпочита повече основните в по-евтините варианти. „Принудена съм да му вземам купони от 3,50 лв., не искам децата да му се подиграват, че яде ориз с месо, а не пилешки шишчета“, заяви майката на ученика.", "date": "2019.02.12", "title": "Пуснаха купони за бедни и богати в училищата"}
{"url": "https://www.monitor.bg:443/bg/a/view/jordanka-fandykova-razvitieto-na-sofija-ne-zavisi-ot-izbori-a-ot-postojanna-rabota-156985", "text": "Построихме 90 нови сгради на детски градини, преди ги заменяха за панелки, казва в интервю пред \"Монитор\" кметът на София - Всяко лято през последните десет години София е строителна площадка и няма столичанин, които да не ви каже същото. Големите ни инфраструктурни проекти не се реализират в рамките само на един строителен сезон, затова работим поетапно и с планове. Бих казала, че в София предизборно би било да спрем ремонтите, за да не създаваме неудобства на хората. Моето разбиране винаги е било, че работата за град като София не трябва да спира и не трябва да зависи от това дали има избори или не, защото има нужда от постоянство и последователност, за да се развива. Тази година сме заложили 15 големи инфраструктурни проекта, което безспорно ще доведе до затруднение в движението и недоволство. - Предложихме бюджет в размер от 1,75 млрд. лв. Само преди 10 години бюджетът на София беше около 1 млрд. лв., а когато започнах работа като заместник-кмет, заварихме средства под половин милиард. Тези числа изразяват и темповете на развитие на града. Преди да говорим за изразходването на парите, полагаме големи усилия за събирането им. Нашите приоритети са последователни, устойчиви и най-важното, безспорни. По време на дебатите за бюджета нито една политическа група не предложи нещо друго. Това са приоритетите на гражданите - транспорт и транспортна инфраструктура, екология и образование. В образованието имаме рекорден бюджет – близо 76 млн. лв., които са за строителството и модернизацията на детски градини и училища. В последните години построихме над 90 сгради на детски градини. Ще припомня, че преди това десетилетия нямаше построена детска градина, нещо повече, те се приватизираха и заменяха за няколко панелни апартамента. 2019 г. ще строим 15 сгради на детски градини и 10 нови сгради на училища, като в 5 от тях ще бъдат изградени и физкултурни салони. Продължаваме и с цялостната модернизацията на други 26 учебни заведения. Само доброто образование може да гарантира дългосрочното развитие на града и страната. - - Сред тях са разширението на бул. „Филип Кутев“, където в момента се изграждат отливни канали, което затруднява движението по бул. „Черни връх“. Предстои продължаване на разширението на бул. „Тодор Каблешков“. Споменавам тези два обекта, защото те са част от вътрешния градски ринг, а изграждането му, заедно с довършването на Околовръстния път, е стратегическо за града - както за намаляването на трафика, така и за подобряване на качеството на въздуха. Ще довършим последния участък от бул. „Монтевидео“ при новата метростанция. Ремонтираме основно улиците „Първа българска армия“, „Президент Линкълн“, „Житница“, „Коперник“, „Атанас Узунов“, „Народно хоро“ и др. Наред с това всеки районен кмет трябва да предложи кои квартални улици да бъдат ремонтирани. Центърът за градска мобилност пък ще продължи ремонтите на тротоарите, където беше въведена зона за платено паркиране. - „Граф Игнатиев“ е знакова централна улица, която беше в много тежко състояние и ремонтът й е изключително необходим. Освен настилките, които са видимата част, там се подмени цялата подземна инфраструктура и се изгради ново трамвайно трасе. От 5 февруари възстановихме работа по обекта, която беше спряна на 19 декември заради зимния сезон. В момента продължава довършването на настилките както по протежението на улицата, така и в участъците на площадите „Славейков“, „Гарибалди“ и градината „Св. Седмочисленици“. - 2,1 млн. лв. е стойността на наложените санкции през 2018 г. За някои от по-малките обекти все още се проверяват протоколи и се изясняват ситуации. Налагаме санкции на всички строители, които закъсняват или имат проблеми с качеството на работа, без значение кои са те. Доказала съм, че не поставям чадър над нито една фирма. Това, което гарантирам, е че не се плаща за несвършена или лошо свършена работа. - В последните 5 години изпълнихме мащабна програма за модернизацията на градския транспорт. Поехме ангажимент през 2019 г. средната възраст на автобусите да бъде 6-7 години и го изпълняваме. За този период сме закупили близо 400 нови автобуса, като 82 от тях ще бъдат пуснати в движение тази година. Всички те са с най-високия екологичен стандарт, нископодови, климатизирани, достъпни за майка с колички и хора с увреждания. Не знам дали се помни, че преди години нямахме нито един климатизиран автобус, а сега са над 400. Подменихме и 90% от тролейбусите, доставихме 25 нови трамвая, а тази година предстои още 13 да тръгнат из града. Общо над 400 млн. лв. сме инвестирали в модернизация на наземния транспорт. Тези стъпки се посочват и от Европейската сметна палата и като добър пример за инвестиции за подобряване на качеството на атмосферния въздух. - 2019-та ще бъде годината на метрото и модернизацията на транспорта. В момента се изграждат 12 км метролинии с 12 метростанции. 320 млн. лв. сме заложили в бюджета за метрото. Доставени са 20 нови мотриси, по мое предложение заложихме допълнително 19 млн. лв. за закупуване на още 10 влака. До края на годината ще бъдат пуснати първите 8 км от третата линия. Най-удобният транспорт ще бъде ползван и от живущите в кварталите „Хаджи Димитър“, „Оборище“, „Красно село“, „Бели брези“ и „Хиподрума“. Следващата година ще пуснем и останалите 4 км, които са важната връзка за жителите на „Овча купел“ и „Горна баня“. Метрото е не само най-удобният градски транспорт, но и най-екологичният. С новата линия ще спестяваме 90 хиляди тона вредни емисии на година. В момента 350 хил. души на ден пътуват с метрото, в края на тази година още около 80 хил. ще имат достъп, а догодина общият брой ще достигне 480 хил. пътници.   - Работим целенасочено в няколко основни посоки. Едната е подобряването на градския транспорт и грижата за зелената система на града. Втората са законодателните промени, които инициирах. Третата е организацията за превенция на нерегламентираното горене на отпадъци. Само през 2018 г. събрахме 12 612 стари гуми и 24,5 т стари дрехи, които хората предадоха на местата, които обособихме. Това са отпадъци, които за съжаление, се ползват като гориво и нашата цел е да ги съберем преди да достигнат до печките. Затова и събираме учестено едрогабаритните отпадъци – стари мебели и дограма. Защитихме проект за безплатна подмяна на 4000 стари печки на домакинствата по програмата „Лайф“ на ЕК. Кандидатстваме и за подмяна на още 15 000 стари печки със средства от оперативна програма „Околна среда“. Целта ни е за 2-3 години да подменим отоплението на 1/3 от всички 55 000 домакинства, които в София се топлят на дърва и въглища. Разработваме и общинска програма за монтиране на филтри на комините, за което не се предвижда европейско финансиране. Тази година пускаме и собствена мониторингова система с 22 сензора, която гражданите да следят в реално време. Закупуваме и мобилна станция за контрол на въздуха. - До момента сме направили три предложение за промяна на законодателството, свързано с качеството на въздуха. Едно от тях вече е прието, а именно налагането на стандарти за дърва и въглища. Следващото са стикери на автомобилите в зависимост от екологичния им клас, което би ни позволило да ограничаваме движението на колите, които замърсяват повече в определени дни. Трета е инкриминирането на нерегламентираното горене на отпадъци. Административните наказания, които са предвидени по закон, не дават резултат. Има определени райони в София, за които актът или глобата не дават никакъв резултат, затова по предложение на гражданите от „Красна поляна“ настояваме за такава мярка. - Ако развитието на града ни продължи със същото темпо, София може да бъде един от най-добрите градове за живеене в региона. В последните години икономиката на града се разви чувствително – 40% от БВП на България се създава тук. Стандартът на живот е два пъти по-висок в сравнение с другите региони в страната. Трябва да продължим с подобряването на инфраструктурата, създаването и модернизацията на парковете, градините, детските площадки, така че хората да имат и добри възможности за отдих. Това са и задължителните условия, за да продължим да привличаме инвеститори. Най-важното е София да бъде добър град за децата. Йорданка Фандъкова е родена на 12 април 1962 г. в Самоков Завършила е 35-а руска езикова гимназия в София и руска филология в СУ “Св. Климент Охридски” Била е учител в 73 СОУ “Владислав Граматик” в София, а от 1998 г. е негов директор През 2005 г. става заместник-кмет на София по образованието През 2009 г. става министър на образованието, младежта и науката в първото правителство на Бойко Борисов. Трети мандат кмет на София. Печели местните избори през ноември 2009 г., август 2011 г. и септември 2015 г.", "date": "2019.02.12", "title": "Йорданка Фандъкова: Развитието на София не зависи от избори, а от постоянна работа"}
{"url": "https://www.monitor.bg:443/bg/a/view/ruska-dirja-v-parite-s-koito-gebrev-prilapva-dunarit-157006", "text": "Руска диря и сянката на Федералната служба за безопасност на Русия (ФСБ) наднича от парите, които ортакът на Цветан Василев – Емилиян Гебрев е платил, за да сложи ръка върху „Дунарит“. В същото време, за да отвлекат вниманието от опитите на тандема Василев-Гебрев да прилапа военния завод с пари с кремълски произход, медиите, финансирани от банкера-беглец и ортаците му олигарси, се опитват да пришият несъществуващи апетити към \"Дунарит\" и абсолютно фиктивни руски връзки на депутата и издател на \"Телеграф медиа\" Делян Пеевски ( ). От вече над две години оръжейният търговец се опитва да се впише като собственик на военния завод, струващ близо 300 млн. лева, като прилага поредица от схеми, измислени от банкера-беглец, в чиято полза работи. Дотук обаче единствената сума, броил за него, е абсурдно ниска - 12,4 млн. лева, което прави едва 4% от пазарната стойност на „Дунарит“. При това тя е дадена на друг ортак на Василев – Иван Езерски, а не на фалираната КТБ, финансирала с около 200 млн. лева заеми икономическата група на „Дунарит“. Парите, броени от Гебрев, про форма са дошли от теглен от него банков кредит. Той обаче, буквално за седмици, е покрит почти напълно от полска сметка. Тя е с неясен за нашите разследващи произход, но има съмнения, че парите в нея са от партньорство в страната на ЕМКО със свързаната с РСК МиГ фирма полска фирма със смесена собственост „Полит-електроник“, показва разследване на Агенция „Монитор“. стартира през 2016 г. В началото на въпросната година друго лице, считано за част от обкръжението на банкера-беглец – Иван Езерски, става собственик на фирмата „ТМН“ ЕООД, през която веднага влиза като съдружник в „Кемира“ - дружеството-майка на „Дунарит“ и придобива мажоритарен дял в собствеността на фирмата чрез увеличение на капитала й. Тази сделка е обжалвана от КТБ, а предната година върху цялата „Кемира“ са наложени запори по искане на КПКОНПИ и НАП. Затова ТМН не успява да се впише като собственик на дружеството-майка на „Дунарит“. По тази причина е приложена нова схема. На 7 юли 2016 г. „Кемира“ продава на ТМН мажоритарния пакет от „Дунарит“ - общо 7 960 426 акции. Месец по-късно – на 17 август, Езерски от своя страна продава акциите на ЕМКО ЕООД срещу абсурдно занижената стойност от 12,4 млн. лева. Същият ден миноритарният собственик на „Дунарит“ - подставеното лице на Василев – Асен Бабански, продава пак на Емилиян Гебрев през ЕМКО остатъчният дял от акциите на военния завод в размер на 38 574 акции. Миноритарният пакет е и единственият дял, който Гебрев може легално да държи. Причината е, че върху мажоритарния пакет на „Дунарит“ има запор, наложен през „Кемира“ по искане на няколко държавни институции. Така, въпреки че участниците в схемата избързват и вписват ЕМКО като собственик на въпросните близо 8 млн. акции от „Дунарит“ в акционерната книга на дружеството, тази промяна не е вписана в Търговския регистър и до ден днешен, защото противоречи на законите на страната. Схемата, по която Гебрев е платил въпросните 12,4 млн. лева на Езерски, е не по-малко любопитна. Според документите по сделката, про форма собственикът на ЕМКО е теглил кредит от българска банка на стойност 22 млн. евро. Заемът е одобрен специално за продажбата на „Дунарит“, но ортакът на Цветан Василев така и не тегли пълния му размер. На 2 септември 2016 г. ТМН получава 12,5 млн. лева от ЕМКО, а на 27 септември още 350 000 лева. До октомври от самата сметка, в която са парите по заема, са усвоени 17,280 млн. евро, по-голямата част от които обаче са върнати от Гебрев през ноември. Тогава ЕМКО възстановява на банката 12,280 млн. евро (двойно на даденото за акциите на „Дунарит“). Възстановената от него сума идва от полска сметка, чийто произход е неясен. Именно затова разследващите подозират, че е възможно да става въпрос за пране на пари. Любопитното е, че именно по времето, когато парите са възстановени, приключва договор в Полша, по който ЕМКО е контрагент заедно с фирма, Договорът е сключен през 2014 г. и е за доставката на полското министерство на отбраната на 17 000 изработени в България ракетни неуправляеми снаряди с бойна глава S-5 по съветски модел от 1955 г. Стойността му е 114 млн. полски злоти – около 55 млн. лева (26,6 млн. евро), а сключването му предизвиква истинско цунами в полския политически живот. Причините са няколко. Според полски медии въпросните снаряди са архаично въоръжение, ползвано най-вече от бунтовниците в Либия и Сирия и африканските държави. Втората е, че самата „Полит-електроник“ има скандална слава в Полша. Именно това е фирмата, отговорна за ремота на правителствения ТУ-154, който се разби на 10 май 2010 г. край Смоленск. При катастрофата загинаха всички над 90 души на борда, сред които и президентът на страната Лех Качински. И не на последно място – през 2013 г., година преди контракта, в своя отговор до депутат от полския парламент зам.-държавният секретар в Министерството на националната отбрана на Полша Валдемар Скшипчак обявява, че „Полит-електроник“ “е станала официален член на Руската самолетостроителна корпорация – РСК МиГ и по тази причина елиминирането на фирмата като посредник в друга сделка – за сертифицирани ремонти на двигателите RD-33 на полските МиГ 29 не е възможно“. Сключването на договора за S-5 пък става причина за питане на депутати от горната камара на парламента на страната до Министерството на националната отбрана, а на 9 май 2014 г. публично достояние става и писмо от депутата от Сейма (долната камара на парламента) Дариуш Селига до военния министър Томаш Шемоняк. Писмото, публикувано в синдикалния бюлетин на военните заводи МЕСКО, гласи: „Обръщам се към Вас с любезната молба да поемете личен и особен надзор върху въпроса с тръжната процедура за покупката на ракети за полската армия......Безпокои ме фактът, че на Руската Федерация. Затова ви моля, г-н министър, да погледнете от близо тази сделка, тъй като би било странно оборудване на полската армия да го доставят руски агенти“. В крайна сметка обаче договорът е сключен. Посочената причина е, че консорциумът между „Полит-електроник“ и ЕМКО е единственият, подал оферта за доставката на военната продукция. На пресконференция в понеделник след срещата в МС на премиера, главния прокурор, МВР шефа, главсека на вътрешното министерство и председателя на ДАНС с посланика на Великобритания Ема Хопкинс, обвинител №1 Сотир Цацаров обяви, че в кръвта и урината на Гебрев не са открити следи от новичок и няма данни той да е бил отровен като Скрипал. Именно тази версия се опитват да лансират в момента медиите, финансирани от Цветан Василев и ортаците му олигарси Иво Прокопиев, Огнян Донев и Сашо Дончев, за да отвлекат вниманието от опитите на банкера-беглец и Гебрев да откраднат \"Дунарит\".  Цацаров обяви също, че Гебрев се е почувствал зле на 28 април 2015 г., именно след среща със свои партньори от Полша в хотел „Кемпински Зографски“. Към онзи момент точно се е развивала сделката на Гебрев и Полит-електроник в Полша, но самият оръжеен бос още не е бил включен в схемата за кражбата на \"Дунарит\". За сметка на това хоспитализацията на Гебрев е съвпаднала по време и с друга сделка - доставка на оръжия за Украйна. ", "date": "2019.02.12", "title": "Руска диря в парите, с които  Гебрев прилапва „Дунарит“ (РАЗСЛЕДВАНЕ)"}
{"url": "https://www.monitor.bg:443/bg/a/view/antonija-petrova-pozira-za-pyrvija-po-roda-si-skicnik-za-grim-156983", "text": "Антония Петрова стана част от иновативен скицник за гримиране, благодарение на който редица ентусиасти тестват усета си с четката и пудрата. Той е дело на професионалиста в перманентния грим, много креативна личност и моя приятелка - Бисерка Петрова, на която аз лично се доверявам от години!“, написа екзалтирана Мис България 2009 в социалните мрежи. Любопитният скицник всъщност се котира на пазара на цена от 24,90 лв от вече около два месеца. Той побира в себе си снимки на седем популярни дами, сред които Петрова и Мис България 2005 Роси Иванова. Кадрите представят единствено лицата на моделите, а върху тях всеки може да упражнява уменията си в нанасянето на макиажа. Междувременно преди дни Петрова се похвали, че вече е върнала топ формата си от преди бременността. Само за две седмици чаровната блондинка успя да свали 11 килограма. „Извод: раждайте естествено, кърмете и се грижете пълноценно за децата си, така ще си върнете формата и без спорт и диети!“, категорична бе тя. Припомняме, че Антония даде живот на първородния си син Благовест навръх имения си ден на 17 януари.", "date": "2019.02.12", "title": "Антония Петрова позира за първия по рода си скицник за грим"}
