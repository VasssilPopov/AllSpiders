{"url": "https://www.monitor.bg:443/bg/a/view/polfrijman-s-pasport-chak-sled-prikluchvane-na-kazusa-obzor-177467", "text": "Осъденият за убийството на студента Андрей Монов австралиец Джок Полфрийман вече има издаден паспорт от властите в родината си, но те ще му го връчат чак след като приключат всички съдопроизводствени действия у нас. Това уверение е дал посланикът на Австралия в Гърция Джон Филп по време на срещата си с правосъдния министър Данаил Кирилов. На разговора между двамата са присъствали още консулът на страната, акредитиран за България - Джанин Маклейн, почетният консул на Австралия в България Индиана Трифонова, както и зам.-министрите на правосъдното ведомство – Николай Проданов и Евгени Стоянов. Срещата идва само ден след като на свое заседание в понеделник тричленен състав на Върховния касационен съд разгледа искането на главния прокурор Сотир Цацаров да бъде върнато за ново произнасяне делото за предсрочното освобождаване на Полфрийман. Очаква се Пред дипломатите Кирилов е посочил, че вярва в независимостта на българския съд и е изразил увереност, че ще бъде взето правилно решение по повод искането на държавното обвинение за възобновяване на делото. Филп пък е благодарил на затворническата администрация, която е „откликвала бързо и адекватно през годините във връзка със сигурността и безопасността“ на Полфрийман и е подчертал: „Австралийската страна е наясно, че и в момента всичко се развива според българското законодателство и няма отклонения в процесите на съдопроизводството“. В кулоарите на Народното събрание Кирилов уточни, че паспортът на Полфрийман е бил издаден още на 26 септември, както и че не е изненадан от решението на австралийските власти да го връчат на осъдения за убийството на Андрей Монов чак след приключване на съдебните процедури. \"Изцяло се действа при условията на взаимността и дипломатическия протокол. Това е уместното поведение, което и правната система на Австралия прилага по отношение на зачитане на съдопроизводствените действия в друга държава\", каза Кирилов. На въпроса дали Полфрийман ще остане в Бусманци поне до решението на ВКС, Кирилов отговори: \"Най-вероятно, да\". \"И за него е по-благоприятно в този момент да не бъде нито в затворната администрация, нито пуснат на свобода в България. По-благоприятно е да изчака прекратяването на принудителните административни мерки\", каза още министърът. \"Не нападайте България повече, отколкото другите държави\", отговори пък той на въпрос защо човек с документи се ограничава да напусне България. Относно промените в НПК, внесени заради казуса с Полфрийман, за възобновяване на производството при условно освобождаване или т. нар. трета касационна инстанция, Кирилов поясни, че е помолил депутатите да изчакат, докато не приключи казусът „Полфрийман“. Междувременно стана ясно, че австралийският посланик се е срещнал и с главния прокурор Сотир Цацаров, който е заявил пред дипломата, цитиран от пресцентъра на държавното обвинение: „Джок Полфрийман е като за двама от съдиите са съществували безспорни основания за отвод“. Срещата е била проведена по молба на Филп, като в нея освен консула Маклейн е участвал и Цветомир Йосифов, завеждащ международния отдел на ВСП. Цацаров подчертал още, че искането му за ново разглеждане на делото за предсрочното освобождаване е отправено до съда, без да се влияе от това дали осъденото лице е чужд гражданин. Подчертал също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието „лишаване от свобода“ в затвора в София и не е изплатил дори минимална част от обезщетението, присъдено на пострадалите. Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени. Отхвърлени са всякакви съмнения за политическо влияние в действията на държавното обвинение, като е било изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите. Главният прокурор Сотир Цацаров отхвърли искането на ВМРО да поиска от съда прекратяване дейността на Българския хелзинкски комитет (БХК). То беше отправено от партията с мотива, че организацията прави \"недопустима намеса в съдебната система на България\". Обвинител №1 обаче припомня, че принудителното прекратяване на правен субект, какъвто е НПО-то, е възможно най-тежката законова санкция и именно затова са лимитирани и случаите, в които може да се прибегне до подобна мярка. Според Закона за юридическите лица това може да се случи само ако са налице данни за финансиране и подпомагане на тероризъм или организацията извършва дейност, която противоречи на конституцията и на законите и добрите нрави. Цацаров обаче подчертава, че от ВМРО не са представили доказателства в тези насоки и именно затова няма правно основание прокуратурата да стартира подобна процедура. Той посочва също така, че самата партия има право да се обърне към съда, за да я стартира пряко.", "date": "2019.10.08", "title": "Полфрийман с паспорт чак след приключване на казуса (ОБЗОР)"}
{"url": "https://www.monitor.bg:443/bg/a/view/dans-proverjava-pastori-za-psihozata-v-sliven-obzor-177465", "text": "ДАНС и прокуратурата проверяват откъде е тръгнал слухът, който предизвика психоза и опразни за минути няколко училища в Сливен, Ямбол, Карнобат и Сунгурларе. Истерията била предизвикана от видеоклипове, изпратени до родители на ромски деца, в които се обяснява, че социалните служби ще им ги отнемат и ще ги пратят в интернат. Участие в разпространението на слуховете имали квартални пастори в ромските махали, съобщи пред бТВ премиерът Бойко Борисов. „Казват – така се говори, държавата ще ни взима децата. Помислете! Какво ще ги прави държавата тези деца? Къде ще ги настанява? Това и сега го има в закона, ако дете е третирано като животно, ако е бито и изнасилвано, да. Как ще се вземе детето на нормално семейство”, коментира Борисов и подчерта, че службите работят вече за откриване на подбудителите. Той е категоричен, че стратегия за децата е нужна, защото малчуганите в проблемни семейства се нуждаят от закрила. Министър-председателят се обърна към паникьосаните родители и ги призова да върнат децата си в училищата. Той бе категоричен, че държавата и в момента разполага с механизми да защитава тези, които са в риск, защото е длъжна да го прави. Борисов призова медиите да разследват и да покажат случаите на насилвани, тормозени деца, по които работят социалните служби. Премиерът изтъкна като един от големите успехи на правителството това, че са върнали 50 000 деца в класните стаи миналата година. “Нашата стратегия е и да се издържат”, посочи министър-председателят „Държавата деца няма да отнема, това са глупости, някой всява напрежение, защото знае, че идват избори. Като дойдат избори, има цели щабове, които мислят каква мръсотия да направят. За нещастие често им се получава – Костинброд, Истанбулската конвенция, козичките. Обръщам се към тези, които са притеснени от Стратегията за детето – това е нова Костинбродска афера!“, коментира още премиерът. \"Информацията, която имам, не ни дава основание категорично да кажем кой е източникът на дезинформация. Слуховете са тръгнали от клиповете, има роля на тролове и пастори в квартала, както се е случило в сливенския квартал \"Надежда\". Това заяви и просветният министър Красимир Вълчев, който участва в кръгла маса, посветена на образованието, в НДК. Той уточни, че все още не е ясно дали дезинформиращите слухове са тръгнали от евангелистки или протестантски църкви. В някои случаи обаче те били пуснати от лица, свързани с политиката \"Определено някой се е изкушил политически да използва ситуацията. В основата са групите, които са се организирали около несъществуващата Стратегия за детето\", допълни просветният министър. От разговорите с родители станало ясно, че хората, пуснали слуховете, твърдели, че децата ще бъдат товарени на автобуси. Опозицията пък ги спасявала да не бъдат отведени като в Норвегия. \"Става въпрос за груби манипулации, дезинформации и престъпна злоупотреба със страховете на родителите, което граничи с опит да се разрушат училищата и образователната система\", категоричен е Вълчев. Той припомни, че през 2015-а около предходните избори пак е имало случай, в който децата не са ходили на училище за около 5 дни, но тогава причина били рокери, които обикаляли столичния квартал \"Надежда”. Миналата седмица е имало опит и в София, но агитацията е била от врата на врата. Случаи е имало и в Силистра, обаче там истерията не била масова. Днес децата започнаха да се връщат в клас, но все още има празни чинове. От МОН разчитат на ежедневната работа с учениците и родителите. Медиатори са провели срещи с лидерите на ромските общности. \"Това са хора от общността, на които вярват и затова разчитаме на тях\", каза още Вълчев. Следващите 1-2 дни, докато обстановката се успокои, няма да се пишат отсъствия на децата. \"Не може да виним за случващото се родителите или децата и че са били използвани. Според нас е необходим толеранс от няколко дни\", допълни просветният министър.", "date": "2019.10.08", "title": "ДАНС проверява пастори за психозата в Сливен (ОБЗОР)"}
{"url": "https://www.monitor.bg:443/bg/a/view/obnovjavat-ploshtad-rajna-knjaginja-v-panagurishte-177466", "text": "Община Панагюрище стартира проект за обновяване и реконструкция на площад“ Райна Княгиня“ в средногорския град, информираха от местната администрация. Цели се да се подобри достъпността на средата, да се оптимизират комуникационните потоци и възможности за социални контакти, чрез създаване на единна система от пешеходни пространства с обща визия, съобразена със спецификата на града, като се запазват и надграждат  реализираните вече обекти, съобщиха от общината в средногорския град. Ще се оформят функционални и естетически пешеходни алеи с паркова мебел и допълнителни осветителни тела. Ще се обособят нови зелени площи с автоматизирана поливна система и ще бъде положена нова площадна настилка. Ниска тревна растителност,  храсти, цветя и дървета ще допринасят за цялостния вид на площада и ще подчертават красотата му и възможностите за отдих. Изпълнението на проекта е поредна стъпка към повишаване качеството на живот за жителите на община Панагюрище и развитието ѝ като привлекателен социално-икономически център, сигурно място за живот и отдих. Реконструкцията на площад „Райна Княгиня” ще надгради  наложения имидж и позициониране на Община Панагюрище като атрактивна дестинация със собствен облик и богато културно-историческо наследство, както и създаване на бизнес и инвестиционен климат в подкрепа на туристическия сектор, съчетани с насърчаване на участието на частния сектор като инвеститор.  ", "date": "2019.10.08", "title": "Обновяват площад „Райна Княгиня“ в Панагюрище "}
{"url": "https://www.monitor.bg:443/bg/a/view/nesybranite-dylgove-namaleli-s-1-3-za-godina-177459", "text": "През първите 6 месеца на 2019 г. продължава да се свива обемът на дълга, възложен на колекторските агенции за събиране. като обемът на възложените за събиране вземания в първото полугодие на тази е 464.3 млн. лева при 743.9 млн. лева за същия период на 2018 година. Това показват данните на Асоциацията на колекторските агенции в България. \"Има реална промяна в политиката на кредиторите, които все по-често прибягват до ранна продажба на портфейлите. Основната причина за цялостен спад в задлъжнялостта на населението обаче е друга и това е устойчивото подобряване на макроикономическата среда. Потребителите са по-платежоспособни, коментира Райна Миткова, председател на асоциацията. Тя отбелязва и това, че финансовата култура на българите се подобрява и те все повече разбират, че неплащането на дължимото носи единствено негативи за тях, което ги кара да са по-стриктни. Макар и не пропорционално, броят на отделните случаи също търпи понижение, отчита асоциацията. За периода януари-юни те са малко над 570 хил. при 636 хил. за първото полугодие на 2018 година. Средният размер на дълга на потребителите който миналата година надхвърли психологическата граница от 1000 лева и достигна 1162 лева, Без сериозно изменение остава разпределението на кредиторите по сектори, показват още данните на асоциацията. Делът на банките остава най-съществен, макар да бележи понижение с около 5% спрямо същия период на 2018 година. Телекомите растат от 15% на 17%, докато възложените задължения по застрахователни продукти намаляват с 3 процентни пункта. Малък ръст се наблюдава при задълженията за комунални услуги – от едва 1% за първото полугодие на 2018 г. до 5% през настоящия отчетен период. Според Лилия Димитрова, зам.-председател на асоциацията, относителната стабилност там се обяснява с това, че профилът на потребителите на този конкретен продукт на практика не се изменя сериозно във времето, което прави тази картина по-статична. Нов ръст, този път двоен – от 584.6 млн. на 1.180 млрд. лева, се отчита в обема на изкупения дълг. Според асоциацията това се дължи на няколко сделки с банкови институции, които са продали пакети със сериозен обем в рамките на периода. И извън частните случаи активността при продажбата на задължения е висока. Профилът на длъжника също не търпи съществени изменения. Проучването на асоциацията показва, и има средно или висше образование. Зодията на средния потребител с необслужван заем този път е Рак. При междуфирмената задлъжнялост пък се наблюдава сериозен спад в обемите и показват данните. В Европа по-голям процент от фактурите се плащат навреме през 2019 г. в сравнение с предходната 2018 г. В България 77% от издадените фактури също се плащат навреме през настоящата година при 76% през миналата. Българските компании демонстрират и най-добрите показатели по редовност на плащанията от 6 години насам, сочат данните на Асоциацията на колекторските фирми.", "date": "2019.10.08", "title": "Несъбраните дългове намалели с една трета за година"}
{"url": "https://www.monitor.bg:443/bg/a/view/bylgarija-gyrcija-i-kipyr-s-obshta-pozicija-za-migracijata-kym-iztochnoto-sredizemnomorie-177452", "text": "Дебатите по темата миграция и реформата на системата за убежище да са фокусирани върху всички маршрути, включително и Източно Средиземноморския - това разбиране е гръбнакът на съвместната позиция на България, Гърция и Кипър. Тя бе представена на пресконференция след сесия на Съвета „Правосъдие и вътрешни работи“, съобщиха от пресцентъра на МВР. Целта на трите държави членки е да обърнат отново внимание, че държавите на предна линия, разположени по Източно Средиземноморския маршрут също са подложени на миграционните предизвикателства, пред които Европа е изправена.  Също така да се стимулират европейските партньори, Европейската комисия и другите европейски институции да предприемат мерки и обърнат внимание и на трайно продължаващите непропорционални миграционни предизвикателства, пред които са изправени тези държави.  В позицията е подчертано необходимостта от специфични мерки на ниво ЕС в контекста на европейската солидарност и отговорност, със справедливо разпределение на тежестта, чрез релокация от държавите на първа линия, надеждна политика за връщане към трети страни и по-широка подкрепа за пряко засегнатите държави от ЕС. В допълнение, трите държави подкрепят ефективното изпълнение на Съвместното изявление ЕС-Турция от 2016 г. чрез гарантиране на ефективни връщания, изкореняване на престъпните мрежи за трафик на мигранти към ЕС, и предотвратяване пренасочването на потоците и появата на нови маршрути за незаконна миграция към Европа по морски, сухопътни и въздушни граници. В тази връзка, трите държави призовават ЕС и другите държави членки да разгледат положително възможността за предоставяне на допълнителни финансови средства на държавите в широкия регион по Източносредиземноморския маршрут. Също така, София, Атина и Никозия отправят искане за предоставяне на допълнителни финансови средства за справяне с миграционния/бежанския въпрос в контекста на следващата Многогодишна финансова рамка 2021-2026. Министър Младен Маринов отчете, че нивата на натиск по българските граници запазват относително ниски стойности. Обстановката на българо-турската граница е под контрол. Благодарение на мерките, които вземаме и доброто сътрудничество с турските власти, не се наблюдава увеличение на опитите за нелегално преминаване. Същевременно, цялостната ситуация в региона на Източното Средиземноморие остава много динамична и тревожна. Наличието на големи групи хора, които бягат от военни действия, или търсят по-добри възможности за себе си, представлява постоянен и сериозен риск. В този контекст министър Маринов подчерта колко е важно регионът на Източното Средиземноморие да бъде постоянно във фокуса на вниманието, като се гарантира достатъчно ангажираност с изпълнението на Изявлението ЕС-Турция от всички страни и да се окаже необходимата солидарност на всички държави по маршрута и в региона.", "date": "2019.10.08", "title": "България, Гърция и Кипър с обща позиция за миграцията"}
{"url": "https://www.monitor.bg:443/bg/a/view/250-avtomobila-ot-nad-40-marki-pristigat-v-sofija-za-izlojenie-177463", "text": "250 автомобила на над 40 производители ще бъдат представени по време Международния автомобилен салон София 2019 г. В изложението ще се включат 75 фирми, а 4 от марките са съвсем нови за българския пазар. Събитието се провежда за 24-ти пореден път, като то цели да представи актуалните новости в индустрията.  „До момента е имало 2 подобни изложения и се надяваме всяко следващо да е от по-високо равнище“, каза председателят на Асоциацията на автомобилните производители (ААП) Александър Миланов. Тази година акцентът е върху екологията и безопасността, като почти една трета от експонатите са с алтернативно задвижване – това са 13 електрически, 5 плъгин хибрида, 17 меки хибрида и 4 автомобила с двигатели на метан. Ще бъдат представени и 14 нови модела мотоциклети. „Електромобилите ще стават все повече и повече – статистиките на ЕС показват, че въпреки спада от 2%, продажбите на електромобили са се увеличили на 100% до края на септември“, каза Храбрин Иванчев от ААП. Вихрен Горанчев пък допълни, че освен за екологията този тип коли спомагат за безопасността по пътищата. „Безопасността по пътищата наред с екологията е основно предизвикателство пред индустрията“, каза Горанчев. Според него ключово за това е европейското законодателство и въвеждането на стандартно оборудване на колите в близкото бъдеще. „Европейската комисия предупреди, че до 3 години всички нови автомобили трябва да имат 11 функции за защита“, каза още Горанчев. Събитието ще се проведе от 12 октомври до 20 октомври в Интер Експо Център София. Отстъпки за билетите също има, а децата до 8-годишна възраст влизат безплатно. Новост тази година е, че времето за разглеждане е удължено до 20:00 ч.", "date": "2019.10.08", "title": "250 автомобила от над 40 марки пристигат в София за изложение"}
{"url": "https://www.monitor.bg:443/bg/a/view/mariana-marinova-kato-pepeljashka-vyv-fermata-177436", "text": "Организаторката на конкурси за красота Мариана Маринова влезе в ролята на Пепеляшка под покрива на „Фермата“. Ден след като продукцията неочаквано смени местата на бедните и богатите в шоуто, бившата „Мисис България“ бе избрана за ратай и заедно с журналиста-патриот Ивайло Шопски се пренесоха в строителното скеле на къщичка до обора на сиромасите. По традиция ратаите спят при животните, вършат най-тежката работа в стопанството и стават първи сутрин, за да приготвят закуска. Те имат право да се нахранят чак след като всички са станали от масата. „Доволна съм, че точно от тази страна на „Фермата“ ще съм ратай. и ще докажа, че мога да се справя“, заяви Мариана. Докато собственикът на пътуващо читалище Ивайло майстореше всякакви дървени пособия за облагородяване на живота в сиромашката ферма, Маринова сготви, помете с финес и дори успя да изгори содените си питки на ламарина, лавирайки между две манджи. Тя показа, че не се страхува да развали маникюра си, вадейки картофи от градината. „Мариана учуди всички. да прави някакви муцки и непрекъснато да мрънка, но каквато и задача да й се възложи, не спира да бачка“, похвали я бизнесменът Митко Калайджиев, който е фермер на седмицата при чорбаджиите.", "date": "2019.10.08", "title": "Мариана Маринова като Пепеляшка във „Фермата“ "}
{"url": "https://www.monitor.bg:443/bg/a/view/detskata-gradina-bie-trojno-shkoloto-po-reket-na-roditelite-temata-177468", "text": "Между 30 и 110 лева се събират в началото на учебната година от родителите на хлапетата в детските градини и училищата, показа проверка на „Монитор“. Сумите варират според възрастта на хлапето. Настойниците на малчуганите от първа група най-често заделят около 50-60 лв., за да осигурят всички необходими помагала, консумативи и играчки и подаръци за госпожите. На изхода на детската градина обаче сумата може да набъбне до 100-110 лв. В същото време родителите на учениците в 11-и и 12-и клас минават по-тънко и се бъркат само за застраховка и „доброволно“ дарение, които възлизат на около 30-35 лв. Така се оказва, че рекетът в детската градина е тройно по-голям от този в училище. След като преди няколко години общините от майките и татковците, тази роля се прехвърли на родителските колективи и училищни настоятелства. Така в началото на учебната година, съветвани от ръководството, те решават каква сума е необходима. Средствата обаче се събират на сляпо, разказа пред „Монитор“ родител, натоварен с тази задача в столична детска градина. Причината е, че заради GDPR-a той няма право да получи списък с имената на малчуганите в групата. Вместо това знае само бройката на децата. Докато родителите на хлапетата от по-горните групи вече са се срещали, то тези в първа, които тепърва се запознават, трябва сами да казват чие е тяхното дете, когато предават сумата. Накрая на отговорника му остава да се надява, че не е пропуснал някого и сметките са точни. В детските градини най-често сумите се събират за помагала и консумативи за рисуване и писане. Предвидливо още в началото на годината се заделят и пари за подаръци за 8 март, Коледа и рождени дни на госпожите. В някои градини родителите са тоалетна хартия, кърпички, чашки. Пари за килими, филтри за кани за вода, допълнителни шкафчета или други удобства, които липсват в обзавеждането на групата, също могат да бъдат предвидени в началото на учебната година. Ако такива обаче бъдат закупени групово, минават като дарение за детската градина от името на един от родителите. Отделно винаги се заделят и по 10-15 лв. за извънредни разходи. Като се тегли чертата и се пресметне сумата за помагала и канцеларски материали, подаръци за госпожите и допълнителни удобства, то за хлапе от първа до трета група се брои между 50 и 70 лв. Децата в предучилищна група обаче излизат по-солено на родителите си. Причината е, че освен парите за родителската каса, консумативи, тетрадки и подаръци, трябва да се отделят и допълнителни средства, за списък с материали за подготвителна група за училище, които всяко хлапе трябва да има. В него влизат индивидуални флумастери, пастели, цветни моливи, темперни бои, острилка, скицник, блок за рисуване, лепило, химикалки, с които децата да пишат и рисуват. За тях е необходим и несесер, в който да ги държат. За да има къде да тренират изписването на ченгелчета и цифри, пък им трябват тетрадки с тесни и широки редове и с големи квадратчета. За всички допълнителни материали родителите на хлапетата от последната група броят още 50-60 лв. Така като се добави и сумата, внесена в „родителската“ каса, настойниците В училищата с нарастването на възрастта на детето постепенно пък намаляват и средствата, които се събират след родителските срещи. За хлапетата в начален етап – от първи до четвърти клас, се харчат средно между 40 и 60 лв. Те се използват за учебни помагала, застраховки, баджове, чипове, подаръци, като остава и някаква сума в касиера за допълнителни разходи по време на учебната година. Почти във всяко училище се предвиждат и различни суми за лакомства за първия учебен ден. В същото време от родителите в по-горните класове често задължително се изискват само пари за застраховка. Отделно обаче родителите правят „доброволни“ дарения. Въпреки че просветният министър изпрати писмо, в което напомни, че събирането на средства за материали, консумативи и ремонти е забранено в много школа в страната. Майка на дете в столично училище обясни, че негласно при тях сумата е 30 лв., но ако някой няма възможност да ги даде, не го притискат. В друго школо пък са въвели промоция, ако в него се обучава повече от едно дете от семейство. Дарението за едно хлапе е 20 лв., но ако са братче и сестриче, родителите броят само 30 лв.", "date": "2019.10.08", "title": "Детската градина бие тройно школото по рекет на родителите (ТЕМАТА)"}
{"url": "https://www.monitor.bg:443/bg/a/view/nurts-datite-za-profilaktika-sa-utochneni-s-bnr-oshte-pred-2018-g-177469", "text": "„Датите за профилактика на отделните предаватели, чрез които се разпространяват програмите на БНР, са известни на БНР от 30.11.2018 г., когато НУРТС България ЕАД е изпратило на БНР окончателния график за профилактика през 2019 г. Не са постъпвали възражения и/или коментари от страна на БНР“. Това се заявява в позиция на дружеството, разпространена по повод думите на генералния директор на радиото Светослав Костов  , че е имало опит за ново спиране на сигнала на БНР.   От фирмата посочват, че годишният план за профилактика е съставен по начин, който да позволява изключване на отделни предаватели при минимално засягане на интересите на крайните потребители. Те можели да приемат сигнала чрез други предаватели, които в голяма степен припокриват своя обхват. „Посоченият по-горе основен принцип на профилактиката се отнася и до програмите на БНР - графикът за профилактики е съставен по такъв начин, че да няма прекъсване на излъчването в големи райони, като се има предвид и припокриването от отделните предаватели. Ето защо профилактиката на дадено съоръжение по графика, не означава пълна липса на приемен сигнал на програма „Хоризонт“ в зоната на обслужване на съответния предавател. Минималната степен на засягане на аудиторията на програма Хоризонт е демонстрирана многократно. През месец март и август 2019 г. са извършвани дейности по профилактика и поддръжка на КРТЦ Витоща. Спирането на работата на предавателя за извършване на тези дейности не е довело до липса на сигнал на програма Хоризонт на територията на град София и не са постъпвали сигнали и възражения, нито от БНР, нито от слушателите на неговите програми“, твърдят от НУРТС. Оттам подчертават също, че писмото, което са пратили до БНР на 3 октомври, че на следващия ден ще има профилактика съгласно графика, приет през 2018 г., представлявало действие по добросъвестно изпълнение на договорните им задължения. „След получаване на искане от БНР за отлагане на профилактиката, от страна на НУРТС България ЕАД е изпратено потвърждение, че искането на БНР ще бъде отчетено и профилактиката ще бъде отложена. Искането на БНР е изпълнено, въпреки че в резултат на отлагането на профилактиката възниква необходимост от ново координиране и взимане на съгласие на всички оператори, разположени на съответния обект“, завършват писмото си от компанията.", "date": "2019.10.08", "title": "НУРТС: Датите за профилактика са уточнени с БНР още през 2018 г."}
{"url": "https://www.monitor.bg:443/bg/a/view/bnb-prodade-na-aukcion-20-godishni-obligacii-pri-1-50-godishna-dohodnost-177461", "text": "Българската народна банка (БНБ) проведе аукцион за продажба на част от емисия с 20-годишни лихвоносни съкровищни облигации с падеж 21 юни 2039 г., при условия, определени от Министерството на финансите. Новият дълг е поет от част от продажбата на емисията от съкровищни облигации с лихвен процент 1,50% годишно. Датата на плащане за одобреното количество е 9 октомври 2019 г., съобщи БНБ. Лихвите се изплащат на всеки 6 месеца, считано от датата на емисията, като последното плащане се извършва заедно с изплащането на номиналната стойност на емисията. От централната банка посочиха, че до участие в аукциона са допуснати поръчки със съвкупна номинална стойност 132,250 млн. лева, в т.ч. несъстезателни поръчки със съвкупна номинална стойност 38,180 млн. лева. Постигнатият коефициент на покритие е 1,39. Средната цена на допуснатите до участие в аукциона поръчки е 100,86 лв. на 100 лв. номинал, на която съответства среднопретеглена годишна доходност – 1,45%. Според взетото от МФ решение, бяха одобрени поръчки в размер на 69,180 млн. лева номинална стойност, в т.ч. несъстезателни поръчки в размер на 38,180 млн. лева при следните цени на 100 лева номинал и съответните доходности, изчислени съобразно методиката, използвана от МФ. Отчетеният спред спрямо аналогичните германски федерални облигации е в размер на 170 базисни точки. Разпределението на придобитото количество ДЦК по видове инвеститори е както следва: най-голямо количество ДЦК на аукциона придобиха банките – 41,2%, пенсионни и гаранционни фондове – 34%, следвани от застрахователните дружества с 20,2%, и други инвеститори – 4,6%.", "date": "2019.10.08", "title": "БНБ продаде 20-годишни облигации при 1,50% годишна доходност"}
{"url": "https://www.monitor.bg:443/bg/a/view/dete-dari-polovinata-ot-nagrada-za-postignati-rezultati-na-bolen-mladej-177458", "text": "Едно от шестте деца, които на 1 октомври, получиха финансов стимул от Фондация „Надеждата на Пазарджик“ за постиженията си, дари веднага половината от сумата за лечението на 18-годишния Георги Арнаудов от Пазарджик. Възпитаникът на местното Спортно училище Любомир Германов, който е състезател на СК “Шампион“, споделил с родителите си, че иска да помогне на болния от онкозаболяване Георги и те напълно го подкрепили и поощрили. „Той има много повече нужда от тези средства в момента“. Това е заявил тийнейджърът и пред председателя на Фондацията Иван Неделчев. Две млади пазарджиклийки само за броени дни утроиха сумата по дарителската сметка на 18-годишния Георги, нуждаещ се от пари за лечение от Сарком на Юинг. След като в първия учебен ден инициативата „Дарение вместо букет“ успя да събере около 33 000 лева, организираният от Мирослава Казакова и Магдалена Тончева електронен базар във Фейсбук пожъна невероятен успех – постъпленията вече са почти 90 000 лева.  Организира се и базар на открито, средствата от който също ще са за лечението на младия човек. Събитието ще бъде точно на 19-ия му рожден ден-на 10 октомври. Специален жест по този повод поднася и Представителен танцов състав „Чудесия“ – благотворителен концерт. Сумата, необходима за лечението му в Германия, е 300 000 лева. Всеки, който има желание да помогне, може да го направи в поставените кутии, както и на дарителската сметка на Георги Арнаудов : BG72RZBB91551011086230 BIC RZBBBGSF, валута – BG Leva, Райфайзенбанк", "date": "2019.10.08", "title": "Дете дари половината от награда на болен младеж"}
{"url": "https://www.monitor.bg:443/bg/a/view/spasena-ot-udavjane-se-jalva-v-policijata-che-nasila-e-izvadena-ot-moreto-177456", "text": "За куриозен случай на „Златни пясъци“, при който спасена от удавяне туристка се жалвала в полицията, че насила е извадена от морето, разказа д-р Иван Иванов- управител на ДКЦ „Света Климентина“ и шеф на медицинските екипи, които от 15 години спасяват живота на курортистите по варненските плажове. „На Златните това лято нямаше сериозни инциденти, а само куриози като този. След Илинден течението, знаете, става по-силно и тогава имаше проблеми, но не и сериозни случаи. На плажа в „Св Св. Константин и Елена“ също нямаше тежко пострадали, с изключение на един случай, при който 80-годишен плажуващ тръгна да влиза в морето, падна и почина на плажа. Имахме още два подобни инцидента с двама младежи на по 25-30 години, които получиха сърдечни проблеми с фатален край - единият на плажа на „Кабакум“, а другият, близо до трета буна на Варненския плаж. Оказва се, че все още туристите, които отиват на плажа, не са подготвени, въпреки, че има табели на три езика, които указват флаговете. Преди време имахме срещи с туроператори, които да дават препоръки на туристите, отиващи на плажа“, коментира още д-р Иванов, цитиран от varna24.bg. Според него, толкова кошмарно лято Варна не е имала в историята си. Комбинацията от високи температури и бурно море е само една от причините, довели до фаталните последствия. „Това е най-тежкият летен сезон, откъм травматизъм и инциденти по варненските плажове“, смята д-р Иванов. Според тъжната статистика за изминалия сезон, 6 са намерилите смъртта си на плажа. Трима от тях са удавници, а останалите трима са били покосени от инфаркт. Комбинацията от високи температури и бурно море е само една от причините, довели до фаталните последствия. Медиците често са викани по спешност, не само за плажуващите, а и за колабирали млади хора, работещи дълги часове в жегата по крайбрежните заведения. „Сезонът беше много труден, защото имаше много инциденти. Въпреки че туристите бяха малко, инцидентите бяха сериозни. Не искам да коментирам дали недисциплинираните туристи са били пияни или са употребили наркотици. Сред най-тежките инциденти беше този с масово давене на плажа на „Кабакум“, където спасявахме едновременно трима души. Имаше сериозен инцидент на Южния плаж, друг- на Втора буна. Знаете, че буните са неохраняеми зони. Там група младежи скачаха и се нараниха. Имаха жестоки наранявания, но „Спешна помощ“ също бързо реагира и ги откараха в болница. Всички инциденти се случиха при червен флаг, когато е забранено къпането в морето. И трите случая на смърт от удавяне са по време на червен забранителен флаг. Единият бе на Южния плаж, където успяха да спасят момче, но не и момичето, влязло с него в бурното море. То бе извадено чак на следващия ден. Другият случай с фатален край бе на Втора буна, където спасителите влизаха да вадят деца и тръгналите да ги спасяват мъже. Тогава за един от мъжете това завърши с фатален край. Третият фатален инцидент е с румънски турист на неохраняема зона на плаж „Кабакум“. Имаше случаи, при които плажуващи попадаха в дънни ями при жълт и зелен флаг, но всичко завърши без фатални последици. Въпреки апела ни да не се влиза при червен флаг или с надуваеми предмети при жълт флаг, хората не спазваха правилата“, коментира още д-р Иванов.   Той сподели, че това лято не е имало агресия срещу медиците на плажа, но на спасителите не им се е разминало. Според д-р Иванов, вече не е желателно да се влиза в морето, защото температурите на въздуха и морската вода са доста ниски. Разходките по брега обаче имали доста благоприятно въздействие за емоционалния комфорт на хората.", "date": "2019.10.08", "title": "Спасена от удавяне се жалва в полицията, насила е извадена от морето "}
{"url": "https://www.monitor.bg:443/bg/a/view/nad-3-000-deca-sa-bili-otvedeni-ot-roditelite-si-v-sliven-177448", "text": "Над 3 000 хлапета са били изведени от училищата по време на масовата психоза сред ромското население в Сливен и областта на 7 октомври, коментира началникът на регионалния образователен инспекторат Милена Чолакова, най – масово извеждането е било в двете основни училища „Братя Миладинови“ и „Юрий Гагарин“, сходна била ситуацията и в село Тополчане. Опразнена била и детската градина в квартал „Надежда“. Ситуацията беше направо абсурдна, учителите са били изплашени и не са знаели до последно какво се случва, не са знаели и самите деца, които заранта в понеделник са дошли съвсем спокойни за учебните занимания, твърди Чолакова след разговори с преподавателите и посещение на място. В разговорите с разтревожените родители станало ясно , че ромите са подплашени от конкретни видеа в социалните мрежи, за отнемане на деца от родителите заради лоши условия в домовете им намеквали и пастори от няколкото евангелски църкви в квартала, споделят запознати със ситуацията. Eдин от най-авторитетните евангелизатори в Сливен, пастор Илия Миланов от църквата на петдесятниците обаче категорично отрече някой от колегите му, а те са 17 в ромския квартал „Надежда“ да е имал отношение към слуховете. „Това е абсурдно, ние проповядваме че децата трябва да имат образование, някой просто не познава дейността ни…“, настоя Миланов, който ден по-рано се е завърнал от мисия в Украйна, където е имал служби сред живеещите там таврийски българи. Постепенно нещата се нормализират, но във вторник сутринта за учебни занимания са се явили под 30 на сто от общо записаните, коментира Милена Чолакова, която припомни, че за миналата учебна година в класните стаи са били върнати 1 003 деца в резултат на предприетите действия от просветното ведомство в сътрудничество с останалите институции. „За съжаление случилото се на 7 октомври ни върна обратно на стартова позиция. Започваме нови обиколки и срещи с родители и близки на децата, надявам се да преодолеем страха и притесненията в тази общност!“, заяви тя.", "date": "2019.10.08", "title": "Над 3 000 деца са били отведени от родителите си в Сливен"}
{"url": "https://www.monitor.bg:443/bg/a/view/cenite-na-jilishtata-u-nas-s-naj-nisyk-ryst-ot-3-g-nasam-177462", "text": "Цените на жилищата в България са нараснали през второто тримесечие на 2019 г. с най-бавния си темп от първите три месеца на 2016 г., сочат данни на европейската статистическа служба Евростат. Между април и юни жилищата у нас са поскъпнали с 5% на годишна основа, а спрямо първото тримесечие на 2019 г. са останали почти непроменени с повишение от 0,6%. За сравнение, през първите три месеца на годината беше отчетен годишен ръст на цените на жилищата у нас от 7,3%, докато спрямо първото тримесечие на миналата година повишението достигна 2,6%. По-рано тази година изследване на Евростат установи, че цените на жилищата в България са нараснали със 17,15% през периода между 2010 и 2018 г., което е малко над средното равнище в ЕС. Цените на съществуващите жилища са се увеличили по-бързо между 2014 и 2018 г. спрямо тези на новите жилища.  Сред страните членки на ЕС, за които са налични данни, най-голям годишен ръст на цените на жилищата през второто тримесечие е регистриран в Унгария (14%), следвана от Люксембург (11,4%), Хърватия (10,4%) и Португалия (10,1%). Спад на цените на жилищата е отбелязан само в Италия (-0,2%). Спрямо предходното тримесечие цените на жилищата са нараснали във всички страни членки, за които са налични данни. Най-голям ръст е регистриран в Латвия (5,6%), Люксембург (5,1%) и Кипър (4,2%), сочат данните на Евростат.", "date": "2019.10.08", "title": "Цените на жилищата у нас с най-нисък ръст от 3 г. насам"}
{"url": "https://www.monitor.bg:443/bg/a/view/bum-na-remonti-na-koli-zaradi-nekachestveni-goriva-177460", "text": "Бум на ремонтите на автомобили заради некачествено гориво отчитат от сервизите. Близо 190 000 литра некачествени горива в бензиностанции у нас са забранени за продажба от началото на годината. Според автомонтьори все по-често шофьорите идват при тях заради проблеми в колата след зареждане с некачествени бензин или дизел, съобщи Нова тв. \"Има оплаквания, свързани с горивната и с изпускателната уредба. Когато горивото не е качествено, то няма пълно изгаряне и се наслагват отлагания по изпускателната система. Страдат DPF филтрите, които се запълват лесно, но монтажът им струва скъпо\", коментира Румен Дунев от Съюза на автосервизите. Той допълни, че колкото по-некачествено е горивото, толкова по-голяма е амортизацията на двигателя. По думите му оплакванията на хората са, че двигателят не работи равномерно. \"Клиентите се оплакват, че двигателят гасне, прекъсва, липсва мощност. След диагностика се вижда, че в много от случаите причината е в лошите горива\", каза още Дунев. Според него влагата поврежда отделните елементи на автомобилите ни. \"В резервоара на бензиностанциите от разликата в горивото топло-студено се получава конденз, който попада в горивото и се получава разреждане с вода. Това обаче е естествен процес\", заяви той. И допълни, че всеки водач може да слага стабилизатор на горивото, за да може превантивно да се предпазва от проблеми. Експертите не изключват обаче иззетите незаконни горива да отиват в туби и бидони и да се препродават с 1/3 по-евтино.", "date": "2019.10.08", "title": "Бум на ремонти на коли заради некачествени горива "}
{"url": "https://www.monitor.bg:443/bg/a/view/proteje-na-pinokio-vyrti-laternata-za-peevski-177454", "text": "Кажи ми какво сънуваш, за да ти кажа кой си. Тази народна мъдрост съблюдава юристът протестър Атанас Славов. В сънищата му още се мержелее бленуваното депутатско място, за което преди две години и половина се пробва от листата на „Да, България“ в Стара Загора и София. Протеже и съветник на проваления министър Христо Иванов (Пинокио) , този виден член на НС и ИС на споменатата партия не спира да злослови срещу депутата Делян Пеевски. Или гроздето е кисело, или лисицата се облизва на неправилното място. Защото със сплетни и интриги срещу издателя на „Телеграф медиа“ този ръководен кадър на „Да, България“ няма да постигне нищо повече от това, да сънува как влиза на бял кон в парламента, след като изпадна от партийната листа за общински съветници. Яхнал опорката на кръга „Капитал“ и на медиите на задкулисието – да агитираме за нашите кандидати за кметове и за общински съветници, очерняйки Пеевски, във вторник Славов цъфна в Дарик радио, за да излъже най-нагло, че Делян Пеевски трябвало да е сред обвиняемите по делото КТБ. Само че пропусна да обясни на аудиторията – на какво основание. Когато един преподавател по конституционно право в СУ си позволява такива волности – да хвърля във въздуха лъжи и манипулации, на Темида не й остава друго освен да закрие очи. Славов дори не си е направил труда да прочете публично изнесените факти за Пеевски, за да разбере, че той никога не е бил в надзорния или управителния съвет на банката, нито е бил акционер в пирамидата на кредитния фараон Цветан Василев. Семейството му навремето е имало кредити, които е платило ефективно. Депутатът няма съдебни дела за активи на КТБ. Но този спец явно с охота повтаря лъжите на банкера беглец. Юристът протестър, подкрепящ всички инициативи на „Правосъдие за всеки“ в качеството на съосновател на тази организация, страда от дефицит на морал, когато тълкува правосъдието като дяволът евангелието. Това е или крещяща проява на непрофесионализъм, или черен PR, на какъвто от обединението „Демократична България“ явно разчитат. Не сме забравили скандала, който избухна около назначаването на днешния ръководен кадър на „Да, България“ за държавен експерт в правосъдното министерство с измама. Както и активното му участие в заверата „АРГО“ на кръга „Капитал“, която го дискредитира окончателно като независим експерт. Но наглостта на протежето на Христо Иванов няма граници. Напоследък, освен всички други занимания – да слага подписа си в подкрепа на Истанбулската конвенция, да критикува кандидатурата на главния прокурор Иван Гешев и да черни Пеевски, Славов се е преквалифицирал и в коментатор в сайта BulgariaAnalytica.org на небеизвестния агент Сашо от ДС – Илиян Василев. Това обяснява защо е лансиран и в останалите издания, спонсорирани от банкера беглец Цветан Василев, начело с „Фрогнюз“ на Огнян Стефанов - агент Академик на ДС. Общото между тях е, че разчитат на парите, окрадени от вложителите във фалиралия трезор. Не знаем какво политическо бъдеще очаква този активист на задкулисието, но ако му се намира време, може да се порови в учебниците по право и да запълни пропуските си. Натруфената му визитка предполага малко по-сериозно да се отнася към ангажиментите си. Плашещо е човек с такава впечатляваща биография да „протектира“, както сам се изразява, бегълци от закона.", "date": "2019.10.08", "title": "Протеже на Пинокио върти латерната за Пеевски"}
{"url": "https://www.monitor.bg:443/bg/a/view/zadyrjaha-legionera-zapodozrjan-za-ubijstvoto-na-feldshera-177451", "text": "Бившият легионер Иван Пачелиев – Дюмона, е заподозрян в жестокото убийство на фелдшера на тополовградското село Орешник Димитър Факиров. Трупът на медика бил намерен в здравната служба на селото около 10 часа сутринта във вторник. Сигналът до полицията е подаден в 10,15 часа от кметицата на Орешник Тодорка Арнаудова. Смъртта е настъпила след множество наранявания и прободни рани. Според местните хора последният човек, който е излязъл от здравната служба в Орешник, е бившият легионер. Около 17 часа Пачелиев излезе от дома си след разговор с психолози. „Колегите от СОБТ са го заловили пред къщата, без да е използвано оръжие. Операцията беше проведена изключително успешно и професионално по най-щадящия начин за задържания, както и при гарантиране на безопасността на полицаите и местното население“. Това заяви след ареста на Дюмона главният секретар на МВР Ивайло Иванов. Все още не може да се каже дали Пачелиев е убиецът на фелдшера Факиров, но е основният заподозрян. Разследването продължава, има и други версии, допълни главният секретар на МВР. Според първоначална информация Пачелиев е отишъл в здравната служба, защото е имал рана на ръката си. Там, при неясни засега обстоятелства, се е скарал с фелдшера и се стигнало до фаталния край. „Трупът е с размазана глава и прободни рани. Главата на жертвата е буквално смляна от множество удари в стената“, казаха запознати. Имало и наранявания с нож. Цялото село Орешник и пътищата в района през целия ден бяха блокирани от полиция и жандармерия. Около 16 часа на място дойдоха бронираните коли на баретите от Специализирания отряд за борба с тероризма. „Убитият Факиров беше изключително добър човек. На мравката път правеше. С никой никога не се е карал. Беше тих и спокоен, изключително възпитан и кротък човек“, казаха хора от Орешник. Цялото село е шокирано както от зверското престъпление, така и от тежко въоръжените полицаи с автомати и бронежилетки, които са буквално навсякъде. Дюмона вече веднъж се беше барикадирал в дома си и стреля по полицаи през февруари миналата година. Баретите успяха да го заловят, след като се опита да се измъкне от блокадата в тъмнината. При ареста си беше въоръжен само с голям нож. По-късно адвокатите му твърдяха, че изстрелът е произведен случайно и не е бил изстрелян умишлено срещу полицаите. Пачелиев беше пуснат под гаранция от 5000 лева. Той е обвинен за притежание на взривни вещества и бойно оръжие и заплахи срещу полицейски служители. Бившият легионер е изключително затворен и странен. Имал навика да убива магарета в двора на къщата си и да стреля по всякакви животни.", "date": "2019.10.08", "title": "Задържаха легионера, заподозрян за убийството на фелдшера (ОБНОВЕНА)"}
{"url": "https://www.monitor.bg:443/bg/a/view/nik-djonas-stava-trenior-v-rialiti-shouto-the-voice-177425", "text": "Популярният певец Ник Джонас, най-младият член на групата Jonas Brothers, ще влезе в ролята на треньор в риалити предаването The Voice. Съпругът на Приянка Чопра ще заеме мястото на Гуен Стефани, която от тази есен пък попълни овакантения от Адам Лавин стол. каза Ник в интервю с Елън Дедженеръс. „Като член на една от най-оборотните поп групи, Ник успешно навигира във всички аспекти на музикалната индустрия. Развълнувани сме да видим Ник да предаде знанията си на новите артисти“, каза и Мередит Ар, част от ръководството на NBC Entertainment, която стои зад The Voice. Епизодите с участието на Джонас ще бъдат излъчвани от пролетта. Припомняме, че Лавин се оттегли от The Voice в края на месец май. Това сложи край на осемгодишната му кариера в предаването. Въпреки че натоварения график на фронтмена на Maroon 5 бе посочен като официална причина за оттеглянето му от шоуто, неназовани източници на сп. People споделят, че певецът е несъгласен с част от промените в регламента на шоуто. По-конкретно с опцията нито един от неговите изпълнители да не достигне до концертите на живо.", "date": "2019.10.08", "title": "Ник Джонас става треньор в риалити шоуто The Voice"}
{"url": "https://www.monitor.bg:443/bg/a/view/karadajy-istinskite-patrioti-ne-razdeljat-horata-177455", "text": "„Онези самозвани патриоти, които всъщност са националисти умеят само да разделят и противопоставят хората в нашата страна на религиозен и етнически принцип. Патриот е онзи, който обича Родината, ближния, различния и ги обединява.“. Това каза на предизборна среща с жителите на тервелското село Зърнево председателят на ДПС Мустафа Карадайъ. По думите му ДПС е партията, която от 30 години е пазител на целостта, мира и стабилността на България. „Не“ на модела на разделението, противопоставянето и страха и „Да“ на модела на обединението и заедността“, заяви той. Зам.-председателят на ПГ на ДПС Йордан Цонев пък обяви, че партията знае как да управлява общините в интерес на всички етноси без да дели хората по религиозен и етнически признак. „Затова се обръщам към всички мои приятели християни да преодолеят предразсъдъците, защото това не върши работа никому. Не помага да живеем добре заедно, не помага общините ни да станат по-красиви и не помага за доброто на хората. За доброто на хората помага тогава, когато ги избираме не по етнически и религиозен признак, а по техните качества и способности“, каза той.", "date": "2019.10.08", "title": "Карадайъ: Истинските патриоти не разделят хората"}
{"url": "https://www.monitor.bg:443/bg/a/view/pijan-shofior-razpilja-praseta-po-am-trakija-177446", "text": "Видимо пиян шофьор на товарен автомобил „Мерцедес“, превозващ прасета за клане от района на Добрич към Пловдив предизвика катастрофа по трасето на автомагистрала Тракия между Нова Загора и Стара Загора, като са по чудо се размина без жертви. Сигналът за инцидента е бил подаден на телефон 112 към 14,16 часа, първи на място са се отзовали пътни полицаи  от РУ „Полиция“ Нова Загора , които помогнали на неадекватния Юрий Михайлов да се измъкне от кабината на камиона. Трийсетина минути по-късно на място е пристигнал директорът на областната дирекция на агенцията за безопасност на храните в Стара Загора д-р Дамян Миков. Според  думите му 70-те животни са били закупени от свинеферма край добричкото село Козлодуйци, която е сертифицирана и няма заразени от африканската чума. Прасетата са били предназначени за клане, собственикът им е от Пловдив и веднага се заел да организира транспорт за претоварване и извозване от магистралата. 55-годишният Юрий призна, че по обяд е пийнал само една бира, но според пътните полицаи дрегерът показвал далеч по-високи от разрешените стойности на издишания алкохол.Близо стотина метра е лъкатушела по лентата в посока София колата преди лявата й гума да се вреже в разделителната мантинела и мерцедесът да се обърне странично вдясно. При обръщането няколко от животните за загинали, но талашитеният борд е издържал и не е допуснал прасетата да хукнат по аутобана. Временно е било спряно движението, но не се е наложило ползване на запасен маршрут , съобщиха от АПИ. Това е поредната катастрофа след каране със завишена скорост в този участък, в неделя в съседство по същата лента се обърна пътнически автобус на кърджалийската фирма „Босфор“, тогава пострада спътникът на водача Мустафа Сезер, който се размина с уплаха.", "date": "2019.10.08", "title": "Пиян шофьор разпиля прасета по АМ \"Тракия\""}
{"url": "https://www.monitor.bg:443/bg/a/view/shefyt-na-bnr-sprjahme-vtori-opit-za-spirane-na-signala-177444", "text": " Генералният директор на БНР Светослав Костов обяви, че е предотвратено спирането на излъчването на трите програми на радиото - „София“, „Христо Ботев“ и „Хоризонт“ на 4 октомври, когато е трябвало да замлъкнат от 9 до 17 часа. Това той заяви пред DarikNews ден преди СЕМ да заседава по стартиране на процедурата за освобождаването му като шеф на медията. Костов разкри, че на 3 октомври, НУРТС със свое писмо са уведомили БНР за профилактика, планирана да трае през целия следващ ден. Уведомителното писмо обаче е било получено към 16.30 и до 17.00 часа и е оставало съвсем малко време за отговор. \"Веднага се събра Управителният съвет на радиото, главният инженер, шефът на централната апаратна, на техниката, шефът на правния отдел и написахме писмо до НУРТС, че спираме всички профилактики\", каза Костов, който допълни, че приемал случилото се като „саботаж и провокация“. Аргументът на ръководството на радиото за отказа да бъде правена профилактика е бил, че точно в този момент, когато радиото бе глобено от СЕМ с 27 000 лева заради спирането на сигнала на 13 септември и вървят проверки на прокуратурата и АДФИ. Сред мотивите да не се прави профилактиката са били и парламентарният контрол, който БНР излъчва от 11 часа, както и кампанията за местните избори, която тече активно. Освен уведомяването на НУРТС, че искат спиране на всички профилактики, които до края на годината са 25 и планът за провеждането им е съставен в края на миналата година от предишното ръководство, УС на БНР са разпратили писма и до СЕМ, КРС и ДАНС. Екипи от ДАНС и прокуратурата се очакват на проверка, но реакция от медийния регулатор и комисията засега няма, каза директорът на радиото. „Ние не можем да имаме реакция. Предотвратяването на спирането на сигнала на БНР е работа на генералния директор. Профилактиките пък се координират само с КРС“, каза пред „Монитор“ Розита Михайлова, член на регулатора. Потърсени за коментар, от  , в което обясниха, че датите за профилактиката са били съгласувани с БНР още през 2018 г. и радиото се е съгласило с тях. ", "date": "2019.10.08", "title": "Шефът на БНР: Спряхме втори опит за спиране на сигнала"}
{"url": "https://www.monitor.bg:443/bg/a/view/v-cherna-gora-objaviha-bihme-v-sofija-shte-biem-i-v-podgorica-177439", "text": "В Черна гора са повече от амбицирани да нанесат поредна загуба на родните национали и да докажат, че равенството в София е било незаслужено. Крилото на италианския елитен СПАЛ Марко Янкович дори обясни, че резултатът 1:1 на „Васил Левски“ е плод на съдийско решение в ущърб на малката балканска държава и си брои мача за спечелен. „Ясно е, че мотивация не може и не трябва да ни липсва, когато се играе за националния отбор. Важно е да се знае, че с добра игра може да се постигне добър резултат. Срещу България трябва да дадем максимума от себе си и да направим всичко, което е по силите ни, за да излезем от терена с три точки. Никога не е било под въпрос желанието ми да дам всичко от себе си. И винаги е било така. А дали е било може да се анализира. Ние сме професионалисти. Никой от нас не играе за националния отбор или за клуба си, без да дава на 100 процента, заяви още Янкович, след което се върна на първия мач между България и Черна гора, който завърши 1:1 в София. „Ако можем да го кажем така: победихме българите в София, но в края на мача се отсъди несъществуваща дузпа за тях и ни отне победата. Сега сме в друга ситуация, квалификациите са към края си, ние имаме нов селекционер. Запознати сме с неговите изисквания и вярвам, че ще можем да спечелим, казва още Янкович. Преди двубоя на 11 октомври Черна гора и България имат по 2 точки, а реалната битка между двата тима ще бъде да се избегне Англия е фаворит с 12 точки от 4 мача, а Чехия и Косово ще се борят за 2-ата позиция. В същото време стана ясно, че двубоят в Подгорица ще бъде ръководен от съдийска бригада от Швеция. За главен арбитър на срещата бе определен Андреас Екберг, а негови помощници ще бъдат Мехмет Чулум и Стефан Халберг. Четвърти рефер е Каспар Сьоберг, а делегат на двубоя е Дениел Йошт от Словения. Андреас Екберг е на 34 години, работи като полицай. За разлика от повечето рефери, той е съдия от самото начало - започва едва на 13-годишна възраст в детските групи на Торнс- предградие на Лунд. Има сериозен брой мачове в групите на Шампионската лига и на Лига Европа. Връзката му с българския футбол е три мача на младежите и на юношите, всичките през 2013-а година. Това са мачовете Русия- България (3:1) при младежите до 21 години, както и България- Чехия (1:2) и Португалия- България (7:0) при юношите до 19 години.", "date": "2019.10.08", "title": "В Черна гора обявиха: Бихме в София, ще бием и в Подгорица"}
{"url": "https://www.monitor.bg:443/bg/a/view/ot-10-do-20-godini-zatvor-za-obridjiite-na-banka-v-lulin-177438", "text": "Най-тежката мярка за неотклонение - „задържане под стража“ постанови днес Софийски градски съд на двама от четиримата обриджии на банков клон в супермаркет на бул. „Европа“. От 10 до 20 години затвор грозят извършителя на обира Кирил Миланов и неговия помагач Христо Любенов. Съдът, начело със съдия Снежина Колева, реши това, след като постанови, че са налице достатъчно доказателства за вината им. Също така има вероятност участниците в кражбата да извършат и друго престъпление. По време на заседанието стана ясно, че Христо – Ключаря всъщност не е такъв по професия и е бил осъждан. Двамата поискаха съдебно медицинска експертиза, която им беше отказана. Решението на съда може да бъде обжалвано. Тримата крадци и единият помагач – Ключаря, отмъкнаха 175 хил. лева от банков трезор в обекта. Те проучвали единствената служителка на офиса в продължение на месец. В деня на обира тя излязла закратко и оставила сейфа отключен. С предварително фалшифициран ключ те успели лесно да влязат в помещението и взели чувалчето с парите. Продължава общодържавното издирване на останалите двама обирджии, за да могат да бъдат подведени под наказателна отговорност.", "date": "2019.10.08", "title": "От 10 до 20 години затвор за обриджиите на банка в \"Люлин\""}
{"url": "https://www.monitor.bg:443/bg/a/view/kostov-vdigna-oborotite-177441", "text": "Нападателят на „Левски“ Станислав Костов вдигна сериозно оборотите след претърпяната операция в Германия в края на септември. Състоянието на голмайстора се подобрява по-бързо от очакваното и лекарският щаб очаква той да се завърне на терена съвсем скоро. Специалистите в Германия са дали гаранция, че след интервенцията нападателят няма да има повече проблеми и ще трябва да се работи само по връщането на физическата му и игрова форма. Костов обаче е пределно амбициран и работи с двойни усилия, за да скъси максимално този срок и скоро отново да стъпи на терена. В момента Костов се подготвя по индивидуална програма, но не спира да е около съотборниците си. Треньорът Петър Хубчев пък се надява, че нападателят ще успее да се възстанови напълно още до зимната пауза и да вдигне конкуренцията в атака, където в момента Найджъл Робърта е без алтернатива.", "date": "2019.10.08", "title": "Костов вдигна оборотите"}
{"url": "https://www.monitor.bg:443/bg/a/view/fero-poe-botev-pd-177440", "text": "Ферарио Спасов замени Желко Петрович като треньор в „Ботев“ (Пловдив). Новината бе съобщена вчера официално от клуба, като „канарчетата“ не обявиха детайли по самия договор на специалиста. „В трудната ситуация, в която се намира отбора, на новия спортно-технически щаб се възлага като основна задача да подобри неговия игрови облик, както и да предприеме реални и последователни действия за утвърждаване на играчи от клубната школа при мъжете“, обявиха от Коматево. Заедно с Желко Петрович и Жарко Лучич пък от клуба ще бъде освободен и Мишо Ролев. Помощници на Ферарио ще са Деян Божилов и Лилчо Арсов. Единство кондиционния треньор на „канарчетата“ Тодор Георгиев запазва работата си. „Ботев“ направи вчера първа тренировка за новата седмица, като от нея отсъстваше треньорът Желко Петрович. Той не бе допуснат до заниманието, а бе повикан на преговори със собственика на клуба Георги Самуилов за раздяла по взаимно съгласие. Треньорът има клауза в договора, която му позволява да получи сериозна неустойка при уволнение и ако напусне ще загуби огромна сума.", "date": "2019.10.08", "title": "Феро пое „Ботев“ (Пд)"}
{"url": "https://www.monitor.bg:443/bg/a/view/cacarov-polfrijman-e-osvoboden-ot-nezakonen-systav-177445", "text": "Освобождаването от затвора на австралиеца Джок Полфрийман е постановено от незаконен състав, като за двама от съдиите са съществували безспорни основания за отвод. Това е заявил главният прокурор Сотир Цацаров на среща с временно управляващия посолството на Австралия Джон Филип. Тема на разговора, по молба на Джон Филип, бе инициираното от главния прокурор производство пред Върховния касационен съд по искане за възобновяване, по повод решението на състав на Апелативен съд София за условно предсрочно освобождаване на осъдения австралийски гражданин Джок Полфрийман. Сотир Цацаров е подчертал, че при тези условия искането е отправено до съда без да се влияе от това, дали осъденото лице е чужд гражданин. Главният прокурор е подчертал също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието лишаване от свобода в Затвора в София и не е изплатил дори минимална част от обезщетението, присъдено на пострадалите. Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени. Отхвърлени са били и всякакви съмнения за политическо влияние в действията на държавното обвинение, като бе изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите. Срещата се е провела по молба на австралийския дипломат, предадена чрез българското Министерство на външните работи. Тя е в рамките на програма с поискани срещи по време на визитата на Джон Филип в София. В срещата са участвали още Джанин Маклейн, консулски служител в посолството, и Цветомир Йосифов, завеждащ международния отдел на Върховната касационна прокуратура.", "date": "2019.10.08", "title": "Цацаров: Полфрийман е освободен от незаконен състав"}
{"url": "https://www.monitor.bg:443/bg/a/view/veteran-s-9-prisydi-vliza-v-zatvora-karal-bez-knijka-177447", "text": "Ветеран на 39 години от град Гурково, който има зад гърба си вече 9 присъди за кражби и обири, а доскоро е бил  на пробация заради шофиране с фалшиво свидетелство за правоуправление влиза отново зад решетките за 12 месеца. Юлиян Жеков бил хванат от пътни полицаи да шпори личния си автомобил на 21 януари  т.г. като преспокойно паркирал Голфа си пред заведение „Кебапите“  по трасето на прохода Хаинбоаз. В хода на проверката станало ясно, че е седнал зад волана без никакъв документ за самоличност, а шофьорската му книжка била отнета по административен ред преди повече от година. След няколкомесечен престой в ареста по образуваното досъдебно производство Жеков е сключил споразумение с наблюдаващия прокурор и ще трябва да прекара следващите 12 месеца в затвора, като междувременно ще трябва да заплати и 1 000 лв глоба. Осъдителното споразумение, постигнато в съдебното производство, не подлежи на обжалване и е влязло в законна сила.  ", "date": "2019.10.08", "title": "Ветеран с 9 присъди влиза в затвора, карал без книжка"}
{"url": "https://www.monitor.bg:443/bg/a/view/bez-sykrateno-sledstvie-samo-za-umishleno-ubijstvo-177450", "text": "Съкратеното съдебно следствие отпада само за умишлено убийство. Това решиха депутатите в правна комисия на второ четене при гласуването на поправките в НПК. Окончателните текстове  бяха гласувани с 12  гласа \"за\", нула \"против\" и 3 \"въздържали се\". Военноинвалидите с по-високи социални пенсии Поправките бяха внесени от БСП, ВМРО и \"Воля\". С тях обаче те искаха това да важи освен за умишлено причиняване на смърт, и за тежка телесна повреда. ГЕРБ не бяха съгласни и искаха съкратеното следствие да остане, като да се даде възможност на съда да решава дали въобще да има редуциране на присъдата при самопризнания, и ако се стигне до такова, то да не бъде с 1/3, а с 1/5. Това обаче предизвика полемика между управляващи и опозицията, като в резултат от ГЕРБ внесоха като компромисен вариант промени между първо и второ четене, с които бързият съд да отпадне само за умишленото убийство. Досега закона предвиждаше съкратеното следствие, ако извършителят признае вина, а в резултат присъдата се редуцира с една трета.  По време на дебатите ГЕРБ защитиха своето предложение, от Воля застанаха зад тях. БСП и патриотите пък искаха падането на бързия съд да не се ограничава само с умишленото убийство. ГЕРБ цитира статистика от прокуратурата, според която общият брой на присъдите за убийство и тежка телесна повреда от 2015 до 2019 г. са 567, като само 156 от тях са при съкратено следствие. По думите на Красимир Ципов изводът е, че средно на година съкратеното производство няма да се приложи по около 200 дела. Зам.-главният прокурор Мария Шишкова заяви, че когато се търси баланс между бързина и справедливост, ти превес трябва да получи второто. По думите й не трябва да се ограничава полето на действие на съкратеното следствие и ако има такива то трябва да е оптимално. Именно затова тя даде да се разбере, че текстът на ГЕРБ е най-балансираното решение. На свой ред правосъдният министър Данаил Кирилов определи предложенията на опозицията като популисти и конюктурни и то в предизборна кампания. Той продължи да защитава измененията в НК по същата тема, където съкратеното производство да се запази, но съдът да решава за редукцията на наказанията и ги определи като по-гъвкав инструмент. \"Ей това е порока на конюктурното мислене, защото вие мислите за конкретни престъпление и деец\", каза той  и добави: \"Институциите полагат неимоверни усилия да убедим партньорите ни в стабилността на съдебната ни система\". Другите текстове, отново предложени от ГЕРБ, са спецсъда в София да разглежда делата, по които обвинения повдига Европейската прокуратура. Последната ще разследва финансови престъпления и корупция, свързани с еврофондовете. Тя обаче ще завежда декара пред националните съдилища. Промените трябва да минат през пленарна зала до края на седмицата. Това беше и уговорката на един от последните Председателски съвети, тъй от като другата седмица депутатите няма да провеждат пленарни заседания заради местните избори на 27 октомври. ", "date": "2019.10.08", "title": "Без съкратено следствие само за умишлено убийство "}
{"url": "https://www.monitor.bg:443/bg/a/view/bivshijat-legioner-dumona-obsaden-ot-bareti-po-obvinenie-v-ubijstvo-177431", "text": "Барети, жандармерия и полиция са блокирали Тополовград, около село Орешник, където в дома си се е барикадирал бившият легионер Иван Пачелиев Дюмона. Той е обграден, заради подозрения, че е убил 72-годишния фелдшер Димитър Факиров.  Мъртвият здравен работник е бил открит в здравната служба на село Орешник. По тялото му били установени рани от криминалистите извикани на мястото на престъплението.  На място е главния секретар на МВР Ивайло Иванов. Баретите се готвят да щурмуват къщата на бившия военен в малките часове на нощта, научи \"Монитор\". На място има и техници на ЕВН, който ще спрат тока към къщата на бившия легионер. Иван Пачелиев Дюмона вече веднъж се барикадира в дома си и стреля с пушка през февруари 2018 година. Тогава той се залости в дома си, защото униформени опитаха да го разритат за хулигански изцепки в София преди това.  Известният с особения си и сприхав нрав Пачелиев отказал да се подчини. Над 80 полицейски служители, сред които елитният отряд „Кобра“ и баретите от СОБТ, бяха вдигнати на крак тогава и бяха изпратени в района на Орешник.", "date": "2019.10.08", "title": "Бившият легионер Дюмона обсаден от барети по обвинение в убийство "}
{"url": "https://www.monitor.bg:443/bg/a/view/potyna-korabcheto-ot-holivudskata-produkcija-konan-varvarina-177428", "text": "Атракционното корабче „Санта Марина“, на което са снимани кадри от холивудския кинохит „Конан Варварина“, е потънало на яхтеното пристанище на Морска гара -Варна. Плавателният съд започнал да се пълни с вода в понеделник сутринта и въпреки усилията на моряци и екипажи от съседни яхти, е потънал.  При инцидента на борда на „Санта Марина“ нямало хора, няма и пострадали, увериха работещи на Морска гара- Варна. Затова пък щетите са значителни, твърдят още морските хора. Смята се, че повреда в една от двете помпи, с които са отводнявали корабчето, е довела до невъзможност да се изпомпа нахлуващата в трюма вода. Вчера са положени неимоверни усилия за изваждането на плавателния съд. Кpан на Моpcкa админиcтpация е успял да го извади от моpето, след което „Санта Марина“ е откаран в „Бyлпоpт“. Там ще се установи каква е причината за инцидента, като предварителната информация бе, че вероятно изгнила дъска е предизвикала проникването на вода, довела до „корабокрушението“. Атрактивният дървен кораб, на който са снимани кадри от „Конан Варварина“, се ползва за риболовни излети, сватбени тържества и романтични рзходки. Той е дълът 22,5 метра и широк – 5,4 м., дълбочината му на газене е 2,4 м., като разполага и с дизелов двигател с мощност от 240 к.с. Капацитетът му е за 30 души, като на борда има 12 спални места, баня с топла вода, душ на кокпита и вакуумна тоалетна. Участници в спасителната операция коментираха, че подобна атракция би трябвало да е експонирана подобаващо и да е сензация за туристите, тъй като на борда му се намира и голяма част от инвентара от снимките на хитовата холивудска кинопродукция. Засега не е ясно дали след изваждането на кораба от водата, той ще бъде възстановен и отново ще се използва за туристически цели. Моряци припомниха, че корабчето придоби и лоша слава, след като през това лято влезе в криминалните хроники. Причината беше 22-годишен дрогиран и пиян белгийски турист, който пирувал с компнията си и след разходка по перилата, падна зад борда и намери смъртта си.", "date": "2019.10.08", "title": "Потъна корабчето от холивудската продукция „Конан Варварина“"}
{"url": "https://www.monitor.bg:443/bg/a/view/obsledvat-s-rezistograf-dyrvetata-v-morskata-gradina-na-varna-177432", "text": "Дърветата в Морската градина на Варна ще бъдат внимателно обследвани с резистограф. Със специална машина ще може да се установява реалното състояние на едрогабаритната растителност в парка, съобщи управителят на общинското предприятие „Управление на проекти и озеленяване“, Стоян Аргиров. Резистографът ще предоставя графични изображения на плътността на обследваното дърво и така да се преценява вътрешното му състояние - дали има наличие на гъбични образувания и хралупи, има ли опасност от прекършване и падане... На база на тази информация специалистите ще могат да преценят много по-точно дали на едно дърво следва да се извърши частична или цялостна резитба, как да бъде укрепено или лекувано. С помощта на резистографа ще се извършва картотекиране и последващ мониторинг на  растителността в Морската градина“, обясни Аргиров. Процедурата е задействана, предстои да бъде избран доставчик. Тази година, след консултации с ландшафтен архитект, в парка са засадени над 150 единици едроразмерна дървесна и над 1000 - храстова растителност. Предприемат се и мерки за екологично почистване и косене в Парка - общинското предприятие ще купи две нови специализирани мотометачни машини, които ще се ползват за автоматизирано чистене на алеите. Те ще са оборудвани с водни дюзи над четките за намаляване на фините прахови частици във въздуха. В ход е и обществена поръчка за доставка на акумулаторна техника за коситба и резитба за намаляване на разходите за консумативи и преустановяване използването на горива и масла с досегашната техника.", "date": "2019.10.08", "title": "Oбследват с резистограф дърветата в Морската градина"}
{"url": "https://www.monitor.bg:443/bg/a/view/stopanin-v-rusensko-zaredil-kochinata-s-novi-praseta-177430", "text": "Стопанин от град Бяла в Русенско заредил кочината с нови прасета, макар и да бил декларирал, че в продължение на една година няма да гледа свине. Преди това мъжът прибрал еднократната помощ от 300 лева, която беше изплатена на хората за дезинфекция след доброволното умъртвяване на животните от задния двор.  За случая съобщи на днешното заседание на междуведомствената епизоотична комисия в Русе директорът на Областната дирекция по безопасност на храните д-р Георги Дяков. При проверката на място се оказало, че стопанинът е взел за отглеждане три нови прасета. За нарушението той ще бъде глобен. Все още продължават проверките в стопанствата от тип „заден двор“ за неумъртвени свине. Досега саустановени две нарушения - в Бяла и в Ново село, където екипите открили общо три прасета. Три от засегнатите от африканската чума свинеферми в Русенска област вече са получили обезщетенията си за умъртвените животни. Очаква се утре да се проведе заключителната дезинфекция в индустриалната ферма в село Голямо Враново, в която бяха унищожени 30 000 животни. Общо 40 диви свине са били отстреляни само в събота и неделя, когато започна сезонът за лов на глигани. Взети са проби, които са изпратени в лаборатория за изследване.", "date": "2019.10.08", "title": "Стопанин в Русенско заредил кочината с нови прасета"}
{"url": "https://www.monitor.bg:443/bg/a/view/sajtyt-na-nap-se-srina-177434", "text": "Сайтът на Националната агенция по приходите (НАП) се срина. В момента достъпен за гражданите е само портала за електронните услуги на приходната агенция. При влизане в страницата единственото, което се визуализира, е съобщение \"Възникна грешка в работата на системата\".  Говорителят на НАП Росен Бъчваров коментира пред \"Монитор\", че в момента се извършва смяна на хардуера. \"Извършва се смяна на хардуера, електронните услуги обаче би трябвало да са достъпни\", допълни Бъчваров. Той не успя да каже в какво се състои подмяната като все още не е ясно и колко време ще продължи тя.", "date": "2019.10.08", "title": "Сайтът на НАП се срина (ОБНОВЕНА)"}
{"url": "https://www.monitor.bg:443/bg/a/view/93-dyrjavi-se-systezavat-za-mejdunarodnija-oskar-177414", "text": "Общо 93 държави, сред които и България, са подали своите предложения за категорията „международен филм“ за предстоящите награди „Оскар“, съобщи Американската киноакадемия. Това е количествен рекорд за най-престижните филмови отличия, като досега най-много страни (92 на брой) се състезаваха за номинация през 2017 г. Списъкът с претенденти за статуетката тази година включва заглавия от всички континенти с изключение на Антарктида, като за първи път в надпреварата се включват Гана, Нигерия и Узбекистан. В категорията, която до миналата година се наричаше „чуждоезична“, ще бъдат оценявани „пълнометражни филми (с продължителност над 40 минути), продуцирани извън Съединените Американски щати и с диалог, воден предимно на език, различен от английския“. За фаворити към момента се смятат Parasite (\"Паразит\") на южнокорейския режисьор Бон Джуун-хо, „Болка и слава“ на Педро Алмодовар (Испания), „Клетниците“ на Ладж Ли (Франция) и Atlantics на Мати Диоп (Сенегал). „Ага“ на Милко Лазаров пък е българското предложение за международния „Оскар“, стана ясно още в началото на месец септември. „Ако има български компании, които искат да ни помогнат да направим една достойна кампания за филма в Холивуд и парите им са чисти, ние сме отворени към тях“, призова неотдавна родният кинодеец. Дали „Ага“ ще продължи борбата си към номинация, като влезе в т.нар. shortlist (шортлист) от 10 заглавия на международния „Оскар“, ще стане ясно на 16 декември. Окончателно официалните претенденти за статуетката ще бъдат обявени на 13 януари, а 92-ата церемония по връчването на наградите ще се състои на 9 февруари.", "date": "2019.10.08", "title": "93 държави се състезават за международния „Оскар“"}
{"url": "https://www.monitor.bg:443/bg/a/view/nova-slujba-shte-spasjava-britancite-pri-brekzit-bez-sdelka-177437", "text": "Британското правителство се опита да успокои безпокойството, което поражда Брекзит без сделка, като публикува планове за реагиране при непредвидени случаи, включително за създаване на нова служба, която да помага на доставчиците на медицински стоки, предаде Ройтерс. Британският парламент, в който повечето депутати се опитват да предотвратят Брекзит без сделка, поиска по-рано осъвременени данни за усилията на правителството за смекчаване на неблагоприятните последици, които се очаква да причини излизането от Европейския съюз без споразумение. Правителството публикува осъвременен вариант на тези планове в документ, озаглавен \"Доклад за готовността при липса на сделка\". Той включва стъпките, предприети по важни въпроси като границите, правата на гражданите, енергетиката, промишлеността и Северна Ирландия. \"Във всеки момент правителството ще бъде откровено за бъдещите предизвикателства, ще вижда и възможностите\", каза министър Майкъл Гоув, който отговаря за приготовленията. \"Правителството, компаниите и гражданите могат да работят заедно, за да се подготвят за Брекзит, и да гледат уверено към бъдещето\", заяви той. Изтекли по-рано документи изтъкваха възможността за граждански размирици и недостиг на храни, гориво и лекарства при Брекзит без сделка, въпреки че правителството тогава увери, че това са остарели вече сценарии за възможно най-лошия случай.  В сегашния документ, който до голяма степен включва обявени по-рано мерки и съвети към компаниите и потребителите, се говори за създаването на нова служба, която да помага на доставчиците на медицински стоки да се подготвят за новата ситуация. Същевременно германският канцлер Ангела Меркел предупреди британския премиер Борис Джонсън, че е много малка вероятността да се постигне споразумение за Брекзит заради липсата на нови предложения на Лондон за Ирландия, предадоха Франс прес и ДПА, като се позоваха на \"Даунинг стрийт\" 10. Двамата лидери са имали телефонен разговор, докато в Брюксел се водят тежки преговори за избягване на Брекзит без споразумение на 31 октомври въз основа на проект, представен миналата сряда от Джонсън. Меркел е дала да се разбере, че по-скоро е малко вероятно да се стигне до сделка и че Европейският съюз има право да наложи вето върху напускането на митническия съюз от Великобритания, заяви канцеларията на Джонсън. Германското правителство засега не е коментирало британското изявление. Говорителят на британската Лейбъристка партия за Брекзит Киър Стармър обвини консервативното правителство на Джонсън, че се опитва да саботира преговорите за излизането на Великобритания от ЕС. По думите му \"Борис Джонсън никога няма да поеме отговорност за своя провал да представи вдъхваща доверие сделка\". \"Неговата стратегия още от първия ден е за Брекзит без сделка\", заяви той. Сега е по-важно от всякога парламентът да се обедини, за да не позволи на това безразсъдно правителство катастрофално да ни изведе от ЕС в края на месеца, каза Стармър.  Същевременно председателят на Европейския съвет Доналд Туск призова Великобритания да каже какво иска да стане с Брекзит. \"Борис Джонсън, залогът не е кой печели в някаква глупава игра на обвинения. Залогът е бъдещето на Европа и Великобритания, а също сигурността и интересите на хората\", заяви Туск в Туитър. \"Вие не искате сделка, не искате удължаване, не искате отмяна, quo vadis?\", каза той, използвайки латинския израз, означаващ \"къде отивате\".  Говорителката на Европейската комисия Мина Андреева подчерта, че позицията на Брюксел не се е променила. \"Ние искаме сделка. Работим за сделка с Великобритания\", заяви тя и добави, че техническите преговори продължават.", "date": "2019.10.08", "title": "Нова служба ще спасява британците при Брекзит без сделка "}
{"url": "https://www.monitor.bg:443/bg/a/view/mis-barbi-dubaj-prenese-laleto-i-na-sejshelite-177435", "text": "Красивата Пария развива кариерата си в мегаполиса Дубай. Тя печели много титли за красота и паралелно с това решава да учи авиоенженерство. За да си отдъхне от натовареното ежедневие, моделът пътува до Сейшелските острови и смая всички посетители на екзотичкия рай с тоалети на най-успелия български бранд LALETO.", "date": "2019.10.08", "title": "Мис Барби Дубай пренесе LALETO и на Сейшелите"}
{"url": "https://www.monitor.bg:443/bg/a/view/berbatov-se-puska-v-bitkata-na-chervenite-177427", "text": "Димитър Бербатов обяви поредната иницитива, в която се пуска само дни след официалното обявяване на кариерата му като футболист. Бившият капитан на националния отбор ще пътува чак до далечен Сингапур, за да участва във футболен турнир. На 16 ноември ще се състои състезание, наречено „Битката на червените”, в което участие ще вземат ветерани на „Манчестър Юнайтед“, „Ливърпул“ и националният отбор на Сингапур. \"Все още ми се играе футбол и съм развълнуван, че отново ще получа шанс да изляза на терена. Надявам се и да вкарам някой друг гол\", каза Бербатов, цитиран от местните медии. Освен българина участие са потвърдили Теди Шерингам, Уес Браун за „Юнайтед“ и Йежи Дудек, Йон Арне Рийзе, Дитмар Хаман за „Ливърпул“. Както е ясно, медийни публикации свързват Бербо с поста на спортен директор на „Червените дяволи“. Агентът му Емил Данчев обаче разкри, че засега бившият футболист все още е само в ролята на посланик на клуба.", "date": "2019.10.08", "title": "Бербатов се пуска в „Битката на червените“"}
{"url": "https://www.monitor.bg:443/bg/a/view/prikluchi-dragiraneto-na-plavatelnija-pyt-na-dunav-177420", "text": "Приключиха дейностите по удълбочаването на плавателния път в българския участък на Дунав за тази година, съобщиха от Агенцията за проучване и поддържане на река Дунав. За трите месеца – юли, август и септември, са изгребани почти 300 000 куб. метра пясък от най-критичните участъци край островите Батин, Вардим и Белене. В резултат на извършените драгажни дейности дълбочината на фарватера /плавателния път/ е достигнала 300 см, а ширината - 150 м, при ниски водни нива, които са характерни за тези три месеца. Драгажните дейности с цел удълбочаване на плавателния път се извършват съгласно договор между транспортното министерство, Агенцията за Дунав и дружеството „Космос Шипинг“ на стойност 6,7 млн. лева и продължителност 3 години – до 2020 г. включително. Предстои да бъде изготвено допълнително споразумение за удължаване на срока с още 3 години, за да се гарантира нормалното поддържане на фарватера в българския участък. Агенцията за Дунав планира да закупи собствена драгажна техника по европроект на стойност 20 млн. лева. Обявени са две обществени поръчки и се очаква скоро да бъдат избрани фирмите, които ще доставят специализираната техника. Съгласно договореност между България и Румъния от 1955 г. нашата страна поддържа корабоплавателния път в общия участък на Дунав от Сомовит до Силистра, а за останалата част се грижи Румъния.", "date": "2019.10.08", "title": "Приключи драгирането на плавателния път на Дунав"}
{"url": "https://www.monitor.bg:443/bg/a/view/luljakovi-dni-absentovi-noshti-parti-seks-narychnik-za-nachinaeshti-177423", "text": "Хелоу, хелоу! Това съм аз – Лудото ви майче. Днес съм на гости на двете блондинки Преси и Гери, за да разкажа, че в моя делник на отчаяна съпруга, робинята Изаура и майка Тереза все още има място и за амплоато на парти анимъл. Мацнах малко блондорче тия дни на изтощената косица, сложих си най-хубавата рокля (от преди времената, в които за читава се приема всяка дреха, върху която няма следи от детски пюрета и цветни маркери) и с походка на котка се впуснах в нощния живот на столицата. Резултатът беше неочакван дори и за мен ... - Охххххх, главата ми ме боли ужасно – простенвам аз, докато се надигам от леглото след дива нощ с момичетата навън. И забелязвам две неща. Първо – върху челото ми има огромна цицина с неясен произход, но твърде отчетлива болка. И второ – милото ме гледа с грозен и обвиняващ поглед. Предишната вечер започва да се появява в кънтящата ми глава като проблясващи кадри от филм на ужасите. Помня, че нощта започна кротко, почти пенсионерски в един малък бар на „Шишман“. Помня малката водка, която усмихнат младеж ми донесе. Помня и искрящия поглед на Верчето, с който тя ми намигна съзаклятнически: „Да поръчаме една табла шотове?“. Помня първият малък абсент... И после мъгла. Почти по Смирненски. - Ти ли ме би? - решавам да вкарам в мъглата от спомени милото. Той изглежда много крив: - Не. Но трябваше. Снощи се прибра почти на четири крака. И докато аз кротко си цъках на плейстейшъна, ти се появи в хола, съдра си чорпогащника, развя го като Самарското знаме, хвърли го на пода, скочи върху мен с викове: „Искам те, направи ми близнаци“ и заспа. Едва те прехвърлих на леглото... Замислям се. В главата ми изскача тъжен спомен от едно гадже – комунист и сомнамбул, с когото изкарах кратка, но доста тъпа секс вечер. След като заспахме, въпросният изведнъж скочи в леглото с викове: „Ставай, четата те чака в гората. Грабвай пушките и бягай при воеводите“ и след това блажено заспа. Аз пък изкарах остатъка от нощта, пушейки в двора на къщата с надежда до сутринта имагинерната чета на кофти любовника да не ме намери и заколи... Явно и аз съм почнала да давам на заето. Решавам да чуя Верчето – моята Вяра, Надежда и Любов, че и майка им София взети заедно. Тя най-вероятно има по-пълни спомени за вечерта. - Ти ли ме би? - отправям директно въпроса, щом чувам сънения глас на Верчето в слушалката. Тя мигновено се трансформира от спяща лъвица в хищник. - Верно ли ме питаш това? Мен? Която вчера съм те наглеждала като бебе, докато ти ходеше напред назад боса по улицата. Не знам защо, но си решила, че е много умно да звъннеш на всички бивши и несбъднати любови, за да им обясниш колко много са загубили от това, че са изтървали парче като теб. Имаше един много мил момент, в който всеки един от разговорите ти завършваше с „Ти нямаш топки, ти нямаш гръбнак, бе“... - Верче, ти верно ли ме остави да се излагам така? - просъсках аз, трудно подтискай справедливия гняв към уж вярната ми приятелка. - А, не. Аз оправях сметката в бара, когато дойдоха другите момичета и те ме информираха какви ги вършиш на тротоара. Затова платих набързо и те метнах в първото такси до у вас. От там насетне не знам какво се е случвало. Затворих телефона и се замислих. Явно съм изкарала най-яката нощ в последните десет години, от както съм майка. Пила съм, говорила съм с мъже, била съм боса на асфалта – като една истинска Роси Кирилова. А нямам кьорав спомен от това. В този момент получавам SMS от друг от компанията, с която бяхме във фаталната вечер. „Какви хора сте, бееее? Това ли ви е на вас излизането по барове. То не беше френска мастичка (разбирайте – абсент), ама на края като докараха и шотове водка с аналгин, направо ми го зачукахте!!!“. Звъня обратно на Верчето. След мъчително събиране на остатъци от спомени, установяваме, че сме изпили абсента в бара и за по-класно сме минали на шотове „водка с йегер“. Разкош! Сега стоя и събирам сили, защото семейството очаква да се хвана в ръце и да изкарам чудесния люляков ден с тях в парка. Сред други клетници, чиито отрочета врещят: „Мамо, мамо, искам вода“ и „Нааках се“ от близкия пясъчник. Дали да не звънна на Верчето да дойде да ми прави компания в реанимирането? Хващам телефона. Фак! Ако наситина съм звъннала на всичките си бивши и неуспешни любови каква сметка ще платя този месец?!?", "date": "2019.10.08", "title": "Люлякови дни, абсентови нощи (Парти-секс наръчник за начинаещи)"}
{"url": "https://www.monitor.bg:443/bg/a/view/ekstra-nina-vyrti-restorant-v-istanbul-177403", "text": "Поп-фолк певицата Нина Панайотова, по-известна на феновете си като Екстра Нина, отвори ресторант в Истанбул. Заведението, за което тя има и съдружник, се намира на пъпа на турската столица, като е разположено в четиризвезден хотел. Ресторантът работи от едва една седмица, като в него се преглага едновременно турска и европейска кухня. споделя с ентусиазъм още изпълнителката на „Айсберги“. Тя не пропусна да призове последователите си онлайн да се свържат с нея на лично съобщение, ако искат да си щракнат селфи с любимката си в новия й професионален дом в Истанбул. Ресторантьорството не ангажира цялото време на Екстра Нина. Паралелно със задълженията си в заведението, тя успя да завърши и новия си фолклорен албум. По него тя работи заедно със своя приятел и колега Димчо Делев в рамките на около половин година. Музиката, текстовете са на Димчо Делев, в студиото смесването и мастерирането са негови, включително и всички клипове, които заснехме (20 на брой), са снимани от него! Той е перфекционист и докато не изпях перфектно песните, не ми разреши да си тръгна“, призна още певицата пред Signal.bg.", "date": "2019.10.08", "title": "Екстра Нина върти ресторант в Истанбул"}
{"url": "https://www.monitor.bg:443/bg/a/view/mladen-marinov-predstavi-pozicijata-na-bylgarija-po-temite-na-syveta-pravosydie-i-vytreshni-raboti-177426", "text": "Министърът на вътрешните работи Младен Маринов представи позицията на страната ни на Съвета \"Правосъдие и вътрешни работи\", който се проведе днес в Люксембург, съобщават от пресцентъра на МВР.  В рамките на формата „Вътрешни работи“ на заседанието на Съвета „Правосъдие и вътрешни работи“ България приветства инициативата на Финландското председателство да продължи дискусията по развитието на модерните технологии и влиянието им върху правоприлагането. Колкото по-активно и ефективно използваме новите технически достижения, толкова по-адекватно ще се справяме с актуалните заплахи за сигурността, заяви министър Маринов. Той подчерта важността от възприемането на координиран подход, в диалог с научните и изследователски среди. В този смисъл България напълно подкрепя идеята за създаване на Център за иновации в Европол, който да подпомага държавите членки с модерни технически ресурси и висококвалифицирани експерти. Министрите дискутираха също и въпроса за хибридните заплахи и вътрешната сигурност с оглед набелязването на начини, по които ЕС би могъл по-добре да подкрепи държавите членки при откриването, идентифицирането и противодействието от гледна точка на правоприлагането и гражданската защита. Разглеждаме въпроса като мултидисциплинарен и считаме, че в работата по него следва да бъдат ангажирани структури и механизми от различни европейски политики, посочи министър Младен Маринов, подчертавайки ключовото значение на координирания и адекватен отговор не само от всички компетентни институции на национално ниво, но и на съвместни действия в рамките на ЕС. Вътрешните министри обсъдиха и мерките за по-ефективна превенция, разкриване и справяне с формите на насилствен екстремизъм и тероризъм, както и подготовката за прилагане на новата правна рамка за оперативна съвместимост.", "date": "2019.10.08", "title": "Младен Маринов представи позицията на България на Съвета „Правосъдие и вътрешни работи“"}
{"url": "https://www.monitor.bg:443/bg/a/view/milan-uvolni-treniora-177422", "text": "Кризата в италианския гранд „Милан“ логично доведе до треньорска рокада. Досегашният наставник Марко Джампаоло бе уволнен, гръмнаха местните медии, като се очакваше и официално потвърждение от клуба. На негово място идва бившият треньор на градския съперник „Интер“ - Стефано Пиоли. \"Гадзета дело Спорт\" информира, че Пиоли е бил осведомен от директорите Звонимир Бобан и Паоло Малдини, че клубът е избрал него, като се е отказал от другия вариант Лучано Спалети. Очаква се новият наставник да подпише двугодишен договор, според който ще получава по 1,5 милиона евро на година. 53-годишният Стефано Пиоли е работил още в „Лацио“, „Болоня“, „Парма“, „Киево“, „Палермо“, „Сасуоло“ и „Фиорентина“. Треньорската рокада пък предизвика сътресения в клуба, тъй като ултрасите са твърдо против назначението на Пиоли. Тифозите са бесни на клубните легенди Малдини и Бобан, като заплашиха с крайни действия. В социалните мрежи се появиха много публикации с хаштаг #PioliOut. Освен това крайните фенове на „Милан“ заплашиха със саморазправа, ако Пиоли поеме любимия им тим.", "date": "2019.10.08", "title": "„Милан“ уволни треньора"}
{"url": "https://www.monitor.bg:443/bg/a/view/stamen-belchev-nikoj-ot-cska-ne-me-e-tyrsil-177433", "text": "Треньорът на „Арда“ Стамен Белчев отрече писанията, че е бил поканен да поеме ЦСКА. Спецът бе категоричен, че никой от „Армията“ не се е свързвал с него, за да преговарят за завръщане в клуба. \"Видях тези писания, но те не отговарят на истината. Никой от ЦСКА не ме е търсил и не ми е предлагал пост. Освен това аз имам перфектен договор с „Арда“ и не смятам да напускам. Това са спекулации\", коменира Белчев. Така треньорската сага около ЦСКА продължава да е без решение, след като Люпко Петрович хвърли оставка. Временно тимът ще бъде воден от сърбина Милош Крушчич, който ще е начело и в контролаta с „Пирин“ в петък. Към момента фаворит за поста остава Любослав Пенев, като информацията бе потвърдена от директора Стойчо Стоилов.", "date": "2019.10.08", "title": "Стамен Белчев: Никой от ЦСКА не ме е търсил"}
{"url": "https://www.monitor.bg:443/bg/a/view/fandykova-obeshtava-kameri-vyv-vsichki-shkola-i-detski-gradini-video-177421", "text": "Камери във всички училищи и детски градини в София, обещава кметът на града Йорданка Фандъкова. В клип във Фейсбук тя представи приоритетите си за сигурна София. Кандидатът за кмет на ГЕРБ и СДС посочва, че в момента видеонаблюдение има в 85% от учебните заведения и акцентира, че сигурността в ключов приоритет в работата за града. „Днес системата за видеонаблюдение, която започнахме да изграждаме включва над 3000 камери. София има единственото в България специализирано звено за реакция при кризи и инциденти. Разширяването на системата за видеонаблюдение продължава с включване на кварталите“, казва Фандъкова. Кметът припомня, че заедно с експерти в момента се разработва план от мерки за по-малко инциденти на пътя, който включва поставяне на повече камери за контрол на скоростта. По думите й продължава и програмата за изграждане на повдигнати и осветени пешеходни пътеки. „Използваме модерните технологии за наблюдение на нивата на реките и превенция на горските пожари. Създаваме и мобилно приложение с информация при опасни явления“, заключва градоначалникът. Междувременно от ГЕРБ-София обявиха на пресконференция, че другия кандидат за кмет на града Мая Манолова е кандидатът на задкулисието, зад чийто гръб стои екипът на Пламен Орешарски. Според председателят на групата на ГЕРБ в Столичния общински съвет (СОС) Малина Едрева на кампанията, която води Манолова отвлича вниманието от дневния ред на града ни. Тя обяви, че Манолова си измисля провокации, като тактика за местните избори. \"Ние няма да допуснем да бъдем включени в поредния сценарии на задкулисието\", каза Едрева.  Шефът на СОС Елен Герджиков пък обяви, че кампанията на Манолова се развива по три линии. В първата, по думите му, тя се обявява за позитивна, във втората използва фалшиви новини, а в трета се прави на жертва. ", "date": "2019.10.08", "title": "Фандъкова обещава камери във всички школа и детски градини (ВИДЕО)"}
{"url": "https://www.monitor.bg:443/bg/a/view/prabylgarite-otnovo-smazaha-konkurencijata-v-igri-na-voljata-177424", "text": "Отборът на силните прабългари в шоуто „Игри на волята“ спечели териториалната битка в епизода снощи и така си заслужи ключа за луксозната резиденция. Венцислава, Юлиян, Роберта, Стоян и Пламен четвърта поредна седмица ще имат не само покрив над главата си, а и неограничено количество храна и напитки. В битката за територия участниците играеха на различни позиции. Един боец от всяко племе подаваше топка към заградено поле, в което по две жени от отбор се бориха буквално със зъби и нокти за топката. Целта беше да я хванат и подадат извън преградата на техен играч, който седеше върху пейка, той от своя страна трябваше да я подаде на последната позиция, на която друг играч трябваше да вкара кош. Целта беше да се вкарат 5 коша. Роберта прие победата като знак за ново начало без кавги при племето, а останалите са доволни, че се справиха и без Георги, който беше един от най-силните участници в цялото предаване. Втори останаха славяните, което ги прати в рибарската колиба. Веселин смята, че е виновен за загубата, защото не е успял да вкара повече кошове от Юлиян. Бояна пък още преди играта сподели, че изпитва болка в ръката си и след консултация с лекар се върна при племето с шина и стана ясно, че няма да може да участва в силовите битки. заяви Марешка. Зрителите пък коментират в социалните мрежи, че Бояна никога не се изявява в битките и няма място в надпреварата за 200 000 лв. Последни се наредиха траките, които ще живеят на безлюдния плаж, а според Александър това ще е шанс да се сплотят. Напрежението между Атанас и Добрин не спира. Двамата постоянно се карат, което влияе и на останалите от племето. Повод за скандалите е фактът, че Добата постоянно натрапва разбиранията си за живота, популацията на рибите и лова им.", "date": "2019.10.08", "title": "Прабългарите отново смазаха конкуренцията в „Игри на волята“"}
{"url": "https://www.monitor.bg:443/bg/a/view/i-dimitrova-prikluchi-na-svetovnoto-po-boks-177429", "text": "Габриела Димитрова отпадна на 1/8-финалите на световното първенство по бокс за жени в Улан-Уде (Русия). Състезателката ни в категория до 51 килограма загуби с 0:5 от колумбийката Ингрит Лорена Виктория Валенсия. Така България остана с две представителки на световното. Това са Севда Асенова в категория до 48 килограма и Мелис Йонузова до 64 кг. Двете ще боксират на 1/4-финалите в четвъртък.", "date": "2019.10.08", "title": "И Димитрова приключи на световното по бокс"}
{"url": "https://www.monitor.bg:443/bg/a/view/bylgarin-e-postradal-v-incident-s-kamion-v-germanija-177418", "text": "Един български гражданин е сред пострадалите при инцидента в Лимбург, Германия, при който камион блъсна 8 автомобила. Българският гражданин е получил леки наранявания, оказана му е медицинска помощ, след което е бил освободен от медицинско наблюдение, съобщават от \"Фокус\" по информация на пресцентъра на Министерството на външните работи и германската полиция. Към момента няма официални данни за мотивите за инцидента, разследван от германските власти. Генералното ни консулство във Франкфурт е във връзка с германските власти и е готово при необходимост да оказва съдействие.", "date": "2019.10.08", "title": "Българин е пострадал в инцидент с камион в Германия"}
{"url": "https://www.monitor.bg:443/bg/a/view/izhvyrljat-cvetjata-i-kartinite-ot-kabinetite-na-ruskite-voenni-177406", "text": "Любопитна заповед достигна руските военни началници – според разпореждането на главното командване на Въздушно-космическите сили, шефовете под пагон вече нямат право да държат в кабинетите си цветя и художествени картини. Ветото важи още за календарите, различните грамоти и документи, които не са поставени в рамка. Указанието вече е разпратено до командирите на войнските части и неизпълнението му ще води до наказания. Междувременно стана ясно, че автобусите от градския и междуградски транспорт в Русия ще бъдат поставени на отчетност в армията. При обявяване на военно положение, споменатите превозни средства ще бъдат използвани в качеството на санитарен транспорт за доставяне на ранени до медицинските пунктове. По време на проведените неотдавна стратегически учения „Център-2019“ военните демонстрираха оборудване, което позволява бързото преобразуване на градския транспорт в медицински.             По-рано бе съобщено, че всички автомобили, принадлежащи на гражданите, също ще бъдат поставени на военна отчетност и ще бъдат отнемани за нуждите на армията в случай на война. В съответното предложение са указани леките коли, предназначени за превозване на пътници и разполагащи с не повече от 8 места за сядане. Експертите са категорични, че едва ли обикновените малки седани ще потрябват на военните. Предполага се, че при евентуално въвеждане на военно положение, внимание ще се обърне предимно на руските джипове УАЗ-469, УАЗ-3151, УАЗ-2966, УАЗ-3163 /«Патриот»/.", "date": "2019.10.08", "title": "Изхвърлят цветята и картините от кабинетите на руските военни "}
{"url": "https://www.monitor.bg:443/bg/a/view/sydyt-reshi-izvedenite-ot-s-balsha-deca-ostavat-v-priemni-semejstva-177416", "text": "Административен съд - Монтана и Административен съд - София-град потвърждават предприетите мерки за закрила спрямо трите деца и отхвърлят като неоснователни подадените жалби срещу тяхното предварително изпълнение, заявиха от министерство на труда и социалната политика. Административният съд - Монтана се произнася по подадените жалби, с които се оспорват заповедите за настаняване на двете по-големи деца в приемни семейства. В определенията на съдийските състави се посочва, че от приложените към административните преписка писмени доказателства се установява безспорно, че децата се отглеждат в изключително лоши хигиенно-битови условия, които застрашават техния живот и здраве. Съдът приема, че предварителното изпълнение на заповедите на ДСП-Връбница, спрямо двете деца е наложително, тъй като е налице висок риск за техния живот и здраве. Поради това Административния съд - Монтана постановява, че незабавното прилагане на временната мярка за настаняване на две от децата в приемни семейства е правилно. Случаят с най-малкото дете (родено през 2019 г.), което е настанено в Център за настаняване от семеен тип, е разгледан от Административен съд София-град. В определението си съдийският състав приема, че в хода на административната процедура са събрани достатъчно сведения, „детето се отглежда в несъответстващи хигиенни условия, при липсата на спазване на минимални изисквания за изхранване, съобразно възрастта му, при липса на средства от майката, както и неглижиране от страна на роднините във връзка с отглеждането му, което поставя под съмнение физическото му оцеляване“. Посочвайки това, съдът приема, че е налице необходимост от предприемане на действия за опазване на живота и здравето му. Социалните служби ще продължат да работят по случаите с цел подкрепа на семейството, за да може децата да се върнат при своите родители.", "date": "2019.10.08", "title": "Съдът реши: Изведените от с.Балша деца остават в приемни семейства"}
{"url": "https://www.monitor.bg:443/bg/a/view/60-ot-avarijnite-situacii-po-dunav-sa-svyrzani-sys-zasjadane-na-korabi-177409", "text": "Близо 60 на сто от аварийните ситуации в българо-румънски участък на Дунав са свързани със засядане на кораби. Това съобщи в Русе главният секретар на ИА „Морска администрация“ Петър Киров, който е и ръководител от наша страна на българо-румънски европроект за повишаване на транспортната безопасност с общия участък на реката. През последната година е имало около 50 аварийни ситуации. Освен засядане в критичните участъци, предизвикано най-вече от неспазване на правилата за газене на корабите, е реагирано и при замърсяване на водите. Не е имало пожари, потъване на плавателни съдове, паднали хора зад борда, но такива инциденти са регистрирани в предишни години. По проекта ще бъдат изградени системи за управление на аварийните случаи в общия участък на Дунав. Тези системи ще се координират действията на всички институции в спасителните дейности – ГД „Гранична полиция“, „Пожарна безопасност и защита на населението“ и други, поясни Костов. Ще бъде закупена специализирана техника, която ще се разположи на нашия бряг в Русе и Лом, а на румънския - в Турну Мъгуреле. От българска страна се предвижда до края на 2020 г. снабдяването с две нови несамоходни баржи с оборудване за аварийно-спасителни дейности на обща стойност 1 млн. евро. „С реализирането на проекта ще се намали времето за реакция при аварийни ситуации и ще се подобри взаимодействието между всички участници в спасителните действия“, обясни главният секретар. На състоялата се днес в Русе българо-румънска среща са били обсъдени възможностите за взаимодействие с цел повишаване на транспортната безопасност по Дунав. Проектът Danube Safety Net се изпълнява от морските администрации на България и Румъния и е на обща стойност 5 699 612 евро. Продължителността му е 36 месеца.", "date": "2019.10.08", "title": "60% от аварийните ситуации по Дунав са свързани със засядане на кораби"}
{"url": "https://www.monitor.bg:443/bg/a/view/djefri-dijn-morgan-i-hilari-byrtyn-vdignaha-svatba-snimki-177419", "text": "Джефри Дийн Морган и Хилари Бъртън официално са семейство. Това стана ясно, след като двойката публикува кадри от дългоочакваната си сватба онлайн. Актьорът от „Живите мъртви“ и „Свръхестествено“ и колежката му от One Tree Hill са си казали заветното „да“ през уикенда, като тържеството се е състояло в тесен кръг от приятели и роднини на двойката. Години наред медии са спекулирали със сватбата ни, като се пишеше, че това се е случило през 2014 или 2015 г.“, гласи част от изявлението на екранната Пейтън в социалните мрежи. „Бих казал нещо..., но не мога да намеря думите. Обичам те, госпожо Морган“, написа и актьорът, прочул се като Нийгън в \"Живите мъртви\". Искрата между Дийн Морган и Бъртън пламна през 2009 г. Само година по-късно двамата посрещнаха на бял свят първия си наследник – Аугустус. Дъщеря им Джордж пък проплака за първи път миналата година.", "date": "2019.10.08", "title": "Джефри Дийн Морган и Хилари Бъртън вдигнаха сватба (СНИМКИ)"}
{"url": "https://www.monitor.bg:443/bg/a/view/a1-predlaga-videonabludenie-ot-novo-pokolenie-za-biznesa-177412", "text": "Бизнес клиентите на А1 могат да се възползват от най-новата услуга на компанията – А1 Video Security, която предлага видеонаблюдение чрез модерни IP камери и облачна платформа с аналитични функции, като разпознаване на лица и регистрационни номера на автомобили. Цените на услугата стартират от 19,90 лева на месец, като А1 осигурява инсталиране, конфигуриране и техническа поддръжка. Записите от камерите се съхраняват на отдалечен сървър в професионален център за данни на А1, което гарантира защита срещу кражба, манипулиране или изтриване на данните. А1 Video Security предлага и възможност за резервираност на услугата (Disaster Recovery) – всички видео изображения от камерите се предават едновременно към два независими един от друг дейта центъра на А1, на две различни географски локации, което предоставя допълнителна сигурност и качество на услугата. IP камерите, които се използват за новата услуга на А1, разполагат с интелигентни функции и регистрират възникнали събития по предварително зададени критерии – навлизане в маркирана зона, пресичане на линия, закриване на обектива на камерата или физическо преместване на камерата. При идентифициране на такова събитие, A1 Video Security автоматично и в реално време изпраща съобщение до клиента. Високият клас камери дават допълнителни възможности като броене на хора, разпознаване на пол, възраст и настроение на преминаващите, търсене на автомобили по различни критерии и др. Клиентите на A1 Video Security имат възможност да наблюдават камерите си и записите от тях по всяко време на денонощието и от всяка точка на света чрез десктоп и мобилно приложение. Те могат да изберат за какъв период от време да се съхраняват данните – 10 или 30 дни. Добавянето на нови камери става лесно и бързо без да се налага закупуването на нови устройства за запис, каквато е обичайната практика у нас. А1 проектира и изгражда и цялостни системи за видеонаблюдение с професионален мониторинг център, системи за контрол на достъпа и управление на автомобилния трафик. A1 Video Security е подходяща за общини, магазини, търговски центрове, производствени предприятия, складове, болнични и медицински центрове, училища, детски градини и още редица обекти. Услугата не само осигурява защита и спокойствие, но намалява до голяма степен разходите за сигурност, като в същото време гарантира прецизност и надеждност.", "date": "2019.10.08", "title": "А1 предлага видеонаблюдение от ново поколение за бизнеса"}
{"url": "https://www.monitor.bg:443/bg/a/view/volejbolistkite-atakuvat-ot-kyshti-zavryshtaneto-sred-elita-177413", "text": "България ще бъде домакин на финалите от Златната европейска лига по волейбол за жени, определиха от Европейската конфедерация. Турнирът ще се проведе догодина, а точните дати и място ще станат ясни допълнително. Първенецът от надпреварата ще спечели правото да участва в Чалъндж турнира, шампионът от който взема квота за Лигата на нациите през 2021 г. Българките бяха част от елита на най-комерсиалната международна проява и тази година, но записаха само 2 победи от 15 мача и изпаднаха. Така догодина те отново ще имат шанс да се борят за влизане в Лигата, с помощта и на домашния турнир. „Много хубава новина за женския ни волейбол, коментира селекционерът Иван Петков пред bgvolleyball.com. - Това е едно много престижно домакинство, което ще ни даде не само предимство да играем пред собствена публика и на собствен терен, но и възможност за повече спокойствие, ротации в състава и други фактори. И разбира се надежди, че ще успеем да спечелим този турнир“. Според наставника основни конкуренти на нашите за първото място в Златната лига ще са съставите на Хърватия и Чехия, както и Азербайджан. „Оптимист съм за завръщането ни в елита и ще направим всичко възможно, за да го осъществим“, допълни Петков.", "date": "2019.10.08", "title": "Волейболистките атакуват от вкъщи завръщането сред елита"}
{"url": "https://www.monitor.bg:443/bg/a/view/265-hiljadi-sa-podali-dokumenti-za-otoplitelna-pomosht-177408", "text": "Над 265 000 души са подалите заявления за отпускане на целева помощ за отопление за предстоящия отоплителен сезон, от началото на кампанията до момента. На близо 210 000 от тях вече са издадени заповеди за отпускане на целевата помощ. А отказ са получили 33 670 човека, заявиха от Агенция социално подпомагане. При сравнение на данните за отпуснати помощи за периода 01.07.2018 г. до 06.10.2018 г. и периода от 01.07.2019 г. до 06.10.2019 г. се отчита увеличение на отпуснатите помощи за целевите групи, чиито праг за достъп до този вид помощ беше разширен най-много с промените в Наредбата през 2019 година. След промените хората с увреждания, възрастните хора и особено онези от тях, които живеят сами, имат право на помощи за отопление, коментират от агенцията. От там напомнят също, че 31 октомври е крайният срок, в който всички нуждаещи се от целева помощ за отопление, могат да подават документите си в дирекциите „Социално подпомагане“.", "date": "2019.10.08", "title": "265 000 са подали документи за отоплителна помощ"}
{"url": "https://www.monitor.bg:443/bg/a/view/zaloviha-8-mln-kysa-nelegalni-cigari-v-stolicata-177404", "text": "Над 8 млн. къса нелегални цигари са заловени по времена акция на служители на отдел \"Митнически режим, парична данъчна и осигурителна система\" в ГДБОП и на ГД „Митническо разузнаване и разследване“. След проверка на товарен автомобил, паркиран пред склад в столичния район Искър, са открити 730 мастербокса (7 300 000 къса) цигари без бандерол за платен акциз. При последвала проверка на склада пък са открити още 71 мастербокса (730 000 къса) нелегални тютюневи изделия. Задържани са общо 8 030 000, с което е предотвратена щета за бюджета от 3 011 250. По случая е образувано досъдебно производство под надзора на Районна прокуратура София. Повдигнати са обвинения на трима души по чл. 324 от НК.", "date": "2019.10.08", "title": "Заловиха 8 млн. къса нелегални цигари в столицата"}
{"url": "https://www.monitor.bg:443/bg/a/view/nobelovata-nagrada-za-fizika-prisydena-za-opoznavaneto-na-vselenata-177411", "text": "Канадецът Джеймс Пийбълс и швейцарците Мишел Майор и Дидие Кело спечелиха Нобелова награда за физика за принос в разбирането на това как се развива Вселената, съобщи сайтът Nobelprize.com. Джеймс Пийбълс получава половината награда за \"теоретически открития във физическата космология\", а Майор и Кело си поделят другата половина за \"откриване на екзопланета в орбита около слънцеподобна звезда\", каза проф. Горан Хансон, генерален секретар на Кралската шведска академия на науките, която избира лауреатите. Тазгодишната Нобелова награда за физика е за новото разбиране на структурата и историята на Вселената, мястото на Земята в космоса, и първото откриване на планета, орбитираща около слънцеподобна звезда извън Слънчевата система. Прозренията на Джеймс Пийбълс във физическата космология обогатяват изследванията в тази област и полагат основите за преобразяването на космологията през последните петдесет години - от предположение в наука. Теоретичната рамка, която той разработва от средата на 60-те години на миналия век, е в основата на сегашните ни идеи за Вселената. Моделът за Големия взрив описва Вселената от първите моменти преди почти 14 милиарда години, когато тя е била изключително гореща и плътна. Оттогава Вселената се разширява, става все по-голяма и студена. Само 400 000 години след Големия взрив, Вселената става прозрачна и лъчи светлина могат да пътуват през космоса. Дори днес това древно лъчение е навсякъде около нас и кодирани в него се крият много от тайните на Вселената. Използвайки теоретичните си методи и изчисления, Джеймс Пийбълс успява да интерпретира тези следи от детството на Вселената и да открие нови физически процеси. Резултатите показват Вселена, в която е известно само пет процента от съдържанието й, материя, която се състои от звезди, планети, дървета и самите нас. Останалите 95 процента са непозната тъмна материя и тъмна енергия. Това е загадка и предизвикателство за съвременната физика. През октомври 1995 г. Мишел Майор и Дидие Кело обявиха, че са открили за първи път планета извън Слънчевата система - екзопланета, орбитираща около слънцеподобна звезда в нашата галактика Млечния път. В обсерваторията на Горен Прованс в Южна Франция със специално направени инструменти те виждат планетата 51 Pegasi b (51 Пегас Бе) - газова топка, сравнима с най-големия газов гигант в Слънчевата система - Юпитер. С това откритие започва революция в астрономията и оттогава са открити над 4000 екзопланети в Млечния път. Още откриваме странни нови светове с невероятно разнообразие от размери, форми, орбити. Те са предизвикателство за представите ни и досегашните ни идеи за планетните системи и принуждават учените да преработват теориите си за физическите процеси зад произхода на планетите. Вече има много проекти за търсене на екзопланети, с които можем да открием отговор на вечния въпрос дали някъде има друг живот. Тазгодишните лауреати преобразяват разбирането ни за космоса. Докато теоретичните открития на Джеймс Пийбълс допринасят за разбирането ни как е еволюирала Вселената след Големия взрив, Мишел Майор и Дидие Кело изследват съседните ни космически райони, търсейки неизвестни планети. Откритията им завинаги променят представата ни за света.  Джеймс Пийбълс получава половината от сумата от 9 милиона крони (832 459 евро), а Мишел Майор и Дидие Кело ще си поделят другата половина. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел.", "date": "2019.10.08", "title": "Нобеловата награда за физика присъдена за опознаването на Вселената "}
{"url": "https://www.monitor.bg:443/bg/a/view/riana-izdava-vizualna-avtobiografija-177401", "text": "Певицата Риана се е заела с издаването на визуална автобиография, която проследява житейския й път - от детството й в Барбадос до издигането й в суперзвезда. Изданието ще бъде под формата на албум от 504 страници и ще съдържа над 1000 нейни снимки. Някои от кадрите ще стигнат до широка публика за първи път, уверяват от издателството \"Фаидон\". Снимките са заснети в най-различна обстановка - от детските години, през световните турнета на звездата, нейните изяви в света на модата и лични кадри от сбирки със семейството и приятели. Визуалната автобиография си поставя амбициозната цел да представи Риана под всичките й превъплъщения като музикант, изпълнител, дизайнер и предприемач. Изпълнителката е творила албума в продължение на пет години и няма търпение да го сподели със своите фенове. Риана ще представи широкоформатното издание на книгата, която тежи около 7 килограма, на 24 октомври.", "date": "2019.10.08", "title": "Риана издава визуална автобиография"}
{"url": "https://www.monitor.bg:443/bg/a/view/izpisaha-19-godishnija-bez-knijka-ot-bolnicata-vkaraha-go-v-aresta-177410", "text": "19-годишният Огнян Дебелаков от „Столипиново”, който уби при катастрофа своя близнак и още един тинейджър на 16г., е бил изписан от болницата и моментално след това е бил закопчан и вкаран в ареста. След жестокото пътно произшествие стана ясно, че Огнян е карал без книжка и с 1,55 промила алкохол в кръвта. Затова той е бил привлечен като обвиняем, съобщиха от окръжната прокуратура в Пловдив. Обвинението срещу него е, че при управление на лек автомобил „Опел Корса“ е нарушил правилата за движение, и като неправоспособен водач, по непредпазливост, е причинил смъртта на две лица и средна телесна повреда на едно лице, като деянието е извършено в пияно състояние. В следствения арест Огнян е бил задържан за 72 часа, като на 9 октомври от прокуратурата ще поискат от окръжния съд младежът да бъде оставен за постоянно зад решетките.", "date": "2019.10.08", "title": "Изписаха 19-годишния без книжка от болницата, вкараха го в ареста"}
{"url": "https://www.monitor.bg:443/bg/a/view/irina-poluchi-nominacija-za-evropejskite-oskari-177415", "text": "Дебютният филм на Надежда Косева - „Ирина“ получи номинация за наградите на Европейската филмова академия и EFA Productions, които си извоюваха статута на „европейски оскари“. Лентата на българската режисьорка ще се бори в категорията за откритие, като над 3600 професионалисти, членове на Академията, ще гласуват з а наградите. Церемонията по раздаването им ще се състои за 32-и път, а заветната дата е 7 декември. Събитието ще се проведе в германската столица Берлин. За приза си „Ирина“ ще се състезава с пет други заглавия. Това са Aniara (Швеция-Дания; режисьори Пела Кагерман и Хюго Лилиа), Atlantics (Франция-Сенегал-Белгия; режисьор Мати Диоп), Blind Spot (Норвегия-Дания; режисьор Тува Новотни), Les Misérables (Франция; режисьор Ладж Ли), Ray & Liz (Великобритания; режисьор Ричард Билингам). „Ирина“ ще бъде прожектиран ексклузивно на 22 октомври от 20.00 в Дома на киното в присъствието на част от основния творчески екип. Публиката ще може да се срещне и разговаря с режисьора и съсценарист Надежда Косева, актьорите Мартина Апостолова, Христо Ушев, Ирини Жамбонас, Касиел Ноа Ашер, Александър Косев, Красимир Доков, продуцента Стефан Китанов. Филмът тръгва в киносалоните в цялата страна от 25 октомври.", "date": "2019.10.08", "title": "„Ирина“ получи номинация за европейските оскари"}
{"url": "https://www.monitor.bg:443/bg/a/view/njama-voda-na-mars-ot-3-5-mlrd-godini-177394", "text": "Преди около 3,5 милиарда години водата от езерата и реките на планетата Марс се е изпарила заради промени в климата, предаде АФП. Агенцията цитира публикацията в сп.\"Нейчър джиосайънс \" на екипа на Уилям Рапин от Калифорнийския технологичен институт. Специалистите внимателно проучили данните, получени от марсианския роувър на НАСА \"Кюриосити\" през 2017 година от кратера Гейл, който е на около 3,5 милиарда години. \"По това време са настъпили драстични промени в климата на Червената планета. Нейната атмосфера е била силно нарушена от слънчевия вятър, а това безвъзвратно е променило климата й\", поясни Рапин. По време на проучванията на \"Кюриосити\" в кратера Гейл в продължение на стотици метри били открити променящи се отлагания на соли в седиментната почва. Те свидетелстват за силни изпарения на водата от тази епоха.", "date": "2019.10.08", "title": "Няма вода на Марс от 3,5 млрд. години"}
{"url": "https://www.monitor.bg:443/bg/a/view/pijan-s-2-5-promila-pomlja-6-koli-v-trakija-177397", "text": "Пиян шофьор помля шест паркирани автомобила на ул. „Съединение” в пловдвивския жилищен район „Тракия”, съобщиха от полицията. Инцидентът е станал около 3 часа през нощта срещу вторник, когато в пето районно управление на МВР в града е постъпил сигнал за верижния сблъсък. По-късно станало ясно, че паркираните коли са били блъснати от лека кола „бмв”. Полицаите установили, че колата е управлявал 40-годишен мъж, чиято алкохолна проба отчела близо 2,5 промила. Той бил закопчан и отведен да изтрезнее в ареста на пето районно, а срещу него било образувано бързо производство. В първите минути на 8 октомври друг мъж на 24 години бил арестуван от полицаите от четвърто районно. При полицейска проверка на бул. „Княгиня Мария Луиза“ било установено, че той е седнал зад волана на лек автомобил „Ауди“ под въздействие на наркотични вещества. Междувременно вчера в РУ – Хисаря попаднал 60-годишен мъж, хванат около 16.30 ч. в село Житница да шофира лек автомобил „Фолксваген“, също след солидна употреба на алкохол – над 2,7 промила.    ", "date": "2019.10.08", "title": "Пиян с 2,5 промила помля 6 коли в „Тракия” (СНИМКИ)"}
{"url": "https://www.monitor.bg:443/bg/a/view/velikobritanija-zaplashna-es-pri-lipsa-na-kompromis-za-brekzit-177395", "text": "Великобритания ще заеме агресивна позиция към Европейския съюз, ако преговорите за Брекзит се разпаднат, заплашвайки да откажат сътрудничество в областта на сигурността, за да убедят Общността да не допуска по-нататъшно отлагане на излизането на Лондон от ЕС. Това съобщава сп. Spectator, цитирайки британски източник. Само 23 дни преди Великобритания да излезе от ЕС, бъдещето на Брекзит остава дълбоко несигурно и Лондон и Брюксел се позиционират, за да избегнат обвиненията за отлагане или хаотичен Брекзит без споразумение. Лидерите на ЕС реагираха хладно на последните предложения на британския премиер Борис Джонсън за преодоляване на безизходицата, и въпреки че преговорите продължават, мнозина дипломати изтъкват, че шансовете за бързо споразумение преди 31 октомври са ниски. \"Преговорите вероятно ще приключат тази седмица\", цитира \"Спектейтър\" неназован източник от \"Даунинг стрийт\". Източникът добавил, че онези, които са се надявали, че германският канцлер Ангела Меркел ще помогне на Лондон, били \"заблудени\". \"Това правителство няма да преговаря по-нататък, така че всяко отлагане ще бъде напълно безсмислено\", подчертал източникът, добавяйки: \"Ние или ще излезем без споразумение на 31 октомври, или ще има избори и след това ще излезем без споразумение.\" Амбър Ръд, бившата министърка за пенсиите, която напусна поста и Консервативната партия на Борис Джонсън миналия месец заради стратегията му за Брекзит, каза пред радио Би Би Си, че източникът изглежда е неговият старши съветник Доминик Къмингс. \"Звучи гневно и отчаяно\", каза тя, добавяйки: \"Тъй като не е отречено от Даунинг стрийт 10 ... може само да се предположи, че идва от центъра, от съветника на премиера. Това показва, че изобщо не изглежда истински план.\" Източникът е цитиран да дава да се разбере, че сътрудничеството в областта на отбраната и сигурността ще бъде засегнато, ако ЕС се опитва да задържи Великобритания в Общността. Източникът казал също така, че на всяка страна от ЕС, която се противопоставя на отлагането на Брекзит, ще бъде гарантирано добро сътрудничество. Джонсън последователно казва, че Обединеното кралство ще напусне ЕС на 31 октомври със или без сделка, въпреки че закон, приет от опонентите му, изисква той да напише писмо до ЕС с молба за отлагане, ако не успее да постигне споразумение за излизане до 19 октомври. Премиерът каза, че ще спазва закона, но Великобритания ще напусне ЕС до края на месеца, без да обяснява тези противоречия. Той също многократно е искал провеждането на избори, но парламентът отказа да му ги осигури. Източникът, цитиран от Spectator, изглежда има две гледни точки относно отлагането на Брекзит: че правителството може да възпрепятства отлагане, но че ако бъде принудено да удължи Брекзит, то ще се бори срещу избори, призоваващи за незабавно излизане без споразумение. Освен ако Европейският съюз не направи компромиси и не сключи споразумение за Брекзит в скоро време, тогава Обединеното кралство ще напусне без сделка, изтъкна високопоставен източник от \"Даунинг стрийт\" 10 пред \"Ройтерс\".", "date": "2019.10.08", "title": "Великобритания заплашва ЕС при липса на компромис за Брекзит "}
{"url": "https://www.monitor.bg:443/bg/a/view/bylgarija-otnovo-shte-ima-predstavitel-v-sportnata-gimnastika-na-olimpiada-177396", "text": "Българският национал Дейвид Хъдълстоун спечели олимпийска квота за Игрите в Токио през 2020 година. Талантливият ни дебютант на световното първенство в Щутгарт изигра без грешка и шестте си съчетания, с което си осигури виза за японската столица. Той се нареди 39-и в квалификацията за многобоя със сбор от 80,533 точки, което бе достатъчно за осъществяване на голямата цел. 19-годишният Хъдълстоун е роден в Холандия. Майка му е българка, а баща му американец. Дебютира на европейско първенство едва 14-годишен, а специалистите му предвещават обещаващо бъдеще. Дейвид не скри радостта си след спечелването на мечтаната квота. \"Олимпиада, здравей! Загубих няколко битки, но накрая спечелих войната\", написа гимнастикът в социалните мрежи. За подкрепа в Германия на трибуните беше и приятелката му Ерика Зафирова, която е част от националния ансамбъл по художествена гимнастика. \"Той успя! Честита квота! Обичам те\", изрази щастието си Зафирова след представянето на Хъдълстоун. Много добре в Щутгарт се представи и другият ни участник Йордан Александров, но той остана с малко по-ниска оценка и завърши 65-и, а страната ни има право само на една квота при мъжете. Така България ще има представител в спортната гимнастика, след като за последно това се случи през 2012 година в Лондон в лицето на легендата Йордан Йовчев. Състезателката ни при жените - натурализираната Лени Медсън, която живее и се подготвя в САЩ не успя да се вземе виза за Япония, след като се нареди на 156-а позиция. ", "date": "2019.10.08", "title": "България отново ще има представител в спортната гимнастика на олимпиада"}
{"url": "https://www.monitor.bg:443/bg/a/view/aleksandyr-vezenkov-na-posleden-pregled-v-modena-177398", "text": "Българският баскетболен национал Александър Везенков пропусна снощната тренировка на гръцкия гранд \"Олимпиакос\". Причината за това е, че Везенков пътува до Модена за контролен преглед при италианския специалист Джузепе Порчелини, който оперира киста на лявото му рамо в края на юни. Нападателят се завръща в Атина днес и ще поднови занимания преди домакинството на \"червено-белите\" от втория кръг на Евролигата срещу \"Валенсия\" на 11 октомври. Везенков игра в последните две минути при загубата на гръцкия отбор от АСВЕЛ във Франция с 63:82 през миналата седмица на старта на сезона в престижната европейска надпревара. \"Последен преглед! Огромно благодаря на доктор Порчелини, физиотерапевта Елиза де Сантис и техния екип!  Благодаря и на Георги Давидов за безрезервната подкрепа. Готов съм\", сподели националът в официалния си профил в социалните мрежи.", "date": "2019.10.08", "title": "Александър Везенков на последен преглед в Модена"}
{"url": "https://www.monitor.bg:443/bg/a/view/krisko-izliza-v-bashtinstvo-177399", "text": "Рапърът Криско ще преустанови временно професионалните си ангажименти. Причината – иска да прекара повече време с първородната си рожба. Хитмейкърът от Габрово ще помага още по-активно в смяната на памперси и бутането на количката половин месец. Това съобщи самият той в социалните мрежи. \"Две седмици бащинство от днес\", написа в Инстаграм той, към снимка, на която позира с бебешката количка. Криско добави и два хаштага - Припомняме, че на 21 септември танцьорката Цветелина Петрова дари изпълнителя на „Да или не“ с първи наследник. Щастливите родители бързо се похвалиха с благата вест в социалните мрежи, но още пазят в тайна пола и името на детето си.", "date": "2019.10.08", "title": "Криско излиза в бащинство"}
{"url": "https://www.monitor.bg:443/bg/a/view/kristian-kostov-stana-jertva-na-presledvachi-177400", "text": "Младата звезда с българска жилка Кристиан Костов има проблем с недоброжелателни фенове. Момчето, което донесе на страната ни престижното второ място на „Евровизия“ през 2017 г, е станало жертва на преследване и телефонен тормоз. Крис разказа за неприятната ситуация в социалните мрежи: \"Като артист съм свикнал да си правя снимки, видеоклипове, селфита, и др. Схващате идеята, нали? И така... днес имах бизнес среща, затова се събудих много рано, но нито се чувствах добре, нито изглеждах така. Просто не беше най-добрият ми ден. Реших да отида да си взема шоколадово мляко, за да се развеселя, но там ме чакаше човек (все още не знам как е разбрал къде точно ще бъда, но както и да е...) Той ми каза: \"Здравей, Крис, нека да направим селфи\". защото не съм в настроение. Не за първи път го виждам, със сигурност ЗНАМ, че вече имаме поне 5-7 селфита. И така... взех си нещата и тръгнах, но видях как той тича наоколо, търсейки ме, като в междувременно се обажда на някого. Отидох на срещата. 30 минути по-късно приключихме и когато излязох навън, ме чакаха четирима по-големи хора, които настояваха да се снимаме. Изтъкнаха, че са чакали да изляза в продължение на 1 час. Нещо повече - казаха ми, че съм ДЪЛЖЕН да го направя, защото съм публична личност и нямам право на лично пространство. Отново любезно отказах, защото се плаша от хора, които ме дебнат и преследват. Тогава избягах с една приятелка, докато наш близък остана, водейки разгорещен спор с тях.  (не знам как са научили телефонния ми номер, но вече дори не се изненадвам), в тях се пише: \"Тъжно е, че някога обичах работата ти, понеже ти си голям боклук, мършав пед*раст... (хомофобия, здравей) Върни се във Виена\" и т.н. и т.н. Ще го кажа веднъж. Аз не съм \"нещо\" или нечия \"собственост\". Имам собствени чувства и свободна воля. Чувствам се отговорен за действията си спрямо хората, които ме подкрепят и се опитвам да достигна очакванията на всички - да бъда добър човек. Но не можете да си представите колко пъти другите са груби\", написа в Инстаграм певецът. Многобройните му фенове го подкрепиха с положителни коментари под публикацията.", "date": "2019.10.08", "title": "Кристиан Костов стана жертва на преследвачи"}
{"url": "https://www.monitor.bg:443/bg/a/view/ima-zapodozrjan-za-vzrivenata-kola-na-advokat-v-montana-177388", "text": "Има заподозрян за взрива в Монтана, при който беше унищожена колата на известен адвокат в града, съобщи Нова тв. Задържани обаче все още няма и разследването продължава. Бомбата причини големи щети на цяла кооперация в града. Автомобилът и гаражът на кореспондентите на Нова тв в района също пострадаха. Разследващите вече работят по версии, свързани с работата на адвоката, чиято кола пряко беше покушена. \"Смятам, че този акт е поредният от многото през годините, които са се случили и този човек трябва да бъде спрян\", каза Олег Димитров от Окръжна прокуратура - Монтана. \"Вероятно може да става въпрос за запалителна течност, вследствие на която е настъпила експлозия с материалните поражения, които са видими на място\", каза още адвокат Красимир Босев.", "date": "2019.10.08", "title": "Има заподозрян за взривената кола на адвокат в Монтана"}
{"url": "https://www.monitor.bg:443/bg/a/view/merkel-kym-boris-djonsyn-kompromis-e-malko-verojaten-177407", "text": "Сключване на споразумение за Брекзит е малко вероятно, ако Северна Ирландия не остане в митническия съюз. Това е заяви канцлерът на Германия Ангела Меркел по време на телефонен разговор с премиера на Обединеното кралство Борис Джонсън, съобщава Би Би Си.   Джонсън е подчертал, че предложеното от Лондон споразумение е разумно, но няма желание от страна на ЕС да се ангажира. Той също така е обявил, че оставане на Северна Ирландия в митническия съюз е невъзможно. \"Разговорите в Брюксел са близо да се провалят въпреки факта, че Великобритания е изминала дълъг път\", заяви източник пред Би Би Си. Говорител на Меркел потвърди, че канцлерът е провела телефонен разговор с Борис Джонсън, но не разкри информация за съдържанието на разговора. Източник от британското правителство коментира, че разговорът с Меркел показва, че ЕС е заел нова позиция. Канцлерът е заявила ясно, че е малко вероятно да бъде сключено споразумение и тя смята, че ЕС има право да наложи вето на британците при излизането на страната от митническия съюз. Меркел е подчертала, че ако Германия поиска да напусне ЕС, страната може да го направи без проблем, но това не се отнася за Обединеното кралство заради Северна Ирландия. Канцлерът е допълнил, че Ирландия е основният проблем на правителството и Ирландия най-малко трябва да има право на вето относно напускането на Северна Ирландия. Меркел е казала пред премиера, че той трябва да съобщи на Северна Ирландия, че трябва да остане в митническия съюз, въпреки че това няма да разреши митническите проблеми. Европейската комисия обяви, че разговорите за Брекзит продължават. Според източници преговорите за Брекзит \"вероятно ще приключат тази седмица\".", "date": "2019.10.08", "title": "Меркел попари надеждите на Джонсън: Компромис е малко вероятен"}
{"url": "https://www.monitor.bg:443/bg/a/view/afp-shef-na-ruska-diamantena-mina-nameren-myrtyv-v-zatvora-177402", "text": "Бившият директор на руска диамантена мина бе намерен мъртъв в килията си в затвора, съобщиха днес руските власти, цитирани от Франс прес. Става дума за бившия шеф на намиращата се в Якутия мина \"Мир\" Алексей Бурксер. На 4 август 2017 г. осем миньори загинаха при наводнение в подземен сектор на мината, припомня Франс прес. Във връзка със злополуката Бурксер и бившият главен инженер на \"Мир\" Александър Манна бяха отстранени от длъжност и изправени пред правосъдието за нарушение на правилата за безопасност в мината. Безжизненото тяло на Бурксер е било намерено днес в затвор в Якутия. По тялото му има следи, които подсказват, че той се е самоубил, заяви Руският следствен комитет. Мината \"Мир\" е с диаметър повече от един километър и е дълбока 525 метра. Тя е една от най-големите дупки в земната повърхност, изкопавани някога от хората. \"Мир\" бе експлоатирана само на повърхността до 2001 г., а после бяха прокопани и подземни галерии, за да може добивът да продължи. Мината спря работа след наводнението през 2017 г. Тя е собственост на руския гигант \"Алроса\", който е най-големият производител на нешлифовани диаманти в света, отбелязва Франс прес. Преди наводнението \"Мир\" осигуряваше близо десет процента от продукцията на \"Алроса\".", "date": "2019.10.08", "title": "АФП: Шеф на руска диамантена мина намерен мъртъв в затвора "}
{"url": "https://www.monitor.bg:443/bg/a/view/bivsh-zatvornik-izliza-sreshtu-kobrata-na-9-noemvri-177393", "text": "Лежалият 12 години в затвора Райдъл Букър ще бъде следващият съперник на Кубрат Пулев, обяви ESPN. Двамата ще се бият на 9 ноември във Фресно, щата Калифорния (САЩ). Датата се знаеше отдавна, но до този момент липсва официална информация с кого ще кръстоса ръкавици Кобрата. Първоначално бе обявено, че съперник на българина ще бъде австралиецът Марк де Мори. Месец преди битката обаче австралиецът е отказал да се качи на ринга срещу българина и от щаба на Пулев е трябвало да пристъпят към резервен вариант. Така Кубрат ще се бие с 38-годишния американец Райдъл Букър. Все още договорката е само устна и двете страни не са подписали. Очаква се официално потвърждение в близките дни, но новината се потвърждава пред американското издание от двама източници, близки до организацията на двубоя. Райдъл Букър е бил зад решетките от 9 септември 2005 г. до 9 август 2017 г. за притежание с намерение за доставка на 1 килограм кокаин. До влизането в затвора Букър е с 25 победи и 1 загуба от Джеймс Тони. След излизането си на свобода той има 4 успеха и 1 загуба от Джърмейн Франклин. В последния си мач през юни нокаутира Диюли Аристид. Битката между Пулев и Букър ще е подгряваща за двубоя на вечерта на 9 ноември между Джамел Херинг и Ламонт Роуч във Фресно. Всички мачове ще се играят на стадиона в калифорнийския град, който се ползва предимно за бейзбол. Последният мач на Пулев пък беше през март, когато победи румънеца Богдан Дину. Българинът залага статута си на задължителен претендент за световната титла на IBF. Победителят от неговия мач ще се бие с Анди Руис или Антъни Джошуа до края на май 2020 г. за шампионския колан.", "date": "2019.10.08", "title": "Бивш затворник излиза срещу Кобрата на 9 ноември"}
{"url": "https://www.monitor.bg:443/bg/a/view/cacarov-othvyrli-iskaneto-za-zalichavane-na-bhk-177389", "text": "Главният прокурор Сотир Цацаров отхвърли искането на ВМРО да поиска от съда прекратяване дейността на Българския хелзинкски комитет (БХК).  Партията на Каракачанов излезе с мотив за \"недопустима намеса в съдебната система на България\" на БХК и беше направена по повод на предсрочното освобождаване от затвора на австралиеца Джок Полфрийман, осъден за убийството на българина Андрей Монов. Главният прокурор е преценил, че сигналът й е неоснователен.", "date": "2019.10.08", "title": "Цацаров отхвърли искането за заличаване на БХК"}
{"url": "https://www.monitor.bg:443/bg/a/view/ochakvat-ryst-v-izkupnite-ceni-na-mljakoto-177254", "text": "  Очаква се да продължи да намалява броят на млечните крави и произведеното мляко в страната, което е предпоставка за ръст в изкупните цени, твърдят анализаторите от Центъра за икономически изследвания в селското стопанство (CAPA), съобщи Агри.бг. За по-добра цена на млякото могат да допринесат също растящите цени на вносната суровина от ЕС – сухо мляко и свободно търгуваното мляко на европейските борси. Труден износ  Според анализаторите изкупната цена на кравето мляко за първите 6 месеца е с 3% нагоре спрямо миналата година. При изкупуването на овчето мляко обаче се запазва тенденцията за спад в цените. По данни на Националния статистически институт (НСИ) за второто тримесечие тя е с 3,7% по-ниска от същия период на 2018 г. Икономистите отдават това на трудности в износа.  Овче сирене  Статистиката сочи, че за периода 2014-2016 г. износът на овче саламурено сирене е средно 6950 т на година. За последните 2 години той падна до 6100 тона, като през 2019 г. се очаква да бъде около 6000 т, изчисляват от САРА. Сушата в Европа през месеците юли и август, която засегна около дузина страни членки, включително и България, оказа влияние както на пролетниците (основно фуражната царевица), така и на пасищата. Някои фермери са принудени да използват запасите си от фураж за зимата или да продадат част от стадата си.  Проблеми  Стопаните, които са принудени сега да закупуват фуражи за животните си, се очаква да имат проблеми в бъдеще. До криза при млякото може да доведе и Brexit без сделка, предупреждават от Европейската асоциация на производителите на мляко (EDA). Цените в ЕС могат да претърпят шок надолу заради труден износ към Обединеното кралство. Междувременно 21 български млекопреработвателни компании са проявили интерес да изнасят на китайския пазар. До началото на септември 14 от тях са били одобрени от Генералната митническа администрация на Китай, припомнят икономистите.", "date": "2019.10.08", "title": "Очакват ръст в изкупните цени на млякото"}
{"url": "https://www.monitor.bg:443/bg/a/view/vylchev-za-isterijata-s-romskite-deca-sluhovete-sa-trygnali-ot-klipove-i-kvartalni-pastori-177391", "text": "От разговорите с родителите станало ясно, че   хората, пуснали слуховете, твърдели, че децата ще бъдат товарене на автобуси, а пред него стояла опозицията, която спирала децата да бъдат извозени и продадени в Норвегия. \"Става въпрос за груби манипулации, дезинформации и престъпна злоупотреба със страховете на родителите, което граничи с опит да се разрушат училищата и образователната система\", каза Вълчев. Той припомни, че през 2015-а около предходните избори пак е имало случай, в който децата не са ходели на училище за около 5 дни, но тогава причина били рокери, които обикаляли столичния квартал\" Надежда \" Миналата седмица е имало опит и в София, но агитацията е била от врата на врата. Случаи е имало в Карнобат, Сунгурларе, Силистра, но там истерията не е била масова.\" Миналата седмица започнаха, но кулминацията е била вчера.\", заяви просветният министър.  Вчера около 8 часа сутринта родителите са завели спокойно децата си, но около 10 часа е настъпила масова истерия .\" Те са били провокирани най - вече от клиповете, които са изпратени до тях. В последствие историята се е мултиплицирала от уста на уста.\", каза Вълчев. От образователното ведомство са предупредили всички училища да бъдат нащрек за подобни провокации и ако нахлуят родители да освобождават децата. В първите часове с тях било най - добре да говори полицията, за да успокои обстановката. Учителите от своя страна също разговорят с родителите. \"Искам да успокоя всички родители, че става въпрос за злоупотреба със страхове. Както няма стратегия за детето, така и няма такива лъжи, които разпространяват\", увери просветният министър. ", "date": "2019.10.08", "title": "Вълчев за истерията с ромските деца: слуховете са тръгнали от клипове и квартални пастори "}
{"url": "https://www.monitor.bg:443/bg/a/view/pshenicata-trygva-bavno-nagore-177255", "text": "Цените на хлебното зърно в Европа и конкретно в Черноморския регион уверено се повишават в резултат от засилване на търсенето и лек спад в предлагането на пшеница, според Агри.бг. Египетската държавна компания GASC купи на търг миналата седмица 300 хил. тона пшеница. По-голямата част от доставките беше спечелена от Русия – 240 хил. тона на цени 196-198 долара/тон без транспортните разходи и 213-215 долара/тон с транспорта и доставката, съобщи руският аналитичен център „СовЕкон”. Другите 60 хил. тона пшеница са от Франция на цена 194 долара/тон без транспортните разходи или 215 долара/тон с включени транспорт и доставка. Това е първа победа за френската пшеница след продължителното й отсъствие на търговете на египетската държавна компания. Френската пшеница поскъпна през седмицата с 1,6% до 174 евро/тон (190 долара/тон), след като дълго време борсовата цена не можеше да прескочи прага от 172 евро/тон. Експортните цени на руската пшеница се повишиха с 1 долар до 188 долара/тон, допълват от „СовЕкон”. Причините за това е поскъпването на хлебното зърно в Европа и спадът в предлагането на пшеница от Украйна. Украинските търговци на зърно изглежда променят стратегията си. След активното предлагане на пшеница в началото на новата пазарна година сега Украйна участва в египетския търг само с една оферта и то на твърде висока, неконкурентна цена. Според експертите на „СовЕкон” Украйна вероятно ще се пренасочи към износа на царевица, тъй като през тази година страната отчита рекордна реколта – 36,3 млн. тона при 35,8 млн. тона през 2018 г.", "date": "2019.10.08", "title": "Пшеницата тръгва бавно нагоре"}
{"url": "https://www.monitor.bg:443/bg/a/view/ministerstvoto-na-turizma-zasegnatite-turisti-ot-falita-na-astral-holidejz-shte-bydat-obezshteteni-177390", "text": "Засегнатите туристи от фалита на \"Астрал холидейз\" ще могат да осъществят планираните си пътувания или да получат обратно платените суми за тях. Това обяви за БНТ Лиляна Арсова от Министерството на туризма. За целта те ще трябва да се обърнат към застрахователната компания \"Уника\". Експерти обаче смятат, че десетки хотели в страната тепърва предстои да бъдат засегнати от фалита на дружеството. Няма да останат необезщетени потребителите на \"Астрал холидейз\", заяви Лиляна Арсова от Министерството на туризма. Тя обясни, че към момента не могат да дадат причина относно фалита на компанията, като заяви, че тепърва предстоят проверки на министерствата. Арсова успокои, че компанията е спазила всички изисквания за обявяване на несъстоятелност, което е в полза на туристите. Лиляна Арсова заяви, че тази и следващата година са предизвикателство пред страната ни относно туризма, но успокои, че Министерство на туризма работи активно за справяне със ситуацията.", "date": "2019.10.08", "title": "Засегнатите туристи от фалита на \"Астрал холидейз\" ще бъдат обезщетени"}
{"url": "https://www.monitor.bg:443/bg/a/view/trima-evrokomisari-shte-sledjat-kakvo-jadem-177253", "text": "Трима еврокомисари ще следят какво ядем. Това гласи хранителната концепция на новата шефка на Еврокомисията Урсула фон дер Лейен. Тя изготвя нова стратегия за Общността „От фермата до вилицата“. Тя включва участието и на малките и средните предприятия в Европа (МСП). Според идеята на Урсула именно те трябва да играят роля в изготвянето на новата стратегия „От фермата до вилицата“. Това е цялостната хранителна политика на ЕС, според австрийският евродепутат Лукаш Мандл, съобщи сайтът на Института за иновации и агростратегии. Евродепутатите са впчатлени от политиката „Farm to Fork“, защото е за устойчива храна, която ще обхване всяка стъпка в хранителната верига от производството до консумацията. Кооридинирана  Тази стратегията ще бъде координирана от зам.-председателя на ЕК Франс Тимерманс и ще включва още бъдещите еврокомисари по здравеопазване - Стела Кириакидес, по земеделие и развитие на селските райони – Януш Войчеховски и по околна среда - Вирджинюс Синкевичиус. Излъгани надежди  И Войчеховски, и Кириакидес са питани по темата, но към този момент полският кандидат за комисар по земеделие показа незадоволителни резултати. Причината е, че не представи никаква конкретика в защита на европейските производители и екологията, за каквито даде заявки. Особено по темата с импорта на храни от трети страни и как европейският фермер и производител ще бъдезащитен. А точно двамата комисари са водещи в усилията за осигуряване на безопасност на храните и устойчиво производство на храни.  Климат  Темата с хранителната политика е била засегната в края на септември по време на прием в Брюксел, организиран от Хербалайф и Работната група за здравословно хранене на мрежа от МСП - неотдавна създадена платформа, която представлява интересите на 10 милиона малки и средни предприятия в Европа.  „Като членове на Европейския парламент, ние наистина оценяваме новия подход на политиката в областта на храните, поставен на дневен ред от избрания председател на Комисията Урсула фон дер Лейен, тъй като това означава и задоволяване на нуждите от изменението на климата“, е заявил депутатът от християндемократите Мандл по време на събитието. Той е посочил още, че в новата стратегия има част, посветена на земеделието и селското стопанство, но трябва да има нещо, насочено към МСП поради тяхната гъвкавост и иновации в хранителната верига.  Насоки  „Трябва да изградим общности сред МСП и да им дадем насоки, тъй като те предоставят продукти, близки до клиентите и те могат веднага да задоволят нуждите на клиентите, дори повече от по-големите компании и корпорации“, подчертава още австрийският евродепутат.  Въпреки че новата хранителна политика все още не е добре дефинирана, от отговорите на членовете на Комисията, предоставени на писмените въпроси на Европарламента, може да се получи намек за това каква може да бъде новата политика на ЕС в областта на храните. Глифозат  Новата стратегия ще разчита на рамка, подсилена с преработката на Общия закон за храните. Приет след противоречията около оценките за безопасност на оспорвани продукти като хербицида глифозат, ревизираният закон обаче ще има голямо влияние не само върху пестицидите, но и върху всички разрешения по агро-хранителната верига. Ревизираното законодателство на ЕС относно взаимното признаване на стоки, основата на вътрешния пазар на ЕС, също беше разгледано от хранително-вкусовата промишленост като основна стъпка към постигането на единния пазар на ЕС. Бъдещият комисар по здравеопазването Кариакидес посочва в писмените си отговори, че ЕС „трябва да проучи етикетирането на хранителните вещества и здравето по холистичен начин, като се отвори към преразглеждане на настоящата система за етикетиране на храните.  Австрийският евродепутат Лукаш Мандл също припомни разликата между лекарствата и хранителните добавки, действащи в регламента за храненето и здравето, важни за доставчиците, които искат да бъдат иновативни на пазара на храни.", "date": "2019.10.08", "title": "Трима еврокомисари ще следят какво ядем "}
{"url": "https://www.monitor.bg:443/bg/a/view/borisov-ima-takava-dyrjava-zaradi-uspehite-ni-177392", "text": "Постиженията ни през последната година се случват само, когато има такава държава. Така премиерът Бойко Борисов коментира индиректно провелото учредително събрание на партията на Слави Трифонов в неделя.  Министър-председателят откри новия инженерите център на Бош в столичния \"София тех-парк\". Центърът на немската компания, в който работят 200 специалисти, ще се превърне в хъб за най-новите софтуерни решения за производителите на автомобили. \"Отношенията ни с Германия са основани на принципа на взаимната изгода, а ние, както и вие, се славим с дисциплина\", каза Борисов в присъствието на новия немски посланик в София Кристоф Айхорн. Дипломатът се обърна към Борисов на български с думите: \"Нашите отношения са силни като домашна ракия\" и даде добра оценка. Премиерът изтъкна, че само за две седмици посланиците на Германия, САЩ и Русия са дали добри оценки на бизнес климата отношенията ни, \"колкото и това да не е приятно на нашите политически противници\". \"Преди седем-осем години тука бяха военни казарми, на това забутано място в близост до центъра на града се изгради технологичен център. Деца спортуват, а и се прави наука, правят се велики неща. И продължава да се изгражда\", коментира Борисов инвестицията на немската компания. По думите му така се създават стотици работни места и българите се връщат от чужбина да работят отново в България. \"20-30 човека са се върнали, за да работят за Бош в новия център. Усилията ни започват да се възнаграждават, защото на сто метра е центъра на Световната банка, също и един от осемте супер компютри в Европа\". Борисов коментира и построяването на завод на VW в България или Турция : \"Неслучайно в България има 250 автомобилни завода, VW към този момент още не са се произнесли. Ние имаме само една слабост - спазваме европейските правила. Всичко каквото беше необходимо сторихме\", завърши премиерът. ", "date": "2019.10.08", "title": "Борисов: Има такава държава заради успехите ни"}
{"url": "https://www.monitor.bg:443/bg/a/view/hvanaha-trima-izmamili-s-8000-leva-jena-na-79-godini-177382", "text": "79-годишна жена от Царево е станала жертва на измама със сумата от 8 000 лв. с обещание за ремонт на покрив, съобщиха от ОДМВР - Бургас. Извършителите на измамата са разкрити от полицията в Царево и Приморско. 79-годишната жена била въведена в заблуждение, че ще ѝ бъде ремонтиран покрив на къщата. Извършителите са трима криминално проявени мъже. Двама от тях са от село Градец, община Котел (на 30 и 38 години), а един е на 37 години от село Средец, област Стара Загора. Мъжете са направили пълни самопризнания. Работата по цялостно документиране на престъпната им дейност продължава от служители на Районно управление - Царево.", "date": "2019.10.08", "title": "Хванаха трима измамили с 8000 лева жена на 79 години"}
{"url": "https://www.monitor.bg:443/bg/a/view/bojidara-na-4g-se-bori-za-jivota-si-s-nevroblastom-4-stadij-e-177385", "text": "4-годишната Божидара Дюлгерова от Пловдив се бори за живота си, след като преди няколко месеца е била диагностицирана с невробластом 4-и стадий. Момиченцето в момента се намира в Детската онкохематология на УМБАЛ „Св. Георги”, където й е направена седма химиотерапия. За това разказват родителите на Дари, чието състояние налага по най-бързия начин да бъдат събрани средства за операция на белия й дроб. Всичко започнало един четвъртък през юли, когато детето играло в детски център. Когато се прибрали вкъщи, малката се оплакала, че я боли гръбчето. До неделя момиченцето вече било парализирано. Лекарските прегледи установили, че става дума за голям злокачествен тумор в гръбначния стълб, който започнал да притиска прешлените. Имало и метастази в костния мозък и белия дроб. Детето веднага започнало химиотерапии, като след втората се раздвижило, а след четвъртата – проходило. На родителите било обяснено, че се налага спешна операция на белия дроб и те били насочени към това да търсят опции в чужбина. Семейството очаква оферта в най-скоро време от Германия с надеждата, че животът на момиченцето им ще бъде спасен. , където може да се дари с дебитна карта и PayPal. В подкрепа на Божидара се организира и благотворителен базар във Фейсбук, разкрита е и банкова сметка: BG53UBBS80021087251740 BIC: UBBSBGSF Титуляр: Веселин Димитров Дюлгеров paypal.me/veselindulgerov   Снимки личен архив", "date": "2019.10.08", "title": "Божидара на 4 г. се бори за живота си с невробластом 4 стадий"}
{"url": "https://www.monitor.bg:443/bg/a/view/roditelite-na-renci-osydeni-za-izmami-177405", "text": "Тициано Ренци и Лаура Боволи, родители на бившия италиански премиер Матео Ренци, са признати за виновни във финансови измами и осъдени на година и девет месеца затвор условно, предаде АНСА. Това е наказанието, поискано от прокуратурата, според която съпрузите редовно са използвали измамнически схеми при управлението на три кооператива в периода 2010-2013 г. Според обвинението между 2013 г. и 2018 г. те са издавали също фалшиви сметки за услуги, които никога не са били оказвани. Двойката бе поставена под домашен арест по време на разследването.  Тициано Ренци привлече вниманието на правоохранителните органи, когато синът му бе начело на правителството и секретар на управляващата Демократическа партия. В началото подозренията са били свързани с умишлен фалит на негова издателска къща, а след това е бил заподозрян, че използва положението на сина си за оказване на натиск при вземане на определени решения и назначения в държавни компании. Във второто дело е въвлечен и един от политическите съратници на Матео Ренци - бившият министър на спорта Лука Лоти, който скоро ще бъде изправен пред съда. Спрямо Тициано Ренци обаче делата са били прекратени заради липса на състав на престъпление.  В момента Матео Ренци, който в края на 2016 г. бе принуден да подаде оставка, е сенатор. Преди две седмици той обяви, че напуска Демократическата партия, която малко по-рано влезе в коалиция с Движение \"Пет звезди\", и създава нова партия.", "date": "2019.10.08", "title": "Родителите на Ренци осъдени за измами"}
{"url": "https://www.monitor.bg:443/bg/a/view/shvedskijat-kral-uvolni-petima-svoi-vnuci-ot-dvora-177381", "text": "Кралят на Швеция обяви, че изважда петима свои внуци от кралския двор, пише Евронюз. Принц Александър, принц Габриел, принцеса Леонора, принц Николас и принцеса Адриен вече няма да имат официални задължения от името на шведската корона. Те запазват титлите си на графове и графини. Крал Карл XVI Густав обяви промените с цел ясно да се прави разлика между тези членове на кралския двор, които официално представляват короната и тези благородници, които са само част от кралското семейство. 7-годишната принцеса Естеле и 3-годишният принц Оскар, които са деца на наследницата на престола Виктория Шведска и съпруга й, принц Даниел, остават представители на короната в официални събития. Управлението на 73-годишният Карл XVI Густав е белязано от големи промени в статута на шведската корона. Малко след като той се качва на трона преди 46 години, Швеция отнема на монарха редица правомощия, като назначаването на министър-председателя, подписването на закони, за да влязат в сила и статута му на главнокомандващ на армията. През 1980 г. е въведена промяна и по отношение на правата на принцесите да се качват на престола. Карл XVI Густав е крал, защото е единственото момче в семейството на своите родители и се качва на престола, въпреки че е най-малкото дете във фамилията. Според новите правила, престола се наследява от най-голямото дете на краля, независимо от пола му. Така Виктория Шведска ще стане първата жена, възползвала се от промяната на правилата на наследяване, когато замени баща си на престола.", "date": "2019.10.08", "title": "Шведският крал \"уволни\" петима свои внуци от двора"}
{"url": "https://www.monitor.bg:443/bg/a/view/prilepyt-na-shtraus-se-prerajda-kato-feniks-v-operetata-177350", "text": "Нова, непоставяна досега у нас сценична версия на оперетата „Прилепът“ от Йохан Щраус-син ще открие сезона на премиерите в Музикалния театър на 20, 25, 26 и 27 октомври. Режисьор е директорът на театъра Марияна Арсенова, диригент-постановчик – Юли Дамянов, диригенти са Огнян Митонов и Димитър Косев, сценографи – Иван Савов и Слава Савова, художник по костюмите – Яна Дворецка, хореограф – Йоанна Стоянова. „С тази премиера на „Прилепът” искаме да поднесем подарък на нашата публика. Тя ще види класически прочит на пиесата и в същото време – изцяло нова версия на „Прилепът”, направена с шега, с лекота и финес, както се поставят всички оперетни заглавия в Музикалния театър“, обяснява Арсенова. „Прилепът” на Щраус е класическа танцувална оперета, в която любовните страсти и семейните перипетии са разкрити на фона на прекрасните мелодии на валса, полката и кадрила. Мелодраматичният и комедиен стил на либретото, съчетан с красивата музика на Краля на валса, създава усещането за празничност. „Костюмите не са от епохата на написването на „Прилепът”, те са съвременни и това е нарочно търсен похват от режисьора на спектакъла”, разкрива художникът по костюмите Яна Дворецка. Безспорно, най-провокативна е визията на Граф Орловски, на чийто бал се заплитат неочаквани комични ситуации. В ролята ще се редуват младите звезди на Музикалния театър Александър Панайотов и Денко Проданов. В останалите партии участват солистите Богомил Спиров, Владимир Грудков (Габриел фон Айзенщайн); Добрина Икономова, Олга Динова, Марияна Арсенова и гост-солистът Илина Михайлова (Розалинда); Николай Борисов, Иван Панев и Христо Сарафов (Франк); Стефан Петков и Пеньо Пирозов (Алфред); Катерина Тупарова, Теменужка Трифонова, Дайана Фирузи и Исидора Молес (Адела); Кръстан Кръстанов, Добромир Момеков, Александър Мутафчийски (Доктор Фалке) и др.  ", "date": "2019.10.08", "title": "„Прилепът“ на Щраус се преражда като феникс в Оперетата"}
{"url": "https://www.monitor.bg:443/bg/a/view/evtin-med-ot-ujna-amerika-sriva-pchelarite-177256", "text": "Евтиният мед, който се очаква да влезе от Южна Америка, ще срине пчеларите от Европейския съюз. За това предупреди евродепутат от левицата Иво Христов на заседание на комисията по земеделие и селските райони в ЕП (AGRI). Монокултурно земеделие  „Пчеларите в Европейския съюз са поставени пред редица трудности, произтичащи от промяна в климата, ефекта от монокултурното земеделие, използването на различни препарати и др. За голяма част от пчеларите в моята страна, България, пчеларството е малък, но много важен допълнителен поминък”, каза българският евродепутат.  На заседанието бе обсъдено споразумението на свободна търговия между Европейския съюз и страните от Меркосур (Аржентина, Бразилия, Парагвай, Уругвай). Безмитно  По думите на Христов по последна информация в Европейския съюз за миналата година са произведени 230 000 тона мед. Търговският блок Меркосур произвежда близо 140 000 тона. От това количество близо една трета – 45 000 т. – ще може да се пласира безмитно в Европа, ако споразумението влезе в сила.    „Стойността на меда от Меркосур обаче и сега е по-ниска от себестойността на меда, произвеждан в Европа”, каза българският евродепутат.  Защита  „Би ли пояснил представителят на Европейската комисия какъв инструмент за защита на европейските пчелари предвижда Европейската комисия в случай на силен натиск от страна на Меркосур, който със сигурност ще дойде бързо? Кога и как може да бъде задействан той и ако няма такъв, как предвижда ЕК да защити европейските пчелари?”, попита Иво Христов по време на заседанието на земеделската комисия. Китай  В отговора си Джон Кларк, директор на отдел „Международни отношения” към Главна дирекция „Земеделие и развитие на селските райони” на Европейската комисия, посочи, че тъй като медът от Меркосур е с по-високо качество от китайския, ЕК очаква с приемането на споразумението до 5-10 години южноамериканският мед да измести китайския в Европа. Според Кларк Европа не успява да произведе достатъчно мед, за да удовлетвори търсенето на вътрешния си пазар.  Порочна  Считам, че стратегията на ЕК е порочна и ощетява местните производители. Вместо стимули за сектора чрез споразумения за безмитен внос от трети страни тя ще засили пазарния натиск и в средносрочен план ще доведе до криза в сектора и понижаване на качеството на продукта. Пчеларството е не само производство, но и ключов елемент за съхранението на природното равновесие и трябва да бъде защитено от безпощадната логика на пазара”, коментира евродепутатът.    Аржентина годишно произвежда около 76 000 тона, Бразилия 42 000 тона, Уругвай 20 000 тона, Парагвай – близо 2000 тона. В България годишното производство е между 10 и 11 000 тона, голяма част от които са за износ.", "date": "2019.10.08", "title": "Евтин мед от Южна Америка срива пчеларите  "}
{"url": "https://www.monitor.bg:443/bg/a/view/zlostornik-otmykna-kamion-i-naniza-7-koli-v-germanija-9-raneni-177386", "text": "Българин е сред ранените при меле в западногерманския град Лимбург, предаде ДПА. 32-годишен мъж от сирийски произход блъсна с откраднат камион осем коли и рани 16 души в понеделник в късния следобед. Българинът е прегледан и е отпратен в дома си. Генералното ни консулство във Франкфурт е във връзка с германските власти и е готово при необходимост да оказва съдействие. Властите в Германия разглеждат инцидента с премазаните от камион автомобили в град Лимбург, провинция Хесен, като терористичен акт, съобщава ZDF. Според източници на телевизионния канал, шофьорът на камиона имал „минало на терорист”. Град Лимбург (30 000 жители) е шокиран от катастрофата на камиона в центъра на града. Мнозина се чудят какво всъщност е възнамерявал водачът с откраднатия камион и къде е искал да отиде. Според Билд, камионът на логистична компания първоначално чакал на червен светофар за ляв завой към федералната магистрала 54, когато изведнъж някой отваря вратата на водача. Нападателят е пристигнал през 2015 г. в Германия от Сирия. Той се качва в камиона и маха шофьора, започва да кара лудо и шофира по-малко от минута. Тежкотоварният автомобил се врязал в колите близо до светофар, смачквайки ги една в друга. Няколко души са били блокирани в автомобилите, посочи полицията. Един от пострадалите е ранен тежко и е в критично състояние, съобщи говорител на силите на реда. Шофьорът на камиона, който също е бил ранен в инцидента, е арестуван. Делото е предадено в генералната прокуратура на Франкфурт на Майн. Камионът е откаран за подробен оглед. На въпрос дали става въпрос за терористичен акт, от полицията първоначално заявиха, че при подобни случаи се работи по всички възможни версии и засега нито една от хипотезите не може да бъде изключена. Полицията е отцепила местопроизшествието и разпитва свидетели. Истинският шофьор на камиона, чието име не се споменава, беше цитиран от всекидневник „Франкфуртер нойе пресе“ (FNP) да казва, че извършителят го „извлякъл“ от кабината на камиона му. След инцидента похитителят на камиона бил намерен да седи до дърво. От носа му течала кръв, ръцете му били окървавени. На въпрос как се казва, той отговорил Мохамед. Властите призоваха използващите социалните медии да не се надпреварват в заключения за мотива на случилото се. „Не изключваме нищо“, каза говорител на полицията пред агенция ДПА. „Но ви призоваваме: не взимайте участие в спекулации“. През декември 2016 г. камион се вряза в коледен базар в Берлин при ислямистка атака, в която загинаха 12 души, а над 70 бяха ранени, припомня ДПА. По рано на 14 юли същата година терорист окървави Ница навръх националния празник на Франция. Тогава загинаха 83 човека. Френският президент Еманюел Макрон обеща, че ще се води безпощадна борба срещу ислямисткия тероризъм, и призова французите да се сплотят и да му противодействат. Той каза това на церемония в памет на четиримата полицейски служители, убити с нож от радикализиран колега в полицейската префектура в Париж, предаде Франс прес. \"Вашите колеги паднаха под ударите на смъртоносен и безпътен ислям, който ние трябва да изкореним\", заяви френският президент. Той отправи призив към цялата нация да се \"мобилизира срещу ислямистката хидра\".", "date": "2019.10.08", "title": "Терор в Германия: Сириец отмъкна камион и блъска коли наред, българин сред пострадалите (СНИМКИ)"}
{"url": "https://www.monitor.bg:443/bg/a/view/biser-petkov-strategija-za-deteto-ne-e-priemana-177387", "text": "Министърът на труда и социалната политика Бисер Петков и днес успокои, че стратегия за детето няма. Той обясни пред БНТ, че вчерашната истерия в няколко училища в Сливен и Ямбол е причинене от умишлено разпространена дезинформация. Там родители масово изведоха децата си от класните стаи заради слух, че ще им бъдат отнети от Агенцията за закрила на детето. Според него станалото в тези няколко училища е целенасочена атака срещу системата, която не почива на никакви реални данни. Петков отново повтори, че стратегия за детето няма. \"Такъв документ няма и той не може да бъде основание за всяване на такива страхове. Такъв проект на стратегия е бил разработен в началото на годината от работна група към Съвета за закрила на детето. След като е бил на обществено обсъждане и е срещнал съпротива, несъгласие и отхвърляне, този проект е спрян и не е пускан за съгласуване в МС. \", подчерта Петков в интервю за БНТ.", "date": "2019.10.08", "title": "Бисер Петков: Стратегия за детето не е приемана"}
{"url": "https://www.monitor.bg:443/bg/a/view/vseki-vtori-otkazva-donorstvo-ot-blizyk-v-mozychna-smyrt-temata-177372", "text": "Почти всеки втори роднина е отказал близкият му, изпаднал в мозъчна смърт, да стане донор. От общо 89 роднини и съпрузи 23-ма са били категорични, че не желаят органите и тъканите на техните покойници да спасят чужд живот. Това показват данните на Изпълнителната агенция „Медицински надзор“ за две години и девет месеца - от 2017 до 4 октомври 2019-та. През 2017 са попитани 43 човека, отказите са 13, което прави 33%. За 2018 – проведените интервюта с близки са 29, като 7 са отказите, което е 25 на сто. 2019 г. - до 3 октомври са проведени разговори със 17 роднини - отказите са 3. Независимо че броят на несъгласията намалява, това е привидно, тъй като от тези, които са изпаднали в мозъчна смърт. Това каза за „Монитор“ д-р Евелина Цветкова, директор на дирекция „Координация на трансплантациите и асистираната репродукция“ в агенцията. Най-често изтъкваните причини са емоционални, тъй като става въпрос за млади хора, загинали внезапно. За семействата им е много трудно да вземат решение. В някои райони на страната хората отказват по чисто суеверни причини, независимо че официалната религия няма нищо против донорството, допълни тя. В същото време 1 153 болни чакат трансплантация на орган у нас към 3 октомври, показват данни на Изпълнителната агенция „Медицински надзор“. От тях най-много са тези, които се нуждаят от бъбреци - 1 032 човека. Други 52-ма имат нужда от нов черен дроб, 41 – от сърце, 18 – от бял дроб, 10 от панкреас. За разлика от други години няма чакащи за тънко черво. Такъв тип трансплантации у нас не се извършват дори да се появи донор. В такива случаи органът се предоставя на европейските системи за обмен на органи Така, включените в регистъра на чакащите разчитат единствено на възможността да се намери подходящ дарител в чужбина и там да им бъде направена операцията. След почти тригодишно прекъсване на тези интервенции за наши сънародници зад граница, от тази пролет те отново се осъществяват, след като бяха подписани редица договори за сътрудничество, припомни д-р Евелина Цветкова. Всички в листата са подготвени, наблюдават ги лекари от Клиниката по пулмология във Военно-медицинска академия. Те са готови да заминат щом бъде обявена възможността за донор, който отговаря на показателите на реципиента, увери лекарката. Очаква се до година-две такива трансплантации вече да се извършват и у нас. От януари 2020 г. български лекари от Университетската специализирана болница „Света Екатерина“ започват обучение във Виена за присаждане на бял дроб. Техни колеги от Военно-медицинска академия пък, ще бъдат обучавани в Австрия как да подготвят и наблюдават пациентите, очакващи бъбречна трансплантация в предоперативния период. Като основна причина за липсата на донори от хора, изпаднали в мозъчна смърт, д-р Цветкова посочи, че не всички сертифицирани болници за донорски бази си дават труда да откриват и съобщават за потенциални трупни донори. Тези бази в България са общо 34. Причината е, че откриването и поддържането на изпаднал в мозъчна смърт е допълнителна грижа за лекарските и сестринските екипи в реанимациите. Затова и подаваните случаи са малко, независимо че за тази дейност екипите и лечебните заведения получават допълнителни средства от държавата по наредба 29. За откриването на потенциален донор в мозъчна смърт за процедурата се плащат 1500 лева, като според специална наредба 50% от тях е за възнаграждение на персонала От тези 50 процента 75 на сто са за координатора. Отделно а за поддържането на донора – до 5000 лева. Действително държавата плаща на болниците и медиците, но средствата не са достатъчни. Необходимо е те да се увеличат, защото поддържането на донора струва много повече от 5000 лева, заяви за „Монитор“ Евгени Георгиев, председател на Алианс на трансплантираните и оперираните - АТО \"Бъдеще за всички\". Той е бивш полицай, получава ново сърце на 24 ноември 2006 г. и е вторият трансплантират, след като присажданията на сърца в България бяха възстановени. Недостатъчни са и средствата за самите трансплантации. Сега за тях се плащат 60 000 лева при положение, че една такава операция е около 200 000 лева, подчерта Евгени Георгиев. По традиция най-активни в съобщаването на донорски ситуации са университетските болници в Плевен и във Варна, Многопрофилната за активно лечение във Велико Търново и тази в Бургас. За разлика от тях, независимо че в софийските болници се лекуват и попадат най-тежките травматологични случаи, те не са от активните по отношение на откриване на потенциални донори. За тази неблагоприятна тенденция сочат данните на агенцията. Според тях през миналата година са извършени общо 25 бъбречни трансплантации, като 20 са от трупен донор и 5 – от жив. Същевременно над 1000 души се нуждаят от трансплантация на бъбрек. Към 3 октомври се оказва Великотърновската болница, която е подала 1 бял дроб, 8 бъбрека, 4 черни дроба и 1 сърце. Следва я „Пирогов“ с 1 бял дроб, 2 бъбрека, 2 черни дроба и 1 сърце. Булгаската, Кюстендилската и Силистренската болница, както и Университетската „Лозенец“ са подали общо 8 бъбрека, 2 черни дроба, 1 сърце и 2 бели дроба. Всички те са в резултат на 12 донорски ситуации. В резултат на тях в България са спасени 36 живота и 7 в чужбина. Семействата на донорите, изпаднали в мозъчна смърт, получават 2000 лева за разходите по погребението.", "date": "2019.10.08", "title": "Всеки втори отказва донорство от близък в мозъчна смърт (ТЕМАТА)"}
{"url": "https://www.monitor.bg:443/bg/a/view/kola-i-rejs-se-sblyskaha-njama-seriozno-postradali-177379", "text": "Лека кола и автобус от Градския транспорт на Пловдив се сблъскаха рано сутринта във вторник. Като по чудо няма сериозно пострадали, съобщиха от полицията в града. Сигналът за пътното произшествие бил подаден в 7,30 часа на 112. Катастрофата е станала на бул. „Васил Априлов” в района на Второ районно управление. В резултат на удара между лекия автомобил и рейса части от колата са се разхвърчали и са нанесли материални щети по друг минаващ автомобил „Опел”. Леката кола, която се е блъснала в рейса, е помляна от удара. От предницата й не е останало почти нищо. „Явно са се движели с висока скорост, което в този ранен час и на този натоварен булевард, е недопустимо. Нямаме никакво обяснение как е станало, но вероятно леката кола е карала бързо”, коментираха минувачи, които са видели помлените коли на път за работа. Шофьорът на леката кола, която е за скрап след пътното произшествие, е бил откаран в болница за прегледи и изследвания. Взета му е кръвна проба за алкохол и наркотични вещества. Движението в участъка е затруднено и се регулира от полицейски служители, а част от автомобилите се отбиваха през ул. „Копривщица”.   Снимки „Забелязано в Пловдив”", "date": "2019.10.08", "title": "Кола и рейс се сблъскаха в Пловдив"}
{"url": "https://www.monitor.bg:443/bg/a/view/vladimir-todorov-mnogo-ot-znacite-po-pytishtata-ne-syotvetstvat-na-markirovkata-177362", "text": "Непрекъснато говорим, че трябва да се използват колани, но ефект няма, казва в интервю за \"Монитор\" председателят на Асоциацията на пострадалите при катастрофи - И аз се питам как е възможно общината в Сливен да не е предприела мерки, въпреки че са се случвали и други катастрофи на това място. Трябва да се провери дали изобщо общинската комисия по безопасност на движението е заседавала, какви решения е вземала изобщо. Става дума за прав булевард, на който явно се шофира с много висока скорост. Знам, че е сигнализирано многократно за проблема и да не поставиш повдигнати пешеходни пътеки за мен е безотговорно. Другият въпрос, който се дискутира, е защо едно дете е било навън в 4 часа сутринта. - Така е. Според мен дори отговорност носи и бащата на шофьора, защото заяви, че и друг път синът му е сядал зад волана след употреба на алкохол, въпреки че го е предупреждавал. Явно това не е имало ефект. И тъй като мъжът е избягал от мястото на произшествието, най-вероятно го грозят около 12-15 години лишаване от свобода. Искам да изкажа и съболезнования на близките на загиналото дете. - Наистина делата се бавят дълго време. Сливен е един от градовете, в които няма достатъчно вещи лица, съдебни лекари. - Така е, но има градове, в които или няма въобще вещи лица, или е само един и той е затрупан от работа, защото дава експертизи за побоища, катастрофи и др. Ние алармираме за този проблем от години, но не се вземат мерки. Същото е с автоекспертите, експертите в „НКК“, където се правят тестове за наркотици. Там има още един проблем – остарялата база. Крайният резултат е, че едно досъдебно производство се бави с години, защото няма авто и съдебни експерти. Сигурен съм, че това ще се случи и с това дело. Затова е необходимо не само да се увеличи заплащането, но и да се отпуснат повече бройки за специалност Съдебна медицина. - За мен проблемът е в инфраструктурата. Ако имаше повдигната пешеходна пътека, най-вероятно това дете нямаше да загине. - Съгласно Държавната агенция по безопасност на движението има около 80 опасни участъка. Преди време имаше такава карта, но вместо да се извършват поетапни ремонти, това не се случва. На магистрала „Тракия“ на няколко места се образува аквапланинг, но промяна няма. Сигурен съм, че през есента заради дъждовното време ще има още повече катастрофи. Затова е добре да се направи един график и годишно да се ремонтират.   - Не, това е елемент от цялата пътна безопасност. За мен основен проблем остава ниската събираемост на глобите и бавното правосъдие. Ако санкциите се събират и има ПОС терминал в патрулките, ако се премахне безумната процедура да се обжалват актовете, нещата ще се подобрят за добро. Типичен пример е Гърция, където нашите шофьори изведнъж стават изрядни и спазват всички правила. Толкова много българи почиваха там през лятото, но не съм чул някой да е причинил тежка катастрофа. След това трябва да изтъкнем проблема с подготовката на шофьорите, автосервизната дейност и др. Много са факторите. Не може да кажем, че още от утре започваме да караме нови коли или пък, че ще увеличим часовете по кормуване на 50. Трябва в съвкупност да се решават проблемите. В този ред на мисли искам да разбера дали децата, които изгоряха при катастрофа край Гурково, са имали колани. Ние сме предложили конкретни мерки, които обаче няма как да се случат без намесата на Пътна полиция. Но и там кадрите не достигат, затова няма как проверките да са ефективни. Ние изобщо не инвестираме в превенция, няма как да нямаме катастрофи. Можем да започнем от най-простото нещо-Пътна полиция да започне да проверява дали поставяме колани на задните седалки и ако не е така, да глобява. И това не бива да е кампанийно, а постоянно. - Знаете, че в града ограничението е 50 км/ч. Също така най-вероятно е имало обозначение, че има пешеходна пътека, но какво от това. Резултат няма. От асоциацията ни винаги сме казвали, че у нас трябва да има повдигнати пешеходни пътеки. Между другото, София е изключително добър пример в това отношение. В столицата отчитахме по 100 загинали пешеходци годишно, след като се изградиха повдигнати пешеходни пътеки, вече загиват три пъти по-малко пешеходци. - В Европа няма държава, в която да има толкова ненужни и взаимно изключващи се знаци по улиците. Много от тях не съответстват на маркировката. Не се променят с години, дори когато е отпаднало основанието за тяхното поставяне. Така дори объркват хората. - От Пътната агенция ни обясниха, че самата процедура по премахването му е много сложна и дълга. Първо трябва да се направи одит на пътния участък, което обаче струва пари и време. След това трябва да се изготви нов проект на пътя, нов паспорт, което отнема месеци.  - Според статистиката месеците с най-много катастрофи са юли, август и септември. Надявам се, че заради по-лошото време през есента и зимата обаче шофьорите ще карат с по-ниска скорост. В неделя се обърна автобус и по чудо няма жертви. Непрекъснато говорим, че трябва да се използват колани, но ефект няма. Роден е на 26 октомври 1972 година Завършил е английска гимназия в Пловдив, след това право в Софийския университет „Св. Климент Охридски” и застраховане във ВУЗФ Носител е на голямата награда „Достоен българин” за 2009 година и на голямата награда „Златен ритон”", "date": "2019.10.08", "title": "Владимир Тодоров: Много от знаците по пътищата не съответстват на маркировката"}
{"url": "https://www.monitor.bg:443/bg/a/view/rusija-s-provokacija-v-lamansha-177383", "text": "Британският патрулен кораб HMS Mersey е съпроводил отряд от три кораба на Балтийския флот на Русия, плаващи край бреговете на Великобритания в Ламанша. Това става ясно от съобщение на официалния сайт на военноморските сили на Обединеното кралство. Уточнява се, че HMS Mersey е ескортирал руския отряд, състоящ се от патрулната фрегата \"Ярослав Мъдри\", танкера \"Ельня\" и буксира \"Виктор Конецкий\" в продължение на три дни, започвайки в събота. 1700-тонният патрулен кораб HMS Mersey е приключил задачата си, когато руските кораби напуснаха британските териториални води. Британският плавателен съд е следял за неразрешен риболов, когато получил съобщението да следи руснаците. Капитанът на HMS Mersey Уил Едуардс Барън похвали екипажа си, като добави, че професионализмът и отдадеността им позволяват бързо да променят действията си, независимо какво изисква командването от тях. HMS Mersey и преди е ескортирал руски плавателни съдове, като е участвал и във военни учения с ирландски кораби, а в момента спомага за прекратяването на нелегалната миграция от Франция към Великобритания. На 1 октомври отряд кораби на Балтийския флот на Русия е напуснал Балтийск и се е отправил към Индийския океан на дълго пътуване. Отрядът ще вземе участие в морската част на руско-индийските военни учения \"Индра-2019\", които ще се проведат в периода между 10 и 19 декември в Индийския океан. Това не е първият случай, в който британските военноморски сили съпровождат или наблюдават руски военни кораби в Ламанша. Така например през май тази година фрегата HMS Northumberland ескортира големия руски кораб за борба с подводници \"Североморск\". Междувременно стана ясно, че през пролетта на 2020 г. САЩ ще проведат големи учения в Европа, в рамките на които се планира \"най-голямото прехвърляне на войски\" на континента през последните 25 години, пише германското издание \"Шпигел\", позовавайки се на съобщение на американското командване в Европа. Според списанието Пентагонът ще прехвърли през Атлантическия океан 20 000 военнослужещи. Край бреговете на Испания започна учението на НАТО Dynamic Mariner / Flotex-19 с участието на 18 съюзници от алианса, сред които е и България. Целта на учението е да се тества морският компонент на силите за реагиране на НАТО и оперативната съвместимост, както и да се повиши гъвкавостта и оперативната съвместимост между съюзните държави. Маневрите, които започнаха на 7 октомври, ще продължат до 18 октомври. В тях участват 32 надводни кораба, 2 подводници и 18 летателни апарата, включително морски патрулни самолети и хеликоптери.", "date": "2019.10.08", "title": "Русия с провокация в Ламанша (СНИМКИ)"}
{"url": "https://www.monitor.bg:443/bg/a/view/panic-at-the-disco-zvuchat-v-saundtraka-na-zamryznaloto-kralstvo-2-177353", "text": "Групата Panic! At The Disco и Идина Мензел ще предложат две версии към една и съща песен в саундтрака на дългоочакваната анимация „Замръзналото кралство 2“. Филмът ще бележи родните киносалони от следващия месец, като на 15 ноември се очаква на бял свят да се появи и албумът с песни от рисуваната лента. Into The Unknown се казва песента, която ще чуем Идина Мензел, или иначе казано Елза, да изпълнява в самия филм. В диска обаче Брендън Юри и компания ще предложат своята версия на парчето. Общо 10 песни ще звучат в албума. All Is Found също ще фигурира два пъти – веднъж, изпълнена от Eвън Рейчъл Уд и веднъж – от Кейси Масгрейвс. Lost In The Woods пък ще бъде изпята от Джонатан Гроф във филма, а в саундтрака ще звучи и от групата Weezer.", "date": "2019.10.08", "title": "Panic! At The Disco звучат в саундтрака на „Замръзналото кралство 2“"}
{"url": "https://www.monitor.bg:443/bg/a/view/kiss-shte-svirjat-na-belite-akuli-177349", "text": "KISS ще сменят неизменното си огнено шоу, с което обикалят света вече почти половин век, с вода. Джийн Симънс и компания ще направят първия в историята концерт специално за белите акули на 18 ноември. Невижданият спектакъл ще се състои посред Индийския океан, като има възможност да бъде посетен и от отбрана публика. Най-заклетите фенове на бандата може да се качат на круиз от Австралия, който ще ги разходи първо по крайбрежието, след което ще ги заведе навътре, къде KISS ще изнесат своя концерт на повърхността, за да привлекат акулите. За целта, усилвателите ще бъдат потопени във водата, като силата им ще бъде увеличена до 11. Така здравите рок звуци от Detroit Rock City и God Of Thunder ще проникнат дълбоко в океана, за да „повикат“ най-страшните водни хищници. Най-озъбеният фенклуб на бандата може да бъде наблюдаван от специални лодки с прозрачно дъно. 100% от продажбите ще бъдат дарени на фондацията World Animal Protection за опазването на природата. Ако всичко това не ви е по вкуса, но пък харесвате маскираните рокаджии, припомняме, че те са на прощално турне във Великобритания и може да ги гледате в зала следващата година, както и на големия фестивал Download, който е между 12 и 14 юни.", "date": "2019.10.08", "title": "KISS ще свирят на белите акули"}
{"url": "https://www.monitor.bg:443/bg/a/view/razsledvat-incidzenta-s-bylgarskija-morjak-kraj-sardinja-177378", "text": "Продължава разследването на вчерашния инцидент, при който един български моряк загина, а други трима пострадаха край бреговете на италианския остров Сардиния. Четиримата моряци са били част от екипажа на товарния кораб \"Малта\", собственост на компанията \"Грималди\". Единият от тях остава в болница без опасност за живота. Останалите двама са освободени за домашно лечение. Предполага се, че до инцидента се е стигнало заради силна вълна, която е ударила моряците, докато са работели на палубата. Българското посолство в Рим е в готовност да окаже необходимото съдействие.", "date": "2019.10.08", "title": "Разследват инцидента с българския моряк край Сардиня"}
{"url": "https://www.monitor.bg:443/bg/a/view/borisov-prokuraturata-i-dans-razsledvat-partijni-pastori-za-naprejenieto-v-sliven-jambol-i-karnobat-177377", "text": "Има провокатори на напрежението в Сливен, Ямбол и Карнобат и службите вече разследват случая. Това стана ясно от изявлението на премиера Бойко Борисов пред бТВ във връзка с разпространението на слухове за отвеждане на деца от ромски произход в интернати. Прокуратурата се самосезира, подаден е и сигнал до ДАНС и те започнаха разследване на този случай. Това заяви пред бТВ премиерът Бойко Борисов. \"Ще ги хванат. Това са разни пастори, партийни, които ходят и лъжат хората\", заяви той. Когато дойдат избори има цели щабове, които заседават и измислят какво мръсотия да се направи. За съжаление много пъти им се получава.  Борисов се обърна към притеснените родители и ги попита какво ще ги прави държавата тези отнети деца, къде ще ги настани след като няма нито приета стратегия, нито дори план.    \"Колко примери има, стотици на изнасилени в семействата си деза пребивани всеки ден. Ние като общество какво да правим, нали трябва да ги защитим\", категоричен беше той. По отношение не Цветан Цветанов, Борисов коментира: Когато се кандидатирах за кмет, г-н Цветанов го нямаше тогава. Нито трябва да се надценява моята роля, нито на който и да е в една партия. Затова сега съм ги оставил сами, защото това са избори като избори,  заяви лидерът на ГЕРБ Бойко Борисов по бТВ. Обликът на една партия не се гради от един човек. След тези две интервюта Цветанов не му липсвал, заяви още той. Изговори глупости, които не му правят чест. Дано да е успешен като на Слави Трифонов с новият му проект, но да не ни дава оценка, защото той много по-добре от всеки знае за какво става въпрос. Не очаквах толкова бързо да излезе и да заговори за колегите и партията си. Цвета Караянчева беше възмутена от това, което е казал за смесените райони. Там водим такава битка с ДПС в момента, БСП ги няма. Битката в момента, ако има битка, тя е в смесените райони между ГЕРБ и ДПС. А битката в София е завършила преди да е започнала. Г-жа Манолова няма група. Аз когато станах за първи път кмет, бях без общински съветници. Тогава бях толкова силен, че не смееха да се противят. Как ще работи кметът, ако е г-жа Манолова, попита той. Не предопределям резултата, нито съм врачка, нито съм оракул. Но само си представете, ако е така. Найголямата група ще е на ГЕРБ, как ще си направи бюджета. А такива глупости и обиди хвърля към мен, че си мисли, че ще каже - било каквото било, дай да си работим пак заедно. БСП са като кукувици сега, търсят да снесат едно яйчице. Може ли да си партия и да нямаш кандидат за София, попита Борисов. Чувахме се с Манолова много често, но когато каза, че държавата я репресирала.., как ще те репресира държавата, ти идваше в Министерския съвет по-често отколкото в твоя кабинет. Кажете глупост, обида, но бъдете поне малко по праведни. Не ми е приятна Корнелия Нинова, че я избягвам, избягвам я. Тук е права. Но че ходя в парламента, а и миналата седмица щях да отговарях на нейн въпрос и получих писмо от нея, че няма да бъде и да и отговоря друг ден. Имам го черно на бяло. Тя ми пише, че не може да ме изслуша и излиза пред вас и казва, че лицето не и отговаря. Втори път - партия, която половината от мандата си отсъства от парламента, не ходиха на работа месеци наред, да говори кой ходи в парламента. Абе погледнете първо себе си и тогава критикувайте другите. Ако Йорданка Фандъкова загуби изборите, на кого ще се пише, попита водещият. \"На софиянци, бе отговорът на Борисов. - Защото София стана един от най-хубавите градове, те са толкова много неща, ако тръгнем да ги изброявам. За съжаление, тези, които са били на 10 г., когато бях кмет и \"Витошка\" още беше с мутрите по нея, когато нямаше един работещ фонтан, когато булевардите бяха с дупки, нямаше метро, осветление, нямаше нищо. Съсипан град. Нямаше паркове, не се косеше тревата. И как изглежда сега? Така че мисля - е загуба най-вече за тях. Тя има много опит, ние много години управляваме реални структури, градове, държава. Тези, които са се заявили сега, можете ли да им погледнете биографиите, какво са работили, какъв опит имат? Приемаме, че утре \"Няма такава държава\" утре излъчва премиер. С какъв опит? Ще си направил студио и ще си ръководим оттам,\" реагира Борисов.", "date": "2019.10.08", "title": "Борисов: Прокуратурата и ДАНС разследват партийни пастори за слуховете в Сливен, Ямбол и Карнобат"}
{"url": "https://www.monitor.bg:443/bg/a/view/slynce-progonva-oblacite-i-dyjda-sled-objad-177384", "text": "Слънце може да прогони облаците и дъжда с които започва деня. Това обещшават синептиците днес. Очаква облачно време над по-голямата част от страната, на места в Южна България ще превалява слаб дъжд. Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време. Максималните температури ще са между 12 и 17 градуса, в София около 13°, сочи прогнозата на Националния институт по метеорология и хидрология.  Над Черноморието преди обяд облачността ще бъде предимно значителна и на места, главно по-южното крайбрежие ще превалява дъжд. След пладне от север ще настъпи процес на намаление на облачността. Ще духа до умерен североизточен вятър. Максимални температури на въздуха ще бъдат между 14° и 16°, а на морската вода 19°-21°. Над планините облачността ще е предимно значителна и на места, предимно в масивите от Южна България ще има слаби превалявания от дъжд, над 1800 метра – от сняг. Максимална температура на височина 1200 метра около 7°, на 2000 метра – около 0°.", "date": "2019.10.08", "title": "Слънце прогонва облаците и дъжда след обяд"}
{"url": "https://www.monitor.bg:443/bg/a/view/davat-dve-nobelovi-nagradi-za-literatura-177380", "text": "Тази година ще бъдат връчени две Нобелови награди за литература, след като скандал през 2018 възпрепятства излъчването на победител, пише Евронюз. Шведската академия, която според завещанието на Алфред Нобел връчва Нобеловите награди за литература, се принуди да въведе промени, след като съпругът на неин член беше уличен в изнасилване и продажба на вътрешна информация за наградите. 233-годишната институция, за чиято дейност е трудно да се добие информация, беше приканена от Фондация Нобел, която финансира наградите и дава 914 хиляди долара на победителя, да направи още, за да подобри прозрачността на работата си. Членовете на Шведската академия получават пожизнен статут от краля на страната и до скоро не можеха да подават оставка. Това доведе до ситуация, в която тези от тях, които не желаят да изпълняват задължения по определянето на нобеловите лауреати, остават неактивни с години и не могат да бъдат заменени, докато не починат. Проблем с невъзможността да подаде оставка имаше и поетесата Катарина Фростенсон, чийто съпруг беше уличен в престъпления и в момента е в затвора. Фондацията Нобел започна да изготвя общ етичен кодекс, с който да се съобразяват всички институции, връчващи престижните награди. Той ще изисква имената на кандидатите за Нобелова награда да остават в тайна, както и да се следи за конфликт на интереси и връзкарство. \"Шведската академия има нужда от още реформи.\", казва преподавателката по литература от университета в Гьотеборг Ингрид Елам. Според нея, идеята да се въведе възрастово ограничение от 80 години за членовете на академията е добра и ще повиши престижа на Нобеловата награда за литература. \"Хората имат навика да дават награда на това, което самите те познават и харесват. Всичко друго считат за кич или неотговарящо на изискванията на изкуството.\", казва Елам.", "date": "2019.10.08", "title": "Дават две Нобелови награди за литература "}
