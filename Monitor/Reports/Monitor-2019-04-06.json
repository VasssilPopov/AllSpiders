{"url": "https://www.monitor.bg:443/bg/a/view/trima-ot-zadyrjanite-za-podkupi-v-dai-pernik-izlizat-ot-aresta-161799", "text": "Трима от задържаните за подкупи след спецакция в „Автомобилна администрация“ в Перник излизат от ареста, посочва Нова телевизия. Началникът на местната дирекция на ДАИ беше оставен без мярка за неотклонение. А двете жени, обвинени за участие в организираната престъпна група, остават под домашен арест. Едната от тях е психолог и издава удостоверения за психологическа годност на водачите. Другата е със средно образование и адвокатът й се аргументира, че дори няма правомощия да прави проверки на шофьори. В ареста остават главният инспектор, сочен за организатор, и двама от инспекторите. Според съда, има опасност да извършат друго престъпление.", "date": "2019.04.06", "title": "Трима от задържаните за подкупи в ДАИ-Перник излизат от ареста"}
{"url": "https://www.monitor.bg:443/bg/a/view/nad-1000-se-hvanaha-na-naj-dylgoto-horo-161798", "text": "Над 1000 благоевградчани се хванаха на най-дългото хоро, което се изви в квартал „Струмско“ в съботния следобед. Празникът, наречен „Да се хванем на хорото“, беше организиран от народния певец Илия Луков, ВМРО-Благоевград и Танцова формация „Мездра“. Концертът се осъществи с подкрепата и личното участие на евродепутата Ангел Джамбазки. Хорото е стародавна българска традиция, родолюбие и връзка с бащиното огнище. В инициативата се включиха и самодейци на различни възрасти от града и околните села. Надиграването се проведе на площад „Възраждане” в благоевградския квартал \"Струмско\". Хорото се изви на площада до църквата „Свети Димитър”.", "date": "2019.04.06", "title": "Над 1000 се хванаха на най-дългото хоро "}
{"url": "https://www.monitor.bg:443/bg/a/view/otmeniha-uvolnenieto-na-policaja-ot-katastrofata-na-radev-starshi-161790", "text": "Отменено е уволнението на младшия автоконтрольор Минко Станков, който отказа да направи акт на бащата на президента Румен Радев при инцидент, в който мерцедесът на Радев-старши бута инвалид с триколка на кръгово кръстовище в центъра на Харманли. Това стана ясно от решение на Хасковския административен съд (ХАС). Магистратите от Хасково са  уважили жалбата на Станков по наложеното му дисциплинарно наказание „Уволнение\". Инцидентът стана на 17-и август м.г. В социалните мрежи и медиите изтекоха кадри от охранителни камери. Там ясно се вижда как полицаят не взема алкохолна проба от бащата на президента, а също така падналата триколка на инвалида се мести пред очите му от бившия кмет на Харманли и настоящ лидер на БСП Михаил Лисков. По случая избухна скандал за „покриване“ на инцидента от страна на полицията. Той завърши с вътрешна проверка и оставката на тогавашния министър Валентин Радев. Заедно със Станков бяха наказани още четирима служители от участъка в Харманли. След скандала и почти две седмици след самия инцидент на Радев-старши все пак беше съставен акт. Анулиран беше и абсурдният акт, който изкара блъснатият инвалид виновен за произшествието. Но все пак го глобиха, защото е карал механизираната си инвалидна количка по платното, а не на тротоара. Решението на Административния съд в Хасково подлежи на обжалване на по-висока инстанция. ", "date": "2019.04.06", "title": "Отмениха уволнението на полицая от катастрофата на Радев-старши"}
{"url": "https://www.monitor.bg:443/bg/a/view/ansambylyt-ni-za-devojki-grabna-dva-bronza-ot-sofija-kyp-161788", "text": "Българският ансамбъл за девойки спечели два бронзови медала на финалите на отделните уреди на международния турнир по художествена гимнастика \"София къп\", който се провежда в зала \"София\". Тимът в състав Моника Заркова, Маргарита Василева, Александра Кьосева, Жанина Георгиева, Карина Димитрова, Анелия Желязкова стана трети на финала с пет обръча с оценка 18,000 точки и трети на финала с пет ленти с 16,450 точки. Българките изиграха страхотно композицията си с обръчи, а на ленти допуснаха някои грешки. Старши треньор на тима е Вяра Ваташка, а помощник-треньор Цветелина Найденова. За ансамбъла това е трети бронз от турнира в София, тъй като българките заеха трето място и в многобоя вчера. На пет обръча шампион стана Русия с 22,550 точки, а на второ място е Естония с 18,850. На пет ленти на първо място е Унгария с 18,500 точки, пред Русия с 16,600, въпреки че рускините допуснаха много грешки. По-късно днес са финалите на отделните уреди при девойките и при жените с участието на българките Стиляна Николова, Ева Брезалиева, Валерия Ватова, Катрин Цонева, Татяна Воложанина, Лъчезара Пекова и Вая Драганова.", "date": "2019.04.06", "title": "Ансамбълът ни за девойки грабна два бронза от \"София къп\""}
{"url": "https://www.monitor.bg:443/bg/a/view/zapochna-zasajdaneto-na-novata-gora-na-sofija-161793", "text": "Стартира четвъртият залесителен сезон за Новата гора на София край Суходол. Инициативата цели трансформация на пустеещи общински земи в гора и изграждане на зелен филтър в близост до София, които да подпомогнат подобряване качеството на атмосферния въздух. Новата гора на София край Суходол е най-мащабната залесителна инициатива на Столична община, в рамките на която ще бъдат засадени над 120 000 нови дървета. До момента са засадени 28 800 дървета. Това каза при откриването на инициативата зам.- кметът Йоана Христова. Гората ще се състои от акации, липи и дъбове. „Това е най-мащабният проект на Столична община, реализиран изцяло с участието на доброволци. Всеки залесителен сезон броят на доброволците се увеличава, като само последната есен над 3000 са участниците, които са се включили в залесяването“, посочи още Йоана Христова. Новата гора на София ще бъде и нов зелен филтър на града. За 1 година едно широколистно дърво осигурява кислорода, необходим на 10 души. Засаждането се организира със съдействието и под експертизата на лесовъдите от Общинското предприятие “Управление на общински земи и гори”. Лесовъдите полагат и допълнителни грижи за засадените от доброволците дръвчета през годината – поливане, плевене, окопаване и т.н. За максимално улеснение на всички желаещи, които искат да засадят дръвчета в Новата гора на София край Суходол, Столична община разкри извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9 и 16 часа, с интервал от час и половина.", "date": "2019.04.06", "title": "Започна засаждането на Новата гора на София"}
{"url": "https://www.monitor.bg:443/bg/a/view/novoto-letishte-istanbul-veche-raboti-snimki-161792", "text": "Новото летище \"Истанбул\" започна да обслужва международни и вътрешни граждански полети днес след голяма операция по пренасяне на оборудването от старото летище \"Ататюрк\", съобщи „Хюриет дейли нюз“. Транспортът на оборудването започна в петък и по време на операцията и двете летища, \"Истанбул\" и \"Ататюрк\", бяха затворени. Първият редовен полет от новото летище беше на \"Търкиш еърлайнс\", съобщи авиокомпанията. В 14 часа за столицата Анкара излетя първият полет на превозвача, след като точно 12 часа по-рано последният полет от старото летище \"Ататюрк\" замина за Сингапур, предава БТА. Летище \"Истанбул\" бе открито миналата година на националния празник на Турция - 29 октомври. По план изграждането на летище \"Истанбул\" следва да бъде напълно завършено до 2023 година, когато Турция ще чества стогодишнината от основаването на републиката.", "date": "2019.04.06", "title": "Новото летище \"Истанбул\" вече работи (СНИМКИ)"}
{"url": "https://www.monitor.bg:443/bg/a/view/arteks-preustanovjavame-stroitelstvoto-na-zlaten-vek-161791", "text": "„Артекс“ преустановява строителството на „Златен век“. Това се казва в съобщение на фирмата до медиите. „В момента работим по осигуряване на безопасността на обект „Златен Век“, както и по отстраняване на констатираните забележки от страна на ДНСК, като технологичният срок за това е до 15 април 2019 г. Преустановяваме строителството на обекта, съобразявайки се с разпореждането на министър-председателя Бойко Борисов“, пише в съобщението. Конструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия, допълват от фирмата. „Категорично заявяваме, че проектът „Златен Век“ е законен, притежава действащо разрешение за строеж и законни строителни книжа. Съдействаме на всички институции - органите на ДНСК и МРРБ - за извършване на проверки на строежа и документацията. Припомняме на цялото общество, че „АРТЕКС ИНЖЕНЕРИНГ“ АД е строително-инвестиционна компания, която е от 25 години на пазара. Името ни е синоним на качество, законност и коректност. Спазваме стриктно всички закони на Република България. Никога не сме участвали в приватизационни сделки, обществени поръчки и не сме усвоявали средства по европейски фондове“, се казва още в съобщението.", "date": "2019.04.06", "title": "„Артекс“: Преустановяваме строителството на „Златен век“"}
{"url": "https://www.monitor.bg:443/bg/a/view/kalejn-treta-za-sk-v-pezaro-volojanina-s-3-zlatni-medala-v-sofija-161797", "text": "Боряна Калейн спечели бронзов медал в многобоя на първата за годината Световна купа по художествена гимнастика в италианския град Пезаро. Другата българка Катрин Тасева зае пето място в многобоя. И двете ще играят на по три финала на отделните уреди утре. Калейн е финалистка на обръч, топка и бухалки, а Тасева на обръч, топка и лента. Калейн игра страхотно в първия ден и получи втора по сила оценка на топка – 21,300 точки, от които 12,600 за трудност, а на обръч беше оценена с 20,200 (12,500 за трудност). Днес тя се представи страхотно на бухалки и има 21,050 точки (12,500 за трудност), но допусна грешки на лента и има оценка 17,850 точки. Така тя взе бронза в многобоя със сбор от 80,400 точки. Катрин Тасева също игра страхотно в първия ден и имаше 21,200 на обръч (12,800 точки за трудност) и 20,250 на топка (11,700 за трудност). Оценката й на обръч е четвърта по сила, а на топка - пета.  Днес Тасева бе оценена с 18,450 на бухалки и с 19,150 на лента (трета по сила оценка). Тя събра сбор от 79,050 и завърши на петата позиция в многобоя. Шампионка стана рускинята Дина Аверина с 85,750 точки, а втора е сестра й Арина Аверина с 83,750. В същото време Татяна Воложанина спечели три златни и едно сребърно отличие на финалите на отделните уреди при жените на международния турнир „София къп“ в зала „София“. Воложанина, която игра с вирусно заболяване, снощи стана шампионка в многобоя, а днес взе златните медали на обръч с оценка 19,900 точки, на топка с 20,500, на лента със 17,900 точки и взе сребро на бухалки със 17,100 точки, след като завърши с уред извън терена. Вая Драганова взе две бронзови отличия на финалите на обръч и на топка с оценки съответно 17,950 и 18,250 точки, а на лента трета е Лъчезара Пекова с 15,800 точки. Пекова, която е дебютантка при жените, се нареди четвърта на бухалки с 16,900 точки. На бухалки шампионка стана рускинята Марина Лобанова със 17,300 точки, а Романова е трета с 16,950. Така равносметката на българския отбор от международния турнир „София къп“ за девойки ансамбъл, девойки индивидуално и жени е общо 18 медала - 4 златни на Воложанина, 3 сребърни и 11 бронзови.  ", "date": "2019.04.06", "title": "Калейн трета за СК в Пезаро, Воложанина с 3 златни медала в София"}
{"url": "https://www.monitor.bg:443/bg/a/view/ludogorec-izpusna-cska-na-kraja-vyrhyt-ostava-nepromenen-161794", "text": "„Лудогорец“ и ЦСКА не излъчиха победител в шампионатното дерби, завършвайки 0:0. Двубоят в Разград се игра само дни след срещата между двата гранда за Купата на България. В сряда ЦСКА спечели с 1:0 на \"Лудогорец Арена\" и се класира на полуфиналите, където ще спори с „Ботев“ (Пловдив). За разлика от мача за Купата, днес срещата протече една идея по-спокойно. Това се потвърждава и от факта, че съдията Драгомир Драганов показа само по един жълт картон на двата отбора - на Джеферсън и Светослав Дяков. Днешният мач в Разград предложи много битка и интересни моменти, но в крайна сметка нито един от двата тима не успя да грабне трите точки. Така разликата между „Лудогорец“ и ЦСКА в челото на подреждането остава три пункта. Двата тима си разделиха по едно полувреме, като гостите от ЦСКА имаха надмощие през първата част и нанесоха няколко удара към вратата на съперника, но Ренан дос Сантос успя да отрази всички. След почивката обаче „Лудогорец“ наложи тотална доминация, а ЦСКА буквално рухна и само късметът спаси „червените“ да не получат гол. В 87-ата минута Кешерю вкара топката в мрежата, но попадението правилно бе отменено, тъй като румънецът бе малко зад бранителите при паса към него.  ", "date": "2019.04.06", "title": "„Лудогорец“ изпусна ЦСКА на края, върхът остава непроменен"}
{"url": "https://www.monitor.bg:443/bg/a/view/semejstvo-po-pogreshka-izhvyrli-torba-s-90-000-na-smetishte-161795", "text": "„Боклукът за един може да е съкровище за друг“. Тази добре известна поговорка се оказа валидна в пълна сила за семейство от западния сибирски град Тюмен, което изхвърли торба с около 90 000 долара на боклука. Парите били получени в кеш при продажбата на апартамента на бабата на семейството. Сумата обаче била скрита в необозначена торба за отпадъци, оставена непосредствено до други чанти, пълни с боклуци. Така по невнимание парите се озовали в контейнер, пътуващ за градското сметище. След като осъзнало грешката си, семейството се втурнало към завода за преработка на отпадъци в Тюмен, където започнало издирването на „скритото съкровище“. След преравянето на близо 12 тона боклук сагата се увенчала с щастлив край – торбата с парите била открита и върната, макар от нея да се носела не особено приятна миризма.", "date": "2019.04.06", "title": "Семейство по погрешка изхвърли торба с $90 000 на сметище"}
{"url": "https://www.monitor.bg:443/bg/a/view/kola-propadna-v-dupkata-na-vi-k-161796", "text": "Лек автомобил пропадна тази вечер в дупката на бул. \"Васил Априлов\", която днес по обяд изкопа ВиК. Инцидентът е станал, защото дупката е била запълнена само с чакъл и не е била асфалтирана. Шофьорът на леката кола \"Пежо\"206 най-вероятно е загубил управление, когато е навлязъл в чакалирания участък. Вследствие на това с две от гумите си е яхнал острова по средата на булеварда.", "date": "2019.04.06", "title": "Кола пропадна в дупката на ВиК"}
{"url": "https://www.monitor.bg:443/bg/a/view/fejkovete-sreshtu-peevski-ako-ne-e-bulgartabak-shte-e-ktb-obzor-161789", "text": "За недокосналата социалните мрежи народна мъдрост повторението е майка на знанието. За теориите на Гьобелс повторението е майка на пропагандата. За медиите на олигарсите издатели у нас обаче повторението не е просто пропаганда. То е складирана в архива на файловете с опорки лъжа, която се изтупва от прахта и се вади всеки път, когато предната се е изтъркала от употреба.   Във въпросната папка с опорки, спуснати от подсъдими издатели, създали машината за клевети у нас, има три устойчиви фалшиви тезиса срещу основния враг на БГ олигарсите – депутата и издател на „Телеграф медиа“ Делян Пеевски. Единият му пришива опровергавани от де що има регистри и факти в тази държава несъществуващи връзки с „Булгартабак“. Другият прикачва името му към всяко назначение, направено в страната. Пак без доказателства и връзка с реалността. А когато и двете опорни линии се изчерпат, идва място на третата опорка – КТБ. Така, след като в последната седмица на март медиите от манифактурата за фалшиви новини, създадена около кръга „Капитал“ и присъдружните й сайтове „Фрогнюз“, „Бивол“ и прочее издания със съмнително финансиране пришиваха името на Пеевски към всяко възможно назначение в държавата (очакванията са скоро да бъде замесен от и в кадровата политика на чистачките в държавната администрация), тази седмица стартира с претоплянето на опорката за КТБ. При това на знаковия 1 април. Иронията настрана, но едва ли българската секция на радио „Свободна Европа“ можеше да намери по-подходящ момент от Деня на лъжата, за да се включи в хора на пропагандата срещу Пеевски с материал: „Невидимият кредит от КТБ за медиите на Пеевски“. ( ) Т.нар. статия всъщност е дайджест на всички фейкове, опитващи се да пришият от години и Пеевски, и издаваните от него медии към краха на КТБ. Опорка, която издиша по-бързо от спукан балон, предвид няколко прости факта. Пеевски никога не е бил в управителните или надзорните органи на банката, не е водил дела за активи от трезора, а семейството му е погасило ефективно кредитите, взети от него, за което си има и надлежните документи. И те са показвани не един и два пъти. Да не говорим, че самият депутат е сред вносителите на поправките в Закона за банковата несъстоятелност, с които беше спрян вторичният грабеж на КТБ и бе дадена възможност за връщане на вече откраднати активи в масата на несъстоятелността на банката. Впрочем именно тези промени са и една от основните причини Пеевски да е издигнат в мишена №1 на медиите, финансирани от подсъдимия за източването на КТБ Цветан Василев и ортаците му издатели – също подсъдимите Иво Прокопиев и Огнян Донев, и Газовия барон Сашо Дончев. Така, след като на 1 април българската секция на радио „Свободна Европа“, чиято кадрова банка у нас дойде именно от издания, свързани с Прокопиев и Донев, даде старт на новия залп от фейкове по темата КТБ срещу Пеевски, опорката в рамките на следващите дни беше препечатана от останалата част от манифактурата за клевети. Първо от „Медиапул“ на бившата говорителка на Иван Костов Стояна Георгиева, а на следващия ден – от „Фрогнюз“ - на агент Академик на ДС Огнян Стефанов, разобличен от основния свидетел на прокуратурата по делото КТБ Бисер Лазов като лична бухалка на Цветан Василев ( ). И за да завърши цялата верига от фалшиви новини, в сряда в хора се включи не друг, а самият Василев – с интервю пред любимата си придворна ТВ водеща Люба Кулезич ( ). ", "date": "2019.04.06", "title": "Фейковете срещу Пеевски: Ако не е „Булгартабак“, ще е КТБ (ОБЗОР)"}
{"url": "https://www.monitor.bg:443/bg/a/view/kakvi-sa-pravata-na-jiveeshtite-vyv-velikobritanija-grajdani-na-es-pri-tvyrd-brekzit-161783", "text": "Европейската комисия завърши подготовката си за сценарий на излизане на  Обединеното кралство от Европейския съюз без споразумение. При все че напускането без споразумение не е желателно, ЕС е готов за него, съобщават от ЕК. Ето и повече информация относно правата на живеещите в Обединеното кралство граждани на ЕС при вариант на излизане без сделка. Правителството на Обединеното кралство заяви, че „иска да увери гражданите на ЕС и членовете на техните семейства, живеещи в Обединеното кралство, че са добре дошли да останат в Обединеното кралство, в случай че не бъде постигнато споразумение“. Вж. Документа относно политиката във връзка с правата на гражданите в случай на Брексит без постигнато споразумение, изготвен от правителството на Обединеното кралство. Ако сте гражданин на ЕС, пристигнал в Обединеното кралство преди датата на оттегляне, и възнамерявате да продължите да живеете в Обединеното кралство след 31 декември 2020 г., ще трябва да подадете заявление за получаване на нов статус на имигрант в Обединеното кралство, наречен „статус на установено лице“ или „статус на лице в процес на установяване“. Ще трябва да кандидатствате за този нов статус на имигрант, дори ако преди това сте получили статус на постоянно пребиваващ въз основа на приложимите към съответния момент правила. За повече информация относно новия статус на имигрант, можете да направите справка на уебсайта на правителството на Обединеното кралство. Ако сте гражданин на ЕС, пристигащ след датата на оттегляне , ще бъдете приет по правилата на Обединеното кралство в областта на имиграцията и ще трябва да поискате разрешение за влизане или за пребиваване в Обединеното кралство. За повече информация вж. Документа от 30 март 2019 г. относно политиката във връзка с имиграцията при липса на споразумение, изготвен от правителството на Обединеното кралство. Моля да имате предвид, че ако сте ирландски гражданин, може да не се налага да кандидатствате за този нов статус на имигрант, ако попадате в обхвата на режима за общата зона за пътуване. При положение че сте гражданин на ЕС, членовете на Вашето семейство (с изключение на гражданите на Обединеното кралство) ще трябва да се присъединят към Вас в Обединеното кралство в определен краен срок. Близките членове на семейството трябва да кандидатстват за присъединяване към Вас до 29 март 2022 г. Новите съпрузи и регистрирани партньори (т.е. тези, с които сте се свързали след 29 март 2019 г.) и другите роднини на издръжка трябва да кандидатстват до 31 декември 2020 г. Ако членовете на Вашето семейство не подадат заявление в посочените срокове, те ще трябва да поискат разрешение по силата на по-ограничителните разпоредби на законодателството на Обединеното кралство в областта на имиграцията, които ще бъдат в сила към момента на подаване на тяхното заявление. Считано от датата на оттегляне, правото Ви да работите ще зависи от законодателството на Обединеното кралство. Съветваме Ви да попитате съответните органи в Обединеното кралство с какви права ще разполагате след датата на оттегляне по отношение на обезщетенията за социална сигурност, като например обезщетения за болест, семейни обезщетения, пенсия, обезщетения за инвалидност и за безработица. Правителството на Обединеното кралство обяви, че гражданите на ЕС и членовете на техните семейства в Обединеното кралство като цяло ще продължат да могат да живеят, да работят и да получават обезщетения за социална сигурност в Обединеното кралство както досега. Комисията очаква дадените уверения да придобият скоро официален характер. Съветваме Ви: - да проверите при какви условия ще можете да продължите да работите в Обединеното кралство. Възможно е например да се нуждаете от разрешително за работа. Ако работите в Обединеното кралство и живеете в ЕС, е възможно също така да се нуждаете от специален документ за влизане на територията на Обединеното кралство; - да проверите при какви условия членовете на Вашето семейство ще могат да продължат да живеят и да работят в Обединеното кралство; - да проверите при какви условия Вашите деца ще могат да продължат образованието си в Обединеното кралство; - да поискате информация за Вашите права на социална сигурност от институцията, в която сте осигурени. Ако в предишен период сте работили, живели сте или сте били осигурени в Обединеното кралство, Ви съветваме: -  да поискате да Ви бъде издадено доказателство за тези периоди на работа, пребиваване или осигуряване от социалноосигурителните институти в Обединеното кралство, например Националния осигурителен институт; - незабавно да кандидатствате за временен или постоянен статус на имигрант в съответствие с правилата на Обединеното кралство в областта на имиграцията. За допълнителна информация и помощ трябва да свържете с посолството на Вашата държава в Обединеното кралство.             Като гражданин на ЕС, който има също британско гражданство, ще можете да живеете в Обединеното кралство въз основа на Вашето британско гражданство. Като гражданин на ЕС, който е също член на семейството на гражданин на Обединеното кралство, ще трябва да подадете заявление за нов статус на имигрант в Обединеното кралство, наречен „статус на установено лице“ или „статус на лице в процес на установяване“, ако възнамерявате да продължите да живеете в Обединеното кралство. Считано от датата на оттегляне, правото Ви да гласувате и да се кандидатирате на местни избори в Обединеното кралство ще зависи от законодателството на Обединеното кралство. Правителството на Обединеното кралство обяви, че гражданите на ЕС в Обединеното кралство ще продължат да могат да гласуват и да се кандидатират в Англия и Северна Ирландия на местните избори през май 2019 г. Парламентите на Шотландия и Уелс отговарят за своите права за гласуване. Всеки гражданин на ЕС, избран да бъде част от местната власт на тези избори, ще може да изпълни пълния си мандат. Считано от датата на оттегляне, като мобилен гражданин на ЕС, който е регистриран да гласува на изборите за Европейски парламент в Обединеното кралство, ще трябва да се регистрирате за гласуване в избирателните списъци във Вашата държава членка на произход, ако желаете да продължите да гласувате на изборите за Европейски парламент. Това дали ще имате право на глас като гражданин, живеещ в чужбина, зависи от националното законодателство на Вашата държава членка на произход. Като гражданин на ЕС, живеещ в Обединеното кралство, трябва да проверите във Вашата държава членка на произход дали отговаряте на изискванията за гласуване на предстоящите избори за Европейски парламент между 23 и 26 май 2019 г. За да помогне на гласоподавателите, Европейският парламент е подготвил набор от информационни документи по държави, в които е представен преглед на условията за гласуване и са посочени местата за връзка на национално равнище. Като гражданин на ЕС можете да се кандидатирате на изборите за Европейски парламент само ако живеете в държава — членка на ЕС. Ето защо след оттеглянето на Обединеното кралство, като гражданин на ЕС, живеещ в Обединеното кралство, Вие няма да можете да се кандидатирате на изборите за Европейски парламент.", "date": "2019.04.06", "title": "Какви права имат живеещите във Великобритания граждани на ЕС при Брекзит без сделка"}
{"url": "https://www.monitor.bg:443/bg/a/view/posred-nosht-folksvagen-golf-se-vrjaza-v-metalna-ograda-shofioryt-izbjaga-161779", "text": "В нощта срещу събота силен удар върху метална ограда събудил живущите в къща в квартал „Ораново“ на град Симитли. Хората наскачали стреснати от леглата си, помислили, че е гръмнал бойлер. Те видели през прозорците си катастрофирала лека кола в оградата на съседа им и бягащ към площада на „Ораново“ мъж. Инцидентът станал около 02:00 часа през нощта, а пристигналите бързо полицаи установили в разговор с очевидците обстоятелствата. Лекият автомобил „Фолксваген Голф“ се движел към близката Косячка махала, на десен завой се отклонил наляво, като се качил на тротоара и съборил няколкометровата масивна ограда на съседите. После се завъртял и със задната си част колата се ударила в ъгъла на гараж, като отново се завъртяла в обратната за движението си посока. На тротоара се разпилели авточасти от катастрофиралия „Фолксваген Голф“, както и изтекъл антифриз. Бягащият от местопрестъплението шофьор все още не е установен със сигурност, защото собственикът на колата, който е от Косячка махала е заявил на полицаите, че не знае нищо за случая, а колата му е била открадната. За късмет пострадали няма. Днес в Симитли коментарите са, че „крадецът“ на голфа е решил да върне автомобила на собственика му, след като се е повозил посред нощ с него. Напоследък в Пиринско стана мода пияни и дрогирани млади водачи да катастрофират в гаражи, офиси или стълбове и после да бягат от местопроизшествието. Само преди 4 дни на ул. „Отец Паисий“ в Банско БМВ се вряза във витрина, изпотроши стъклата и колата буквално е влязла в офис на фирма, собственост на семейство Скабрини. Шофьорът се опитал да избяга, но малко по-късно е задържан. Той е бил с още двама мъже – всички от Банско. Самият автомобил е собственост на софиянец.", "date": "2019.04.06", "title": "Посред нощ \"Голф\" се вряза в метална ограда, шофьорът избяга"}
{"url": "https://www.monitor.bg:443/bg/a/view/novi-sblysyci-mejdu-migranti-i-policija-kraj-solun-161782", "text": "Мигранти и гръцката полиция влязоха днес в нови сблъсъци край бежанския лагер Диавата близо до Солун, съобщава \"Елефтерос типос\". Маскирани мигранти отново са се опитали да пробият полицейския кордон. За да ги отблъснат, силите на реда са употребили химически средства, а мигрантите са започнали да хвърлят камъни и да палят пожари, информира БТА. По-рано в лагера пристигна автобус и микробус, за да вземат 44 души, които са се съгласили да се върнат в центровете за настаняване. Останалите не дават признаци, че имат намерение да напуснат мястото на сблъсъците. От четвъртък стотици мигранти се събират край Солун. Мигрантите казват, че се събират в отговор на анонимен призив в социалните мрежи да тръгнат към границата със Северна Македония, която се намира на 60 километра от там, за да продължат към Западна Европа. Вчера броят им достигна 2000. В Атина вчера десетки мигранти окупираха централната железопътна линия на града и седнаха на железопътните линии с призиви Гърция да отвори границите. По-късно те се изтеглиха от гарата.", "date": "2019.04.06", "title": "Нови сблъсъци между мигранти и полиция край Солун"}
{"url": "https://www.monitor.bg:443/bg/a/view/varnenci-se-obediniha-vyv-vojnata-s-boklucite-na-plaja-161781", "text": "Варненци се обединиха във войната срещу боклуците на плажа. Независимо от възрастта - малки, големи и още по-големи, близо 1000 души се включиха в прекрасната инициатива под мотото „Фас Off - да поставим боклука на мястото му“. Тя започна в 9 часа на Южния плаж във Варна, като целта бе да се съберат фасовете и други отпадъци от пясъка. „Чистим не само фасовете, но и всички остатъци по плажа и прилежащите зони - пластмасови сламки, чашки, амбалаж от бира и безалкохолни и други. Основната ни цел обаче е да покажем на децата, че не бива да се замърсява. И кампанията да не се провежда веднъж годишно, а всекидневно – пред блока, в който живеем, пред градинката, на спирката, посочи Валентин Димитров, който е един от организаторите. „Световната статистика показва, че две трети от произвежданите цигари не се хвърлят на обозначените за това места. Освен това, техният филтър е бионеразградим и е в състояние да убие всякакъв живот в 1 литър вода. Проблемът със замърсяването засяга всички страни по света, затова подобни кампании са много полезни“, добави и съмишленикът му Георги Иванов. На няколко места организаторите на събитието раздаваха на доброволците безплатно чашки, торбички и ръкавици за събирането на отпадъците, които се поставяха на определени места. По-късно боклукът ще бъде извозен към завод за рециклиранена битови отпадъци край близкото село Езерово, където голяма част от него ще бъде преработен. Инициативата е на неправителствената организация „Благотворителност и спорт“. Подкрепата си дадоха и много спонсори, които осигуриха над 500 награди за участниците в кампанията. Те ще се раздават с томбола в края на кампанията. Талончетата за участие в нея пък се даваха срещу пълна торбичка с фасове. Награди ще има за всички деца, участници в акцията, увериха организаторите. Подобна акция се проведе успоредно и в още 10 селища в страната.", "date": "2019.04.06", "title": "Варненци се обединиха във войната с боклуците на плажа"}
{"url": "https://www.monitor.bg:443/bg/a/view/jyltite-jiletki-protestirat-iz-francija-za-21-va-sedmica-161787", "text": "Протестиращи от движението на \"жълтите жилетки\" излязоха по улиците на френските градове за 21-ва поредна събота, предадоха световните агенции. Въпреки забраните за демонстрации в някои райони на френската столица, въведени след изблиците на насилие на 16 март, и днес най-много протестиращи се събраха в Париж. Първата колона от 400 души се образува на парижкия площад на Републиката с плакати \"Макрон - оставка\", съобщава БТА. Още в началото на колоната полицията задържа няколко души, маскирали лицата си, което е забранено според новия закон за борба с безредиците по време на протести и се наказва с глоба от 1500 евро и 1 година затвор. Стотици се събраха днес и в нормандския град Руан, включително представители на няколко синдиката, като колоната започна да обикаля около забранената зона в центъра на града, уточнява Франс прес. Демонстрации са организирани от социалните мрежи и в Лион, Дижон, Ница, Нант, Монпелие, Бордо и Тулуза.", "date": "2019.04.06", "title": "„Жълтите жилетки“ протестират из Франция за 21-ва седмица"}
{"url": "https://www.monitor.bg:443/bg/a/view/land-rover-discovery-trygva-na-misija-sreshtu-malarijata-161765", "text": "Изследователи от Оксфордския университет се съюзяват с британската марка Land Rover и учени от Африка, за да осъществят уникално по рода си проучване в борбата с маларията. Експедицията ще бъде ръководена от д-р Джордж Бъсби. Той и неговият екип ще прекосят повече от 6300 км през Танзания, Замбия, Намибия и Кения с помощта на новия всъдеход Land Rover Discovery и специална лаборатория, вградена вътре в автомобила. „С помощта на Land Rover Discovery ще имаме възможност не само да достигнем места, до които не сме можели да се придвижим досега, но и да транспортираме така ценната за нас екипировка. Ще се опитаме да разберем как технологиите ще помогнат на местните жители да се избавят от паразитите на маларията и как да избегнат комарите, които я пренасят”, споделя д-р Джордж Бъсби. Специалният Land Rover Discovery е оборудван с мобилна генетична лаборатория, с чиято помощ ще се набави полезна информация относно паразита на маларията и поколенията комари, които го пренасят, включително устойчивост към лекарства и инсектициди. Учените ще се възползват максимално от големината на багажника на автомобила, който достига 1200 литра. В него вече са интегрирани хладилен фризер за безопасно съхранение на проби от проучването, система за настройка на пространството в товарното отделение и иновативна батерия за експедиции. Не е изненада, че д-р Джорд Бъсби и неговият екип са се доверили на Land Rover Discovery. Още от самото си създаване през 1948 г. до наши дни, марката Land Rover е най-доверения партньор на Червения кръст и редица хуманитарни организации по света, борещи се за човешкия живот. Изборът не е случаен, защото през годините моделите Defender, Discovery, Discovery Sport, Evoque, Velar, Range Rover Sport и Range Rover са се доказали като най-надеждните високопроходими автомобили на планетата. Всеки един от тях с лекота може да отведе специалисти от различни области дори и до най-достъпните точки на света. От Land Rover с гордост изтъкват обществения си принос и подкрепа към д-р Джордж Бъсби. Маларията е глобален проблем, който има въздействие на милиони хора по света. „Ние сме вдъхновени да дадем възможност на талантливи учени да използват технологиите ни, за да направят така чаканите промени към по-добро”, споделят в официално обръщение инженерите на Land Rover.", "date": "2019.04.06", "title": "Land Rover Discovery тръгва на мисия срещу маларията"}
{"url": "https://www.monitor.bg:443/bg/a/view/severin-krasimirov-iska-sykrateno-proizvodstvo-161778", "text": "Защитата на Северин Красимиров е внесла в петък искане в Окръжния съд в Русе делото да се гледа по процедурата на съкратеното съдебно следствие, съобщиха близки на зверски убитата Виктория Маринова.  „Монитор“ се свърза с адвоката на Северин – Иван Дойнов, който обаче каза, че не иска сега да коментира пред медии, а ще направи това в деня на разпоредителното заседание. Внасянето на искане за съкратено съдебно следствие не е изненада и се очакваше адвокатът на Северин да го посъветва точно това. По принцип при съкратеното следствие с признаване на всички факти и обстоятелства от обвинителния акт присъдата се намалява с една трета. 21-годишният Северин бе предаден на съд на 19 март т.г., когато бе внесен обвинителният акт след продължило пет месеца разследване. Той ще отговаря по три обвинения – за блудство, изнасилване и убийство. В хода на разследването е признал вината си за извършените престъпления. Според прокуратурата мотивът е сексуален и няма връзка с професионалната дейност на Виктория като административен директор и водещ в русенската телевизия ТиВиЕн, каквито внушения тръгнаха в първите дни след престъплението. В хода на раследването е станало ясно, че в нощта преди убийството Северин бил с компания в квартал „Селеметя“, където употребил алкохол. Сутринта тръгнал да се прибира пеша към дома на леля си в другия ромски квартал „Тракция“ и срещнал на алеята Виктория, която спортувала. Изпитал сексуално влечение и за да удовлетвори нагона си, нанесъл на младата жена жесток побой, от който тя починала. Днес семейството и близки на Виктория Маринова направиха помен за шест месеца от смъртта й. На 6 април се навършва точно половин година от гнусното престъпление, което разтърси със своята жестокост цялата страна. Трупът на младата жена бе открит до крайбрежната алея в Русе, а четири дни по-късно в Германия бе арестуван Северин Красимиров.", "date": "2019.04.06", "title": "Северин Красимиров иска съкратено производство (ОБНОВЕНА)"}
{"url": "https://www.monitor.bg:443/bg/a/view/celuni-sega-i-sydebnata-prizovka-161748", "text": "Той е типичен балканец, смятащ, че обиколката на бицепса му го прави непобедим, както на ринга, така и във флирта. Тя е типичната плеймейтка, но в американската реалност – няма против мъжете да бършат лиги съзерцавайки полуголите й снимки, но стане ли дума за целувка веднага вади големите съдебни оръжия на MeToo и #Time'sUp ерата. С риск да бъда оплюта както от всички горди патриоти, така и от върлите феминистки, казусът с целувката между Кубрат Пулев и репортерката Джени Суши не е нищо повече от приказка на братя Грим, в която обаче жабите са две и уви – нито една от тях не се превръща в кралска особа на финала. Иначе казано – това е прост (в буквалния и преносния смисъл на думата) Повече от седмица вече след целувката, разтърсила държави на два континента, седя и си мисля колко изостанали са всъщност родните силиконки. Виждате ли, освен да се снимат почти или изцяло голи, те обикновено трябва да установят някакви - да кажем романтични, отношения с финансовия си източник. Поне докато не дойде следващият. Откъде да знаят, че колежките им отвъд Океана вече втора година боравят с къде-къде по-безболезнената формула: целувка по устата е равно на съдебна призовка и обезщетение. Наричат го сексуален тормоз, откъдето започнаха движенията MeToo и #Time'sUp. Една целувка обаче, колкото и просташка да е тя, продължава да ми се струва фундаментално далеч от сексуалното посегателство. Дали е редно тя да се случва така – не, дали е приятно – вероятно не. Но да си служи със същия статут като изнасилването ми се струва изключително трагично. Още повече, когато въпросната Джени Суши, на която й се наложи да си прочете обвиненията срещу Кобрата (да не би случайно да забрави какви са те) вероятно които нямат солиден гръб зад себе си. След истерията около прословутата целувка човек ще каже и че Пулев е българският Уайнстийн – продуцента, срещу когото се водят стотици дела, включително и за изнасилване. Нашият Вуте си изглежда по-скоро безобиден в сравнение с холивудския играч. По нашенски обаче гледа другият да е по-зле или вместо да се опита да страни максимално от интригата, го раздава с мотото Въпреки това ми изглежда, че хипотезата която и да е жена да си е „търсила“ подобно поведение е доста невероятна. Непохватната целувка с още по-абсурдно продължение, разбира се, далеч не е и прецедент в историята. Нека разгледаме новините само в последните дни. Фенове скочиха на актьора Омери Хардуик, задето целунал два пъти по бузата и веднъж „много близо до устните“ Бионсе по време на наградите на Националната асоциация за развитие на цветнокожите хора (NAACP). Надали ще има някой несъгласен с факта, че изпълнителката на Single Ladies е сред най-изявените силни жени в бранша. Въпреки това сагата с целувката не я докара до истерия с печат MeToo, а драмата остана единствено в главата на почитателите й. Поп иконата Мадона също бе провъзгласена за сексуален хищник, а поводът отново бе целувка. Сценарият този път се развива през 1990 г., когато певицата запечатва устни с модела Аманда Казалет в клипа към Justify My Love. Интересно как 28 години след заветния момент и в пика на развитието на MeToo манекенката се „сети“, че преди четвърт век е била жертва на сексуално насилие. „По онова време не бях обидена, но сега, връщайки се назад, осъзнавам, че човек, който ми е бил шеф, се е възползвал от мен“, казва Казалет. Без каквато и да е претенция да знаем какво се е случило между двете далеч от медийното внимание обаче трудно можем да определим любовните писма като сексуално насилие. Но Мадона явно е лесно влюбчива и десет години след този случай тя отново предизвиква световна сензация на видеомузикалните награди на MTV. На церемонията чаровната блондинка е облечена като младоженец и разменя страстни целувки с „булките“ Бритни Спиърс и Кристина Агилера. Изненадващо, засега нито една от двете не е подала сигнал за сексуален тормоз. И Дрейк - най-печелившият, според световната организация на звукозаписната индустрия IFPI, е хищник, когато става въпрос за неприлични ласки. Историята този път се развива на сцената по време на негов концерт. Изпълнителят на God’s Plan кани своя фенка под светлините на прожекторите, танцува с нея, след което я целува по врата. Тя не изглежда особено притеснена от този факт, но проблемът, оказва се, се корени в това, че Самият Дрейк подхожда с не особено подходящо чувство за хумор и след като разбира това. „Не бива все още да ходя в затвора. Но ми хареса как гърдите ти се допираха в моите“, реди романтични слова певецът от сцената, след което отново й лепва целувка. Въпреки че има основание – най-малкото заради възрастта, фенката все още не се е консултирала в стил ала Джени Суши с мастития адвокат на фирмата си, за да търси солидно обезщетение от Дрейк. Недоволен фен проплака и от целувка с Кейти Пери. Това се случи миналата година, когато популярната певица е част от журито на American Idol. В ролята на жертва влиза кандидат за слава, явил се на кастинг за риалити шоуто. След като екзалтираната Пери му лепва целувка обаче той По думите му, това е първата целувка в живота му, която – ако той самият имал избор, щял да запази за специални повод и момиче. Нека отново подчертая, че такова поведение независимо от известен или не човек, мъж, жена или извънземно със сигурност е неморално. Но ако такъв неприличен жест е равносилен на сексуален тормоз, то какво следва да е поведението към павилионите за целувки в САЩ, където те всъщност са изключително популярни. Използвани често като начин за събиране на средства за благотворителност, дали пък скоро няма да доживеем момента, в който участниците И ние, които така сляпо следваме тренда, подхванат отвъд Океана, също би било добре да бъдем внимателни. Нека не забравяме, че вълната на MeToo и #Time'sUp роди гнева срещу Адам Лавин от Maroon 5 задето си съблякъл тениската на полувремето на Супербол. Причината – преди години и Джанет Джаксън (макар и инцидентно) показала зърно на същото събитие и случката се превърнала в скандал. Иначе казано, първоначално добронамерената идея на двете движения да бранят жертвите на сексуално насилие и да отстояват правата на жените независимо в коя индустрия са те, бива абсолютно потъпкана от индивиди, фокусирани не толкова върху проблемите, колкото върху дребнавите сценарии и опитите за бързо забогатяване.", "date": "2019.04.06", "title": "Целуни сега и съдебната призовка"}
{"url": "https://www.monitor.bg:443/bg/a/view/uspeshno-startira-proletnata-kampanija-chist-i-zelen-blagoevgrad-161785", "text": "При много голям интерес днес в Благоевград започна пролетната кампания за „Чист и зелен Благоевград! От нас зависи!“. Кметът на областния град д-р Камбитов откри официално кампанията днес на площад „Македония“, заедно с председателя на Общински съвет- Благоевград  Радослав Тасков, обществения посредник доц. Валентин Василев, заместник- кметове на Благоевград,  децата от „Престо“, жители и доброволци. „Благодаря ви, че припознахте и подкрепихте кампанията „Чист и зелен Благоевград! От нас зависи!“ и отделихте от свободното си време. Благодаря и на нашите партньори, които застанаха зад идеята и ни помагат. Нека заедно направим така, че нашият град да бъде по-чист, по-привлекателен, по-спретнат. Нека заедно дадем пример не само на нашите деца, а и на тези, които замърсяват. И ако малка част от тези, които не пазят чисто, се променят, това би било  успех. Аз съм сигурен, че ще успеем! Сигурен съм, че всички ни обединява едно – обичта към нашия град. Днес обичаме Благоевград повече от вчера, а утре ще го обичаме повече от днес“, каза в част от приветствените си думи кметът Камбитов. Стотици жители на Благоевград се включиха доброволно в почистването на коритото на река Благоевградска Бистрица, както и в почистването на районите около жилищата си. Доброволки от Съвет на жените успяха да преобразят двора на болницата в по-приветливо място. Те приспособиха стари автомобилни гуми в красиви саксии, с прекрасни цветя. Изчистиха целия терен в двора на болницата и облагородиха зелените площи. Служители на общинска администрация се обединиха в идеята да почистят табелите на входа на Благоевград. Стотици граждани излязоха пред домовете си и облагородиха зелените си площи, като засадиха растения и почистиха прилежащи части. Имаше и граждани, преминаващи през терените, на които се чисти и се включваха в кампанията, в името на по-чист и по-зелен град. Събраната смет беше поставен  до контейнерите. Не бяха малко и тези, които събираха разделно пласмасови и стъклените бутилки в предназначените за рециклиране контейнери. На специално обособените шатри, доброволци от Детски парламент раздаваха лопати, метли, чували, ръкавици, градински инструменти, тениски и шапки с логото на кампанията, както и разсад - рози, вистерия, хибискус, люляк и други. Кампанията „За чист и зелен Благоевград! От нас зависи“ продължава през следващия уикенд - 13 и 14 април.  Шатрите ще бъдат разположени и през двата дни за улеснение на гражданите.", "date": "2019.04.06", "title": "Стартира пролетната кампания „Чист и зелен Благоевград“  "}
{"url": "https://www.monitor.bg:443/bg/a/view/porojanov-se-moli-za-dyjd-zaradi-jitoto-i-cenata-na-hljaba-161786", "text": "Въпреки сушата през последните месеци и липсата на дъжд, хляб ще има. Това обяви пред „Дарик“ радио министърът на земеделието Румен Порожанов. В последните седмици производителите се оплакаха, че пролетните култури са пред провал, заради липсата на дъжд и сухото време. \"Надяваме се да завали и ще се помолим за дъжд\", каза още Порожанов. \"Качеството на реколтата според първото изследване, което сме направили, миналата година беше над 80% за пшеницата и ечемика, говорим за есенниците. Сега пак са в добро и много добро състояние. Надяваме се да има валежи. Следим прогнозата и не случайно казахме, че ще се помолим за дъжд, защото включително и нивата на язовирите в момента също са обезпокоителни от гледна точка на сезона за напояване. Ще пуснем писма до Министерството на околната среда и водите, ще проведем и среща за това, да се ограничи подаването за други нужди, за да може да се съхрани вода за напояване в язовирите, които ползва \"Напоителни системи\", каза още той. Попитан дали това означава по-скъп хляб, Порожанов отговори: \"Това е борсова стока и тя се влияе от всякакви прогнози и отчети за реколта, които излизат, така че, нека да видим\".", "date": "2019.04.06", "title": "Порожанов се моли за дъжд заради житото и цената на хляба"}
{"url": "https://www.monitor.bg:443/bg/a/view/dejvid-malpas-e-novijat-prezident-na-svetovnata-banka-161769", "text": "Избраха Дейвид Малпас, бивш високопоставен служител в Министерството на финансите и приближен на американския президент Доналд Тръм, за президент на Световната банка. Той ще поеме поста от българката Кристалина Георгиева, която временно заемаше длъжността, информира БГНЕС. Изборът на Малпас от борда на директорите на финансовата институция беше предшестван от „открит и прозрачен“ процес на номинации, по времена който държавите-членки на организацията предложиха своите кандидатури, посочи в изявление банката. Анализатори обаче изтъкнаха, че след основаването на Световната банка след Втората световна война, всичките ѝ президенти са американци, което е неписано правило, гарантиращо, че европеец ще заеме ръководния пост в сестринската институция – Международния валутен фонд. Изборът на нов ръководител на банката идва само седмица преди съвместното пролетно заседание на двете финансови институции. Малпас беше единственият кандидат за поста и номинацията му от страна на Тръмп през февруари предизвика опасения, че той – като отявлен критик на банката, ще омаловажи мисията на институцията. 63-годишният финансист, който беше заместник-министър на финансите по международните въпроси на САЩ, неведнъж е заявявал, че заемодателските практики на Световната банка са „корумпирани и неефективни“ и се е оплаквал, че институцията е твърде щедра към Китай. През последните месеци обаче Малпас смекчи тона, като заяви, че е отдаден на мисията на банката да изкорени бедността и че реформите, започнали миналата година, кореспондират с много от отправените от него критики. През последните години някои от развиващите се страни отправиха директни предизвикателство към Световната банка и Международния валутен фонд, настоявайки за по-открит процес, базиран на заслуги. От банката бяха принудени да обявят публично, че са разбрали посланието и процесът по избиране на нов президент е открит и честен. Но малкото неамерикански кандидати през последните години не получиха достатъчно подкрепа от големите акционери на финансовата институция. Мнозина, включително бивши водещи финансисти от Финансовото министерство на САЩ и от двете политически партии, остро са критикували Малпас и неговата квалификация, изтъквайки провала му да предвиди глобалната финансова криза по времето, когато е бил начело на фалиралата инвестиционна банка „Беър Стърнс“.  ", "date": "2019.04.06", "title": "Дейвид Малпас е новият президент на Световната банка"}
{"url": "https://www.monitor.bg:443/bg/a/view/kak-da-nosim-dynki-prez-2019-161658", "text": "Чифт хубави и удобни дънки е едно от най-големите богатства в гардероба. Те вървят в комбинация с тениска и кецове, както и с риза и обувки на висок ток. Затова трябва да сме много внимателни в избора си по време на пазаруване. През 2019 година на мода си остават Причината е, че те най-много подхождат на по-елегантна горна част в облеклото. Тук трябва да се има предвид, че тяхно най-голямо предимство и най-лош минус е очертанието. Този вид панталони стоят перфектно на дамите със слаби крака, но могат да имат отрицателен ефект за тези, чиито излишни мазнинки се трупат около бедрата. Но както слабите, така и по-пълните жени трябва да внимават с размера. Ако той не е точен, горната част ще напомня на немски вурст. Друга тенденция при дънките през тази година залежава още от миналата есен – дължината да е малко над глезена, по-възможност със скъсан или по някакъв начин Макар мнението на модните критици относно скъсаните дънки да е на кантар, клонящ към неодобрителен тон, те все още се срещат на витрините на всеки магазин. Ако и вие сте почитатели на този тип панталони, не забравяйте най-важното – трябва добре да се погрижите за малките косъмчета, за да не се изложите. През последните седмици се появяват все повече модели на гащеризони и сукмани от дънков плат. Те са с по-ретро излъчване, но с тях ще сте в крак с модата. Няма как да пропуснем и широките дънки. Тотален хит са панталоните с широк крачол, поради което тази тенденция се прехвърли и при дънките. Междувременно някои модни дизайнери измислят и успяват да пробият с тях. Такъв пример са разкроени дънки с крачоли, чиято вътрешна половина представлява обикновен чифт, а външната половина - феерична прозрачна материя на сърчица. Това прави дамата, която ги обуе, да изглежда все едно е с четири крака. В зависимост от позата и движенията притежателката на този моден артикул изглежда сякаш носи обикновени дънки или воалена пола до глезена. Цялостният оптичен ефект е доста сполучлив, но засега моделът набира популярност по-скоро като куриоз, отколкото като удобно и елегантно облекло. Според някои привърженици на идеята така отпада притеснението от постоянното прибиране на диплите на дългата пола при движение или когато се развяват от вятъра. От друга страна по този начин се запазва и класическият стил на дънките. Описанието на модела в Топшоп гласи: \"Черни разкроени дънки с блестящи сърца от външната страна\". В началото на годината пък дизайнерката Ксения Шнайдер разбуни духовете в социалните мрежи с и предизвикаха купища коментари от страна на потребителите. Особеността на нейния артикул се състои в това, че панталоните с марка Asymmetric jeans са с един тесен и един широк крачол. За да се сдобиете с чифт от тези „сбъркани“ дънки, джобът ви ще олекне със скромната сума от 377 долара. Те са налични в сайта на дизайнерката. \"Отначало всички ми казваха, че идеята ми е налудничава и никой няма да я оцени. Поради тази причина сложих този проект на трупчета в продължение на два сезона. Но накрая реших да се пробвам и асиметричните дънки станаха хит!\", споделя Шнайдер. Преди броени дни специалисти от световноизвестната марка \"Ливайс\" посочиха оптималния срок за прането на дънките - веднъж месечно. Експертите припомниха, че когато били изобретени тези панталони през 1873 г., те били носени от работници и миньори в американския Запад. Денимът е здрав и траен и не е необходимо да се пере толкова често, колкото си мислят мнозина. Месечното пране ще ни спести вода и електроенергия. Специалистите на \"Ливайс\" препоръчаха как да се перат и останалите дънкови изделия. Те трябва да се обърнат наопаки, да се сложат в пералнята с други тъмни дрехи и да се пуснат на програма с хладна температура. Може да се използва течен перилен препарат, но без избелител.", "date": "2019.04.06", "title": "Как да носим дънки през 2019"}
{"url": "https://www.monitor.bg:443/bg/a/view/sevar-ivanov-i-po-krasiv-i-po-dobyr-ot-dorian-grej-161750", "text": "Колко млади актьори се казват Севар, пък макар и с баналната фамилия Иванов? Засега има един-единствен и със сигурност сме го запомнили не заради ханското му име, което се среща рядко, а заради няколкото силни роли, които на своите 25 години вече е записал в CV-то си. И заради поразителните сини очи, които всъщност не са точно сини, а като на Дейвид Боуи, различни – синьо и синьо с кафяво петно. Що се отнася до ролите, след разтърсващото превъплъщение като момчето Алън Стренг в „Еквус“ на Питър Шафър в Младежкия, наскоро Севар отново бе избран от режисьора Стайко Мурджев, за да изиграе още един забележителен образ на прочут автор: Дориан Грей на Оскар Уайлд. Спектакълът по романа „Портретът на Дориан Грей“ се роди преди по-малко от месец на сцената на Благоевградския театър, софийската му премиера ще е утре вечер в театър „Азарян“ в НДК, а на 15 април ще бъде показан пак в Благоевград. Севар Иванов печели този творчески ангажимент в конкуренция с повече от 70 свои колеги. „За мен всеки кастинг е изпитание и преживяване. Има го притеснението, все едно съм на изпит в Академията. Периодът беше много натоварен покрай излизането на друг спектакъл с мое участие – „Апарт“, и дипломната ми защита на магистърската теза по мениджмънт на сценичните изкуства в НАТФИЗ. Допълнително ме тревожеше и фактът, че съм работил със Стайко Мурджев и директора на театър „Никола Вапцаров“ Маргарита Мачева в „Еквус“. Да те оценяват познати е доста напрягащо, защото се стремиш да покриеш вече изградени критерии, които в случая бяха твърде високи. И слава Богу – аз обичам да се изисква от мен“, твърди Севар. Главен художник на мистичния в постановката и постепенно остарява с всяка отвратителна постъпка на героя, е Владислав Илиев, майстор на графичния дизайн и 3D анимацията. За основа на страшните метаморфози служи огромно изображение 5 х 5 м на лицето на Севар. „Красотата и грозотата са нещо субективно. Ние не наблягаме на грозотата на портрета, а на характера на персонажа. Един портрет, колкото и да е грозен, е изкуство и в него има и нещо красиво. Докато душата е тази, която може да бъде грозна и черна без светлина. Действията на Дориан, отношението му към хората, са по-ужасяващи от всеки портрет“, разсъждава актьорът. Той не се бои, че образът може до такава степен да го обсеби, че в един момент да не може да излезе от него, напротив. „От работата над ролята се научих да не се страхувам от промяната, от остаряването. Не знам как ще се чувствам на 30, на 40, на 50 години, но съм убеден, че във всяка фаза от живота има хубави неща. Плаши ме това да поискаш да спреш развитието си – все пак остаряването също е вид развитие. А Дориан Грей се страхува от него, без да осъзнава как вътрешно се променя по такъв начин, че другите вече започват да не се интересуват от красотата му“, обяснява чаровният млад мъж. Той е доволен, че посланието на онова, което екипът е градил в продължение на 3 месеца, видимо „хваща“ публиката и я кара да се замисли. На вероятността да направи хората по-добри не смее да се надява... Една история, разказвана от майка му, актрисата от дублажа Светлана Смолева, е първото свидетелство, че Севар привлича околните и един ден може да държи в шепата си вниманието на негово величество зрителя: „Още от малък, когато сме пътували в градския транспорт или сме били на обществени места с маса народ наоколо, аз съм се усмихвал, докато и последният присъстващ човек не ми се усмихне в отговор. И сега гледам вярвам, че понякога дори такова „насилствено“ побутване на настроението може да те зареди с положителна енергия“, смята Иванов. Като дете той мечтаел да стане готвач или пилот на изтребител, после го заинтригували биологията и зоологията, а по-късно записал Националната търговско-банкова гимназия и изучавал финансовите тънкости на френски език. Мислел да продължи съответното образование в родината на Жак Атали и НАТФИЗ не бил опция за него, докато някак между другото не го приели актьорско майсторство в класа на проф. Стефан Данаилов, който завършил като лауреат на престижната витизчийска титла „Най-най-най“. Понастоящем се занимава и с продуцентска дейност в „Камен Во Студио“. „Благодарен съм на различните посоки, по които съм поемал, защото те обогатяват общата култура. Все още разностилието владее живота ми, но крайностите взаимно се уравновесяват и потушават. Съчетавам актьорските изяви с организационната активност, защото артистичният хаос в театъра понякога ми идва в повече, а прекалената подреденост и стерилност на работата на бюро доскучава“, отбелязва универсалният боец. Когато му дойде нанагорно и с двете, предпочита да се усамоти и да си мисли по свои проекти. Неотдавна излиза от щата на Младежкия театър, където към тогавашна дата участва в 9 постановки и се явява пред публика 20-25 пъти месечно: „Реших да напусна, преди да започна просто „да ходя на работа“ там. Защото в театъра никога не съм се чувствал като някой, който отива да върши работа – това беше животът ми. Когато усетих, че лека-полека емоциите се охлаждат, прецених, че ми трябва промяна, за да се отдам и на други неща, за които горя“. Междувременно Севар Иванов се е снимал в образа на Апостола в документалната лента на Камен Воденичаров „105 минути София“ и се превръща в най-младия актьор, претворил Васил Левски на екрана. Скоро пък предстои премиера на филма на Анри Кулев „Имало една война“ (става дума за Сръбско-българската от 1885 г.), в който си партнира с Луиза Григорова. Миналото лято свободният артист предприема първото си „Когато имам възможност, гледам да инвестирам в пътуване. Не го приемам като харчене на пари – опознаването на нови места, хора и култури те обогатява, ти ставаш по-толерантен и разбиращ околните“, категоричен е Севар. За 2 месеца там той усвоява добре португалски, тъй като малцина в страната на самбата владеят английски. Приключението отвежда българина от най-северната до най-южната част на бразилското крайбрежие: „Преди да замина, намерих списък на 50-те най-опасни града в света, 17 от които са в Бразилия. Аз минах през 7 от тях. Нищо опасно не ми се случи, тъй като знаех къде да ходя и къде да не ходя. Понякога човек сам си търси неприятности с незнанието си“. Иванов буквално се влюбва в 16-милионния Сао Пауло. „С удоволствие бих живял там, но проблемът е, че ще съм далече от целия останал свят. Ние трябва да сме благодарни, че България е прекрасна отправна точка за пътуване навсякъде“, казва актьорът. До неотдавна свободното време на Севар е сведено до санитарен минимум от няколко часа за сън. Сега му остават сили дори да домакинства (красивият Козирог е обвързан и е много щастлив във връзката си), а има и огромно семейство, с което обича да споделя деня си. Има двама по-големи братя, също изкушени от творчеството: Иван-Александър се занимава с фотография и визуални изкуства, а Димитриан е собственик на студиа за татуировки (най-малкият брат още не се е възползвал от услугите му, защото е убеден, че тялото на актьора трябва да е универсален инструмент, а не да е белязано с индивидуални знаци). Светлана пък преди месец става майка за четвърти път. А бабата на младежите – пенсиониран електроинженер, от десетилетия води дневник за всеки ден от живота на фамилията. Така че, не се съмнявайте – артистичното израстване на Севар е надлежно документирано.  ", "date": "2019.04.06", "title": "Севар Иванов – и по-красив, и по-добър от Дориан Грей"}
{"url": "https://www.monitor.bg:443/bg/a/view/zlatni-pjasyci-e-naj-evtinijat-evropejski-kurort-za-britancite-161770", "text": "Златни пясъци е най-евтиният европейски курорт за британците показва проучване сред 20 морски дестинации, направено от сайта „Пост офис травъл мъни“, цитирано от Би Би Си. Цените в курорта на брега на Черно море са с една трета по-ниски от втория претендент в класацията – Алгарве в Португалия. При подредбата са взети под внимание цените на девет основни туристически изисквания – включително обяд и вечеря, алкохол, слънцезащитен крем и спрей срещу комари. След португалския Алгарве на трето място се нарежда курортът Мармарис в Турция. Соренто в Италия е най-скъпата дестинация, като там цените са три пъти по-високи спрямо Златни пясъци. В българския морски курорт, където цените паднаха с 10,7 на сто през последната година, почиващите могат да получат обяд от две блюда за двама души за 8,42 паунда, да платят едва 1,17 паунда за чаша вино в бар и 2,34 паунда за шишенце от известна марка слънцезащитен крем. От сайта „Пост офис травъл мъни“ посочват, че паунда е по-скъп от еврото спрямо предходната година, което означава, че цените в ресторантите, баровете и магазините са паднали с над две трети в дестинациите от класацията. „Спадът на цените може да означава, че бизнесът в европейските курорти има желание да привлича британски туристи и е склонен да поддържа цените ниски, за да дойдат повече хора“, заявява управителят на сайта Ник Бодън. „Има значителна разлика между цените в курортите тази година, така че наистина е от полза, ако преди да се тръгне на почивка се направи щателно проучване, за да се избегне надхвърляне на бюджета“, категоричен е той. Виктория Бейкън от Асоциацията за бизнес и туристически пътувания Abta заяви, че фирмите, членуващи в организацията, отчитат засилен интерес към пътувания в България и Турция.", "date": "2019.04.06", "title": "Златни пясъци е най-евтиният европейски курорт за британците"}
{"url": "https://www.monitor.bg:443/bg/a/view/narkoman-vliza-v-zatvora-probval-pechalba-s-kraden-bilet-161774", "text": "Стар познайник на полицията в Чирпан влиза в затвора за 4 месеца, след като сключи споразумение с наблюдаващия досъдебното производство за кражба на 43 билета от лотарията „Американско бинго“. Кражбата била извършена от безработния Д.Г. през нощта на 25 януари от магазин за хранителни стоки, недалеко от центъра на града. Тя била установена от собственика на обекта два дни по-късно, когато била подадена и жалбата в местното РУ „Полиция“. Направен бил опис на задигнатите ценни книжа, а ден по-късно извършителят се появил на местопрестъплението с претенция, че има печалба и иска тя да му бъде изплатена. След подаден сигнал от магазинерката на място пристигнали униформени, които закопчали видимо неадекватния мъж. В дрехите му били намерени част от откраднатите талончета на обща стойност 129 лв. Два месеца по-късно Д.Г. признал изцяло вината си. Проникването с взлом извършил под влияние на сериозна доза амфетамини, от които от няколко години бил зависим. В споразумението е записано, че по време на престоя зад решетките наркоманът ще бъде подложен на принудително лечение.", "date": "2019.04.06", "title": "Наркоман влиза в затвора, пробвал печалба с краден билет"}
{"url": "https://www.monitor.bg:443/bg/a/view/majstor-na-obektiva-spasi-unikalni-plaki-otpredi-vek-161773", "text": "Близо 50 уникални кадъра от Балканската, Междусъюзническата и Първа световна войни, заснети на стъклени плаки 13х18 см успя да върне към нов живот казанлъшкият фотограф Бедрос Азинян, който вече е готов с книгата-албум „Вълшебните стъкла на Петър Арнаудов“ и стяга документална изложба за проследилия трите войни армейски фотокореспондент. Работата над плаките отнела близо 5 години, защото те се оказали силно повредени от пожар в къщата, където били съхранявани от наследниците на Петър Арнаудов (1881-1960). Томчето съдържа 120 страници и в него са показани 240 черно-бели кадъра, като 50 от тях проследяват пътя на легендарния 23-и пехотен шипченски полк. Известният като казанлъшкия Кръстьо Сарафов заради участието си в трупата на Матей Икономов Петър Арнаудов е завещал на казанлъшкия исторически музей „Искра“ собственоръчно подвързан албум с 96 снимки от живота на полка, а част от тях ще бъдат включени в подготвяната от Азинян изложба в средата на май. Сред спасените за бъдещето плаки има една, на която чичото на композитора Петко Стайнов  Генко - също военен фотограф, се е снимал с анатомичен скелет и изваден щик. Бедрос Азинян съжалява, че дядо Петър Арнаудов се споминал месеци преди неговото раждане и се наложило да научава „на час по лъжичка“ за него от татко си, бай Артин Азинян, който чиракувал във фотоателието му през 1945-1946 година. През войните Арнаудов е ползвал специално пригоден за трудните фронтови условия апарат „Цайс Икон“ с два обектива, а със себе си мъкнел огромен куфар, в който пазел плаките. Арнаудов е запечатал с фотоапарата си идването на Фердинанд в Казанлък за откриването на Царската чешма през далечната 1903-а. Снимката била подарена на цар Борис Трети след 35 години при гостуването му в Града на розите с думите:  „Ваше Величество, на това място правих снимки на баща Ви. Те веке са готови – ето, заповядайте, вземете ги. Вие вече имате син, живот и здраве, някога като дойде в Казанлък, ще му дам пък Вашите снимки.“ Книгата-албум „Вълшебните стъкла…“ вижда бял свят със спомоществователството на фонд „100 година Първа световна война“, автор на предговора към нея е директорът на НПМ „Шипка Бузлуджа“ д-р Чавдар Ангелов.", "date": "2019.04.06", "title": "Майстор на обектива спаси уникални плаки отпреди век"}
{"url": "https://www.monitor.bg:443/bg/a/view/srybskite-granichari-zadyrjaha-bylgarin-s-22-kg-heroin-161771", "text": "Сръбските гранични власти задържаха български гражданин за трафик на 21,8 кг хероин. Наркотикът е бил разпределен в 40 пакета и скрит в специално приготвен тайник в лек автомобил “Фолксваген” с български регистрационни номера. Колата е била управлявана от българин с инициали А.В.Д. В момента той е с мярка задържане под стража за 48 часа. Българинът е задържан на граничния пункт “Батровци” с Хърватия.", "date": "2019.04.06", "title": "Сръбските граничари задържаха българин с 22 кг хероин"}
{"url": "https://www.monitor.bg:443/bg/a/view/salah-da-vkarash-50-gola-v-premiyrship-e-neshto-osobeno-161775", "text": "Нападателят на „Ливърпул“ Мохамед Салах не скри, че е много радостен от отбелязването на 50-ия си гол с екипа на мърсисайдци в Премиършип. Египтянинът вкара много важно попадение при победата над „Саутхемптън“ с 3:1 снощи, благодарение на който “червените” си тръгнаха с три точки от “Сейнт Мерис”. Салах се разписа след близо два месеца голова суша. Нападателят покори границата от 50 гола в 69 мача, като повече резултатност са демонстрирали само Алън Шиърър за „Блекбърн“ (66 мача) и Рууд ван Нистелрой за „Манчестър Юнайтед“ (68). След мача Салах сподели, че се радва от обновяването на клубния рекорд, но е в пъти по-радостен от спечеления мач в „Саутхемптън“. “Това е 50-ият ми гол за „Ливърпул“ в Премиършип, така че той е нещо особено. Много съм радостен и горд, най-накрая да вкарам след девет мача без голове, но по-важното е, че отборът спечели три точки. Аз съм нападател и трябва да бележа колкото може по-често. В този момент реших да стрелям и се получи”, заяви Салах. В следващия кръг неговият тим посреща „Челси“ на 14 април.", "date": "2019.04.06", "title": "Салах: Да вкараш 50 гола в Премиършип е нещо особено"}
{"url": "https://www.monitor.bg:443/bg/a/view/demontirat-vodnata-stena-na-ploshtad-garibaldi-snimki-161777", "text": "Демонтират Водната стена от площад „Гарибалди“. От рано сутринта техника е на площада. Кран вдига ", "date": "2019.04.06", "title": "Демонтират Водната стена на площад „Гарибалди“ (СНИМКИ)"}
{"url": "https://www.monitor.bg:443/bg/a/view/s-makedonska-piesa-za-lubovta-trygna-teatralen-mladejki-fest-161776", "text": "С провокативното заглавие „Мамо ебем, кой започна пръв“ от Деян Дуковски, дипломна постановка на абсолвентите  от Факултет за драматични изкуства към Университет “Св. Св. Кирил и Методий” в Скопие стартира на 6 април второто издание на международния студентски театрален фестивал „Данаил Чирпански“ в Стара Загора. В него участват трупи от 6 държави: Северна Македония, Полша, Великобритания, Израел, Русия и България. Фестивалът е посветен на загиналия трагично малко преди да се дипломира в НАТФИЗ през 2016 година Данаил Желев – Чирпански. „Това е пиеса за отчаяното търсене на любовта. Тя, жадувана от всички, е недостижима във време, в което човеците са неспособни на диалог помежду си, а изгубената емпатия и неразбирането на другия са подкопали смисъла на съществуването“, коментират спектакъла си гостите и припомнят, че любовта и смъртта не могат да се обяснят - те просто трябва да се преживеят. Членове на журито са американският и руски театровед и преводач Джон Фридман, френският режсьор Тиери Аркур и българинът Явор Гърдев. Завършилият в Харвард, където защитава и докторската си дисертация, Фридман е превел 80 руски пиеси и е автор на 11 книги, а Аркур вече е познат на българската публика от двете си постановки с трупата на народния театър „Иван Вазов“ преди време - „Идеалният мъж“ от Оскар Уайлд и „Балът на крадците“ от Жан Ануи. Явор Гърдев пък е сред най-разпознаваемите родни режисьори, като още първият му пълнометражен филм „Дзиф“ стана носител на 19 награди у нас и чужбина. До 9 април включително ще бъдат представени 5 спектакъла от основната програма, 2 специални представления от Англия и 1 спектакъл на открито, а в съпътстващата програма са предвидени концерти и лекции. Цената на билетите е символична – 5 лв., участниците ползват безплатно сцените на старозагорския драматичен театър „Гео Милев“, който отбелязва 100-годишнината от създаването си.", "date": "2019.04.06", "title": "С македонска пиеса за любовта тръгна театрален младежки фест"}
{"url": "https://www.monitor.bg:443/bg/a/view/arestuvanite-pri-akcijata-v-dai-pernik-se-izpravjat-pred-syda-161768", "text": "Задържаните при акцията в ДАИ-Перник се изправят пред съда. Спецпрокуратурата повдигна обвинения в участие в организирана престъпна група срещу 7 души. Според обвинителите, служителите на „Автомобилна администрация” са прибирали така наречената \"такса спокойствие\" от транспортни фирми в Перник при проверки, издаване и подновяване на лицензи. Искани са им между 100 и 500 лева на автомобил на месец. Предстои Специализираният наказателен съд да определи мерките за неотклонение на задържаните.", "date": "2019.04.06", "title": "Арестуваните при акцията в ДАИ-Перник се изправят пред съда"}
{"url": "https://www.monitor.bg:443/bg/a/view/vezenkov-i-olimpiakos-se-prostiha-s-evropa-s-pobeda-161762", "text": "Българският национал Александър Везенков и съотборниците му от „Олимпиакос“ (Пирея) приключиха участието си в Евролигата с разгромен успех. Гърците надиграха категорично „Дарюшафака“ (Истанбул) с 99:74 в последния си мач от редовния сезон, но няма да участват в плейофите, защото финишираха на девето място в класирането с 15 победи и 15 загуби. Везенков игра малко повече от 10 минути, за които вкара и двете си стрелби от игра, реализирайки 4 точки. Крилото се отчете и с 1 борба, както и с 1 грешка, като по този начин постигна коефициент от 4 пункта.", "date": "2019.04.06", "title": "Везенков и „Олимпиакос“ се простиха с Европа с победа"}
{"url": "https://www.monitor.bg:443/bg/a/view/hranite-koito-oblekchavat-proletnite-alergii-161764", "text": "С настъпване на пролетта алергиите зачестяват. Те възникват, когато имунната ни система реагира остро на контакт с определени субстанции от заобикалящата ни среда. Съществуват множеството алергии - към храни, към лекарства, към фактори от околната среда. „Сезонната алергия е генетично заболяване на имунната система. Преди да помислите за лекарства е особено важно да посрещнете сезона на алергиите със здравословна диета.” Това казва Майк Трингейл, вицепрезидент на американската Фондация за борба с астмата и алергиите, цитиран от сп. Time. Ако алергенът попадне в носната лигавица или бронхите, той причинява алергична хрема или бронхиална астма, а когато направи контакт с кожата, се получават дерматити, обриви, екземи. Те са добър избор заради високото съдържание на магнезий и витамин Е. Магнезият облекчава пристъпите на астма, като разтваря бронхите и отпуска дихателните мускули, а витамин Е повишава имунитета и защитава организма от свободните радикали, причиняващи възпаления и увреждане на тъканите. Изследвания показват, че хората, които редовно консумират ябълки, са подложени на по-малък риск от алергии и астма. Те са богати на кварцитин – флавоноид с противовъзпалителни свойства. Количеството му е най-голямо в кората им. В нея е високо и съдържанието на полифеноли – още един тип антиоксиданти. Мастните киселини Омега-3, съдържащи се в морските храни, имат естествено противовъзпалително действие и повишават имунната защита. Според д-р Уилям Сиърс, автор на книгата „Ефектът Омега-3”, най-доброто лекарство за сезонните алергии е редовната консумация на риба. Кожата му е богата на антиоксиданти и ресвератрол – съставка с противовъзпалително действие. Лозовите листа също имат свойството да облекчават възпаленията. Те съдържат голямо количество витамин С, повишават имунитета и облекчават отоците. Съдържат антиоксиданта ликопен. Учени от университета в Тел Авив са установили, че 30 милиграма от него на ден повишава с 45% защитата на организма срещу астматични пристъпи. Патладжаните, краставиците и грахът също са сред препоръчваните зеленчуци. Богати на антиоксиданти са горските плодове, бобовите растения и картофите.", "date": "2019.04.06", "title": "Храните, които облекчават пролетните алергии"}
{"url": "https://www.monitor.bg:443/bg/a/view/libija-plamna-srajenija-v-tripoli-161761", "text": "Ожесточени сблъсъци избухнаха южно от Триполи между силите на маршал Халифа Хафтар и коалиция от групировки, подкрепящи международно признатото правителство на Либия, предаде Франс прес, като се позова на двата лагера. Сражението е започнало на по-малко от 50 километра от либийската столица, след което сблъсъците са продължили на международното летище на Триполи, където е базирано правителството на националното съгласие начело с премиера Файез ел Сарадж. По-късно говорител на ЛНА съобщи, че силите на маршал Халифа Хафтар са превзели аеропорта, както и Тархуна и Азизия - два града близо до Триполи. Петима бойци на ЛНА са били убити в сраженията. Т. нар. Либийска национална армия под командването на Хафтар контролира източната част на страната. В сряда тя обяви, че започва офанзива с цел \"прочистване на Западна Либия \"от терористите и наемниците\". Генералният секретар на ООН Антониу Гутериш, който направи тази седмица посещение в Либия, каза, че си тръгва от страната \"с натежало сърце и дълбоко безпокойство\". По-рано през деня Гутериш се срещна в източния град Бенгази с Хафтар. Според телевизия Ал Арабия командващият ЛНА уведомил генералния секретар на ООН, че операцията срещу Триполи ще продължи, докато тероризмът бъде победен. На свой ред Гутериш е поискал от Хафтар да спазва общоприетите правила за водене на военни действия, както и международните закони.", "date": "2019.04.06", "title": "Либия пламна, сражения край Триполи"}
{"url": "https://www.monitor.bg:443/bg/a/view/i-zamestnikyt-na-plamen-georgiev-kupil-jilishte-na-niski-ceni-161759", "text": "Зам.-председателят на КПКОНПИ Антон Славчев е купил тераса от над 200 квадрата за по-малко от 40 000 лева. Към нея той е декларирал и апартамент в столичния квартал \"Хиподрума\" срещу 18 000 лева, предаде bTV. Сделките за апартамента и терасата, придобита заедно с неговите близки - неговата половинка в живота Зорница Тодорова и брат му Светослав, са през 2010 и 2011 г., когато Славчев работи в Държавната агенция по национална сигурност (ДАНС). В момента той вече оглавява антикорупционния орган и е натоварен с проверките на политиците, придобили евтини апартаменти от \"Артекс\". През март 2010 г. агентът от ДАНС придобива правото на строеж за 63 кв. м в сграда срещу сумата от близо 19 000 лева. През май 2018 г. Антон Славчев вече е заместник-шеф на антикорупционната комисия, а в имуществената си декларация обявява като собствен същия апартамент от 63 квадрата, придобит обаче на същата цена, на която е купил само правото на строеж - 18 600 лева. Или по 151 евро за квадрат. Антон Славчев е назначен за заместник-шеф на антикорупционната комисия по предложение на председателя Пламен Георгиев през март 2018 г. Славчев има правомощия да проверява имотната сделка на своя ръководител, заради която той излезе в отпуск. Заместник-шефът на антикорупционната комисия отказа коментар. Антон Славчев ще вземе участие в Консултативния съвет за национална сигурност, свикан от президента идния понеделник, след като държавният глава свали доверието си от председателя на КПКОНПИ Пламен Георгиев.", "date": "2019.04.06", "title": "И заместникът на Пламен Георгиев купил жилище на ниска цена"}
{"url": "https://www.monitor.bg:443/bg/a/view/ochakva-ni-oblachna-sybota-s-prijatni-temperaturi-161760", "text": "В събота още преди обяд ниската облачност ще се разкъса, видимостта ще се подобрява, но от югозапад ще започне ново увеличение на облачността, което до вечерта ще обхване почти цялата страна, сочи прогнозата на НИМХ. Следобед в югозападните райони ще превали слаб краткотраен дъжд. Вятърът ще остане от изток-югоизток и ще е до умерен, като в нощните часове временно ще отслабне и стихне. Максималните температури ще са между 16 и 21 градуса, по-ниски - по Черноморието. Над планините от югозапад облачността ще се увеличава и до вечерта ще достигне и източните райони. Ще има слаби валежи от дъжд, над 2000 метра - от сняг, ще има главно в Рило-Родопската област. Ще духа умерен до силен вятър от юг. Максималната температура на височина 1200 метра ще е около 9 градуса, на 2000 метра - около 2 градуса. Над Черноморието в сутрешните часове ще има ниска облачност или мъгла и на места видимостта ще е намалена. Преди обяд ще се подобри, но по-късно от запад ще започне ново увеличение. Вероятността за валежи е много малка. Вятърът ще е до умерен от изток-североизток. Максималните температури ще са 11-14 градуса. Температурата на морската вода е 9-11 градуса. Вълнението на морето ще е 3 бала. По-късно през деня в събота в югозападните райони, а в неделя - на места в югозападната половина от страната, ще превали краткотраен дъжд. Минималните температури ще са предимно между 1 и 6 градуса, максималните - между 18 и 23 градуса. По-хладно ще бъде в събота по Черноморието.", "date": "2019.04.06", "title": "Очаква ни облачна събота с приятни температури"}
{"url": "https://www.monitor.bg:443/bg/a/view/evrostat-72-ot-bylgarite-se-samoopredeljat-v-dobro-zdrave-161763", "text": "Около 72 процента или 7 от всеки 10 българи на възраст над 16 години определят здравния си статус като добър или много добър. Това показват данни от анализ на Евростат за здравния статус на европейците през 2017 г. по повод предстоящия Световен ден на здравето, 7 април. Средният показател за ЕС е 70 процента, тоест почти приближаваме самооценката на здравето си до средно европейско ниво. Според европейското здравно интервю мъжете у нас се самоопределят като здрави в по-висока степен от жените - 76 процента от силния пол и 69 процента от дамите оценяват здравния си статус в рамките на добър и много добър. Данните на Евростат почти се покриват и със самооценките на здравния статус на българите в изследване на националната статистика - там процентът на самоопределящите са като здрави българи е почти същият, като оставащите 28 процента самоопределят здравето си като задоволително или лошо. Най-висок дял българи определят здравния си статус като добър във възрастовата група от 14 до 24 години - близо 97 процента. Респективно най-висок дял българи с влошен здравен статус има сред сънародниците ни на възраст 65 плюс години - близо 80 процента от тях се чувстват в лошо или много лошо здравословно състояние. Според данните на НСИ за самооценка на здравето - най-висок дял българи се оплакват от високо кръвно налягане, съпроводено с болести на кръвоносната система - близо 30 процента или почти всеки трети българин. На второ място българите се оплакват от хронични нарушения на гърба и артрози - близо 17 процента. На трето място са стенокардията и исхемичната болест на сърцето - около 10 процента и др. Според анализа на Евростат около 8 процента от европейците над 16-годишна възраст се оплакват от лошо или много лошо здравословно състояние. Най-висок процент хора с негативна здравна самооценка е регистриран в трите балтийски републики - в Латвия и Литва 44 процента от хората казват, че имат лош или много лош здравен статус, докато в Естония делът е 53 процента. Други страни с лош здравен статус са още: Унгария - 59 на сто, Португалия - 50 на сто, Полша - 48 на сто и др. Най-високо и положително определят здравния си статус европейците над 16 години в Ирландия - 83 на сто, Кипър - 78 на сто, Италия и Швеция - по 77 на сто, Холандия - 76 на сто и Малта - 75 на сто. Самооценката на здравето при съседите ни е както следва: в Гърция (77 на сто), Румъния (73 на сто), Северна Македония - (72 на сто) и в Сърбия (58 на сто) от жителите на тези страни определят здравния си статус като добър или много добър. В ЕС повече мъже, отколкото жени смятат, че са в добро здраве - 72 процента от представителите на силния пол са оценили здравето си като много добро или добро през 2017 г. в сравнение с 67 на сто от дамите. Освен това процентът на населението в ЕС, оценило здравето си като добро или много добро, намалява с възрастта - близо 90 на сто от европейците на възраст от 16 до 44 години възприемат здравето си като добро или много добро. Процентът спада до 69 на сто за европейците на възраст от 45 до 64 години и намалява допълнително до 45 на сто за хората на възраст над 65 години, показват данните на Евростат.", "date": "2019.04.06", "title": "Евростат: 72% от българите се самоопределят в добро здраве"}
{"url": "https://www.monitor.bg:443/bg/a/view/vi-k-avarija-opyna-nervite-na-plovdivchani-161766", "text": "ВиК авария на възловия булевард „Васил Априлов“ в Пловдив опъна нервите на шофьорите в града. Заради спешните ремонтни дейности в момента са се образували километрични опашки от автомобили, които започват от кръстовището с бул. „Шести септември“ и стигат чак до северната част на моста на Университета по хранителни технологии. Никъде в тази отсечка няма указания, че предстои ремонт и че шосето е запушено, видя екип на „Монитор“. Указателни знаци има поставени единствено в мястото за ремонт, което е на кръстовището на „Априлов“ с „Шести септември“. „Никъде в Европа няма такова безобразие. Ако имаше знаци, щяхме да минем по друг маршрут“, се ядосваха шофьорите. От трилентов бул. „Васил Априлов“ пропускаше колите само през една лента. Автобусните шофьори също нервничеха, защото не можеха да спазят разписанията.", "date": "2019.04.06", "title": "ВиК авария опъна нервите на пловдивчани"}
{"url": "https://www.monitor.bg:443/bg/a/view/trymp-sa-sht-njamat-poveche-kapacitet-da-priemat-nezakonni-imigranti-161767", "text": "Президентът на САЩ Доналд Тръмп заяви, че САЩ нямат повече капацитет за прием на незаконни мигранти, предаде Франс прес. Това поредно негово послание срещу незаконната имиграция бе отправено по време на визита на Тръмп в калифорнийското градче Калексико на границата с Мексико. \"Незаконните имигранти заляха нашата имиграционна система и това не може да продължава така\", каза Тръмп на среща със служители на гранична полиция. После той инспектира участък от стената по границата с Мексико. \"Нашата система е пълна, не можем повече да ви приемаме. Нашата страна е пълна\", каза кратко Тръмп и препоръча на незаконните имигранти да се върна обратно. Тръмп изтъкна положителния ефект от твърдата си позиция за имиграцията и каза, че Мексико за първи път от десетилетия задържа значителен брой хора още южната си граница, преди мигрантите да поемат към САЩ през цялата мексиканска територия. \"Мексико се държи по един фантастичен начин от четири дни насам. Те задържат всеки\", подчерта Тръмп. Въпреки това той отново предупреди, че може да наложи мита върху колите, внесени от Мексико, ако тази тенденция се преобърне. \"Ако те продължат да задържат мигранти, всичко ще е наред. В противен случай ще обложим колите им с 25 процента\", каза той. В четвъртък Тръмп даде да се разбере, че за момента няма да приложи на практика заплахата си да затвори границата с Мексико. Икономическите последиците от подобно нещо биха били значителни и за двете страни.", "date": "2019.04.06", "title": "Тръмп: САЩ нямат повече капацитет да приемат незаконни имигранти"}
{"url": "https://www.monitor.bg:443/bg/a/view/dejvid-i-viktorija-bekym-lubovna-prikazka-bez-kraj-161661", "text": "Певица среща футболист и заживели щастливо. Банална история, която често не свършва с щастлив край. Дейвид и Виктория Бекъм обаче са друга порода и любовта им е доказателство за това. Приказката им започва през далечната 1997 г. По време на мач на Манчестър Юнайтед Дейвид изявява желание да се запознае с шеметната петорка Spice Girls, в която е и Виктория. Искрата помежду им пламва мигновено. Звездната двойка става любима мишена на папараците и таблоидите. Малко след това 23-годишният тогава Бекъм предлага брак на певицата, която му е кака с 11 месеца. Той изненадва любимата си с трикаратов диамантен пръстен, който се оценява на 65 хиляди долара. След като приема предложението без да се замисли, красавицата връща жеста на бъдещия си съпруг, като му подарява гривна с 96 диаманта Първородната рожба на двойката проплаква през март 1999 г. - четири месеца преди сватбата им. Тогава Дейвид и Виктория изненадаха околните с избора си на име за бебето – Бруклин. В автобиографията си Learning to Fly певицата посочва, че всъщност желанието й било да има дъщеря, която да кръсти Брук. При появата на момченцето обаче звездните родители решили, че детето трябва да носи името на един от най-известните квартали в Ню Йорк, тъй като именно там научили, че Виктория е бременна. „Когато разбрахме, че е момче, си знаех, че вероятността и той да стане футболист е голяма. Затова ни трябваше по-запомнящо се име. Винаги съм харесвала името Брук и Бруклин ми хрумна спонтанно“, написа скоро бившото попълнение на Spice Girls. Тя намира подобни имена за „много мултикултурни и земни“. Разходката им до олтара датира точно отпреди 20 години, като за тържеството младото семейство Бекъм залага на лилавия цвят в тоалетите си, дело на дизайнера Антонио Берарди. Малкият Бруклин също се появява в костюмче в същата гама. се провежда в замъка Лутрелстаун в Дъблин. Това, с което булката обира овациите, е перфектна визия толкова скоро след раждането. Две години по-късно на бял свят се появява ново попълнение в семейството – синът им Ромео. Кръстници на двете момчета са сър Елтън Джон и актрисата Елизабет Хърли. През 2005-а се ражда третото дете на Дейвид и Виктория – Круз. Момчетата много приличат на своя татко. Казват, че преди теста за бащинство само самоличността на майката е 100% сигурна. Бившият футболист обаче няма нужда от изследвания, за да припознае синовете си, тъй като всеки един от тях е като негово отражение в огледалото. Бруклин се прочу с това, че не изкарва и пълна година в университета, защото семейството много му липсва и бързо се връща в бащината къща. Също така, той отбелязва подвизи на любовния фронт с известни момичета. В списъка му с изгори фигурират актрисата Клоуи Грейс Морец и манекенката Хана Крос. Преди дни и Ромео започна връзка с популярно лице - холивудската старлетка Мили Боби Браун. Искрата между звездата от хитовия сериал „Странни неща“ и 16-годишния Ромео пламва наскоро, издаде анонимен източник пред британския в. The Sun. Познанството на актрисата и звездния наследник датира още от 2016 г., когато се срещат на тържествена гала на УНИЦЕФ. По време на събитието екранната Илевън е отличена с награда заедно с Дейвид Бекъм. След проявата те продължават да поддържат контакт в социалните мрежи, като наскоро отношенията им придобиват романтичен характер. Според източника младите влюбени имат одобрението на Виктория Бекъм, която е От 2011 г. насам една от най-популярните светски двойки възпитава и дъщеричка – Харпър. „Харпър определено е \"мозъкът\" в семейството. Тя мечтае един ден да бъде изобретател. Вече е на 7 и определено започва да се интересува все повече от мода и други момичешки неща. Още на 3-годишна възраст можеше да тича без проблем с високи платформи. Разбира се, само у дома, никога няма да й бъде позволено да напусне дома ни в такъв вид. От друга страна, тя има трима по-големи братя и обича да играе футбол с тях\", споделиха наскоро пред сп. Vouge гордите родители. За дългите си години съвместен живот, от медиите. Те заявиха, че вече имат \"имунитет\" и съвсем не се впечатляват от слуховете. \"Постоянно ни събират и разделят. Игнорираме ги, но е наистина несправедливо, когато виждаме, че хората около нас се впрягат. Казали сме на децата да не вярват на нищо, което чуват на площадката, в училище и т.н. Ние сме много по-силни, когато сме заедно – шестимата. Уважаваме семейството повече от индивидуалността и това е ключът към нашето щастие.\", категорични са те. Преди дни Дейвид и Виктория Бекъм чукнаха първия си милиард. Британският таблоид The Sun изчисли, че бившият футболист и певицата, преквалифицирала се в дизайнерка, са генерирали в общата си банкова сметка сумата от 1 милиард и 300 милиона долара. Спортната звезда има три компании - Footwork Productions с приходите от футболната му кариера с 208, 3 милиона паунда, Beckham Brand Holdings с оборот от 260, 8 милиона паунда годишно и DB Ventures Ltd с 90 милиона паунда. Фирмата, която отговаря за модния бизнес на нежната му половинка - Victoria Beckham Ltd, генерира приходи от 100 милиона паунда годишно. Също така, Виктория все още печели средства заради участието си в момичешката група Spice Girls. Дейвид има в актива си и няколко успешни сделки с брандове като Adidas, Pepsi, Samsung, H&M и други. Освен това бившият футболист има и своя собствена марка уиски. Семейство Бекъм притежават и редица имоти, включително един на стойност 35,1 милиона паунда в Западен Лондон. Наследниците им също развиват бизнес нюх. 16-годишният Ромео участва в коледната кампания на Burberry, а по-големият му брат Бруклин гради кариера като фотограф. Поради всичко това Бекъм са едни от фамилиите във Великобритания с най-високи данъци.", "date": "2019.04.06", "title": "Дейвид и Виктория Бекъм: любовна приказка без край"}
{"url": "https://www.monitor.bg:443/bg/a/view/neftohimik-i-hebyr-opredeljat-volejbolnija-shampion-161772", "text": "Отборите на \"Нефтохимик\" и \"Хебър\" ще определят шампиона на волейболната ни Суперлига. Двата отбора стигнаха до финала, след като спечелиха с по 3-0 победи сериите си съответно с ЦСКА и с \"Добруджа\". Актуалният шампион \"Нефтохимик\" разби с 3:0 „червените“ в Бургас въпреки отсъствието на титулярния си разпределител Георги Братоев. Националът бе наказан заради два червени картона, но Любомир Агонцев се справи доста добре със задачата. Най-резултатен за успеха бе Николай Учиков, който завърши с 13 точки. По 12 записаха Георги Петров и Николай Къртев. За ЦСКА единствено диагоналът Венцислав Георгиев успя да запише двуцифрен точков актив - 17. \"Хебър\", който спечели купата на България този сезон, се поизмъчи при гостуването в Добрич, но все пак с наложи с 3:1 след близо 2 часа игра. Страхотен мач за домакините направи Велизар Чернокожев, който заши 28 точки. Това обаче се оказа недостатъчно за \"Добруджа\" да стигне до успеха. Финалът между \"Нефтохимик\" и \"Хебър\" е повторение на миналогодишния спор за титлата, но този път отборът от Пазарджик и в по-изгодна позиция. Воденият от Атанас Петров тим завърши като номер 1 в редовния сезон и ще има домакинско предимство в серията, която се играе до три победи. Първите две срещи са на 15 и 16 април в Пазарджик.", "date": "2019.04.06", "title": "„Нефтохимик“ и „Хебър“ определят волейболния шампион"}
{"url": "https://www.monitor.bg:443/bg/a/view/syli-yrna-godsmack-v-bylgarija-ima-tolkova-mnogo-kultura-kojato-aktivira-pozitivna-energija-161723", "text": "Енергията на публиката може да те повдигне като асансьор. Няма единица мярка за тази сила, нито има име, но можеш да я усетиш реално, каза в инетрвю за \"Монитор\" Шанън Ларкин  Добре сме. Уморени. Имахме доста дълго пътуване с тур бусовете от Будапеща до тук, през тези планини и завои... А като пристигнахме (29 март), имахме наистина много работа да свършим.  И леглата бяха ужасни. Но въпреки липсата на сън се чувстваме супер. В София винаги си прекарвам страхотно. Обичам града!  Ние просто се качваме и свирим. Гледаме да си прекараме добре, да направим добро шоу и да забавляваме публиката. Може би има разлика във феновете. Наистина можем да кажем, че феновете в Източна Европа са голяма сила и винаги си прекарваме добре. Колкото повече публиката ни дава, толкова повече ние можем да раздадем.  Всичко зависи от публиката. Всяка вечер излизаме и се опитваме да влагаме душата и енергията си. Но ако има публика, която е много силна, концертът става много силен. Повдига те като асансьор. Няма единица за измерването на тази сила, но можеш да я усетиш реално. Процесът е цикличен, както каза Съли, те дават на нас, ние на тях.  Бих му казал да се разходи из София, да поговори с хората, да отиде до морето, защото тук има много култура, която активира много позитивна енергия. За държава и столица, които, както съм чувал, са преживели много трудни моменти, водили сте много битки, борите се с бедността, имате проблем с увеличаващия се брой роми, и въпреки цялата тази тъмна енергия българите са много позитивно настроени, а това ми показва на мен колко силни хора сте.  Впечатлен съм много от старите сгради, които видях. Все пак идваме от Америка, страна на няколкостотин години, и когато се загледам в сграда, която е строена хиляда-седемстотин-и-не-знам-си-коя, е впечатляващо. Обичам и храната ви.  Да, така е. Но в момента предпочитам това, защото живях и по другия начин – затворен, пазещ всичко в себе си. Спомням си как се чувствах тогава (б.а. - Съли е страдал от паник атаки), и как – сега, когато се научих да изливам всичко и да прилагам тази терапия чрез музика. От деня, в който написах първата си песен, моят живот полека започна да се променя и осъзнах, че имам това място, което да пълня с всичките си чувства, да изливам всичко лошо. Пиша в тетрадка, нещо като журнал. Някои от текстовете се превръщат в песни, някои си остават между кориците. Но днес предпочитам много повече да бъда на показ, да бъда достъпен и да помагам на други хора да им се чуе гласът, вместо да таят всичко вътре в себе си и да живеят в тъмнина.  Затова и стартираме нашата фондация Scars, чието име е взето от песента ни Under Your Scars. Записахме я в студиото само с едно пиано. Никога не сме записвали подобно парче и взехме цялата идея от текста, за да направим фондацията. Тя ще помага на хората да извадят навън всичко, което ги яде дълбоко вътре в тях. Трябва да сме горди с „белезите“ си. Ще събираме пари, с които да плащаме на експерти да помагат на тези хора, страдащи от паник атаки, зависимости, склонност към самоубийство. Всичко, което кара хората да се чувстват глупави, беззащитни.  Всичко вече е готово, остава само да тръгне сайтът, чрез който хората да се свързват с нас, ако искат да даряват или да са част от нашите събития. Ние като група ще правим специални концерти, за да събираме пари, ще отделяме процент от продажбите на мърчандайз стоките ни, на свалянията на песните ни. Ще организираме семинари, в които хората ще могат да говорят, да разкажат своите истории. Искаме да работим в гимназиите с децата, за да хванем проблема възможно най-рано и да не позволим да растат с този вид психично заболяване.  Не знам. Знам само, че това е правилната стъпка в нашата кариера.  Всичко е безвъзмездно. Ние няма да получим заплащане за това. Godsmack е вече на 20 години, спечелили сме достатъчно, за да имаме добър живот, и най-накрая дойде моментът да дадем своята дан – да натоварим един голям куфар с добра карма и да го разнесем по света. А това е безценно. Музиката е международен език. Аз също имам проблем – алкохолик съм и преди 3 години започнах да се лекувам. При нас със Съли по време на срещите с фенове са идвали толкова много хора, които са ни казвали - „Вашата музика ми помогна да мина през труден момент“. Не трябва да си музикант, за да ти помогне музиката да се справиш с депресията и зависимостите. Един текст, с правилното послание, може да те спаси да дръпнеш спусъка.  Дъщеря ми - искам да съм сигурен, че пораства по правилния начин, с правилните ценности, с добър морал и семейни устои; моята банда и моето здраве.  Бог, семейството ми и музиката.  Имаме толкова истории, че е много трудно да разкажем една, която е „най“. Помним различни случки заради различни причини. Има такива, които те карат да се смееш, такива, заради които си казваш „Мамка му, защо съм го направил“, други те карат да си горд. Мога да разкажа един свой велик момент, когато бях вокалист на Balck Sabbath за една песен. Беше през 1999 г. Бяхме на турне с тях, а Ози никога не прави саундчек, за разлика от останалите в групата - Тони Айоми, Гийзър Бътлър и Бил Уорд. Искали да свирят песни от Heaven and Hell, албум, в който са с вокалист Рони Джеймс Дио, а Ози не искал да пее това. В един момент се почука на врата на гримьорната ми. Беше личният асистент на Тони Айоми и ми каза: „Тони иска да се качиш на сцената и да изпееш с тях Heaven and Hell“, а аз: „Мили, Боже!“ Пита ме дали знам текста. Разбира се, че го знаех! Имам много такива спомени, когато сме свирили с определени групи. Но в случая излязох на сцена и пях с Black Sabbath!  Аз пък искам да разкажа за най-запомнящия се момент с Godsmack. Когато се присъединих към бандата и изкарахме албум, той продаде няколко хиляди копия само през първата седмица. Аз се зарадвах и казах: „Ей, момчета, май ще имаме златен запис!“ До този момент не бях имал златна плоча. Но за да получиш физически този лиценз и да ти стои на стената, трябва да платиш. И момчетата казаха, че ще чакаме за платинена. Но аз си исках златната плоча, това ми беше мечта – да имам златна плоча. Дойде рожденият ми ден, бяхме на турне с Metallica. Момчетата ми завързаха очите и ме вкараха в една стая с Metallica и ми връчиха златната плоча. Направиха го заради мен.  Може би сексът...  О, да, това определено е в топприоритетите ми. Това е – храната и (подсвирква с многозначителен жест за орална любов).  Ако може по едно и също време.  Всички наближаваме 50, но винаги някой идва с нова идея. Така Съли дойде и каза: „Имам идея за малко по-зрял звук за новия албум.“ (Б.а. - When Legends Rise, който излезе миналата пролет.) Той е и продуцент на музиката на групата. Всички се съгласихме. Това помъдряване и промяната на музиката ни дойде с това, че помъдряваме като хора. Пък и трезвеността вече ми помага за пръв път да се почувствам като мъж на моята възраст.  Аз мисля, че феновете ще ни кажат кога сме остарели и не ставаме. До момента, в който продължаваме да имаме успех като този в момента, докато продължаваме да растем, значи имаме какво още да дадем. Но когато започнем да издаваме албум след албум, от които никой не се интересува, никой не идва на концертите ни, тогава ще е време да спрем.  Няма да позволим да сме ездачи на умрял кон. Колкото и да го пришпорваш, той няма да тръгне. Но все още Godsmack расте.", "date": "2019.04.06", "title": " Съли Ърна, Godsmack: В България има толкова много култура, която активира позитивна енергия"}
