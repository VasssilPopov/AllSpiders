{"url": "http://www.monitor.bg/a/view/30418-%D0%92%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B4%D0%B8%D0%B3%D0%B0%D1%82%D0%B0-%D0%BA%D1%80%D0%B0%D0%B9-%D0%98%D0%BD%D0%BE%D0%B2%D0%BE-%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B2-%D0%91%D1%80%D0%B5%D0%B3%D0%BE%D0%B2%D0%BE-%D0%B1%D0%B0%D0%B2%D0%BD%D0%BE-%D1%81%D0%B5-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0/", "text": "Питейната вода е чиста, няма тежки метали\n                    В Брегово обстановката бавно се нормализира, каза областният управител на област Видин Албена Георгиева при поредното си посещение в района.\n\nНивото на река Тимок за момента не се покачва. От сутринта се наблюдава лек спад с около 5-7 см. на водата между защитната дига и населеното място. При ГКПП Брегово днес се отчита спад на подпочвените води с около 30 см. Помпите работят денонощно на пълен капацитет.\n\nСлед като излязоха окончателните резултати от петте проби на питейната вода, се потвърди, че качеството на водата, предназначена за питейно-битови цели, отговоря на изискванията на Наредба №9/2001 г. Няма наличие на тежки метали. Кметът на община Брегово ще бъде официално информиран, за да оповести резултатите от пробите и успокои населението на общината. В четвъртък екип от РЗИ - Видин ще извърши повторен оглед на място и ще вземе отново проби от питейната вода за физико-химичен анализ.\n\nОбластният управител на Видин Албена Георгиева е категорична, че няма опасност за населението и за момента ситуацията е овладяна.\n\nОбстановката в района на Иново е нормализирана. От вторник, към 18 часа, пробивът в дигата е засипан по цялата дължина и притокът на вода към земеделската земя е спрян. Течението на водата вече е само в корекцията на река Делейнска. Продължава денонощното наблюдение и работата по цялостното укрепване на компрометирания участък.\n\nСъстоянието на водните обекти и хидротехническите съоръжения на територията на цялата област Видин се наблюдава непрекъснато.\n                    ", "date": "2018.03.14", "title": "Възстановиха дигата край Иново, а обстановката в Брегово бавно се нормализира"}
{"url": "http://www.monitor.bg/a/view/51420-%D0%9E%D1%82%D0%B1%D0%BE%D0%B9-%D0%BE%D1%82-%D0%B8%D0%B4%D0%B5%D1%8F%D1%82%D0%B0-%D0%BA%D1%80%D1%8A%D1%87%D0%BC%D0%B8-%D0%B4%D0%B0-%D0%B8%D0%B7%D0%BC%D0%B5%D1%81%D1%82%D1%8F%D1%82-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%82%D0%B5-%D0%B5%D0%BA%D1%81%D0%BF%D0%BE%D0%B7%D0%B8%D1%86%D0%B8%D0%B8-%D0%BD%D0%B0-%D1%85%D1%83%D0%B4%D0%BE%D0%B6%D0%BD%D0%B8%D1%86%D0%B8-%D0%B2-%D0%A1%D1%82%D0%B0%D1%80%D0%B8%D0%BD%D0%B5%D0%BD-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Кметът Иван Тотев смята, че Градската художествена галерия може да събере картините на Слона, Ди Киро и Пиронков, но няма да стане заради обществения натиск\n                    Община Пловдив би отбой да направи повече кръчми в архитектурния резерват „Старинен Пловдив”, като освободи за целта къщите общинска собственост от техните постоянни експозиции с картини на известни художници от града на тепетата. Това съобщи кметът Иван Тотев, който уточни, че това е било идея, за да бъде чуто обратното мнение. И всички, които са били засегнати, веднага реагирали много остро. Градоначалникът цитира получено от художника Енчо Пиронков писмо, в което той се обявява против свалянето на постоянната експозиция с негови картини.\n\nСемействата на другите велики художници Димитър Киров и Георги Божилов – Слона, също били против общинската идея. А тя бе картините на големите наши художници да бъдат обединени в единна постоянна експозиция, а освободените по този начин къщи в стария град, да се превърнат в заведения. Художниците са дарили картините си преди години, а решението да им бъдат предоставени безсрочно къщи в резервата за постоянни експозиции, е на общинския съвет. В писмото си Енчо Пиронков посочва, че ако картините му бъдат свалени от общинската къща, договорът се обезсилва.\n\n„В случая с Пиронкови –няма да има никакви действия, защото най-вероятно ще влезем в скандални истории. Пак ще събират подписки и ще обясняват кое не е правилно. Имаме пълното право къщата на Слона да я правим каквото си искаме. Тя е общинска. Нали? Имаме къща, която е общинска, но нямаме никакво отношение към нея. Тя вече не е наша. Тя вече е превзета с един договор. Да, общината я е дала, но не можем да си я вземем. Защото има картини, защото има обществено мнение, защото има общественици. Цяла къща! Как се дава къща в Стария град?”, коментира кметът Иван Тотев. По думите му Градската художествена галерия, за която местната власт дава 1.2 милиона лева, може да събере картините на големите художници.\n\n„Защо там да не може да се изложат картините? Какво означава един автор да има право за вечни времена изложба в една къща? Представете си, че се роди един автор, който е по-добър? Какво да направим с него? Да му дадем къща? Имаме вечна експозиция на Слона, имаме вечна експозиция на Пиронков, на Ди Киро. Всички са вечни експозиции. Ок, но те къщите ще свършат по някое време”, заяви градоначалникът. Въпреки че тази идея отпада, стратегията за развитието на Стария град все пак ще види бял свят. Концесията за къщата на ул. „Съборна” 20 е прекратена и там ще има ресторант. Друго заведение ще има на мястото на туристическия център на Хисар капия, уточни кметът.\n                    ", "date": "2018.03.14", "title": "Отбой от идеята кръчми да изместят постоянните експозиции на художници в Старинен Пловдив"}
{"url": "http://www.monitor.bg/a/view/39634-%D0%93%D0%BB%D0%B8%D0%B3%D0%B0%D0%BD%D0%B8-%D0%B8%D0%B7%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F-%D0%BF%D0%BE%D0%BC%D0%BB%D1%8F%D1%85%D0%B0-4-%D0%BA%D0%BE%D0%BB%D0%B8/", "text": "\n                     \n\n \n\nДиви прасета, изскочили изневиделица по трасето на автомагистрала Тракия станаха причина за верижна катастрофа, която само по случайност завършила без тежко ранени и загинали. Инцидентът, за който съобщават от ОД на МВР – Ямбол е станал около 21,30 часа на 13 март в района на км 303 по аутобана в посока от Бургас за София. Няколкото глигана се промушили през телените ограждения и изскочили на скоростната отсечка при което един върху друг се наблъскали 4 леки коли. Най-тежко са потрошени първите два автомобила, които не са имали време да набият спирачките. Движението е било прекратено за около час , за да бъдат разчистени останките и да се направи оглед. Уведомени са отговорните служители на АПИ и горската стража.Това не е прецедент, коментират дългогодишни работници, според тях най-вероятно животните са били подгонени от бракониери и за да се спасят са разрушили телената мрежа с глигите си.\n                    ", "date": "2018.03.14", "title": "Глигани изскочиха на АМ Тракия, помляха 4 коли  "}
{"url": "http://www.monitor.bg/a/view/13095-%D0%9D%D0%BE%D1%89%D1%82%D0%B0-%D0%BD%D0%B0-%D0%BC%D1%83%D0%B7%D0%B5%D0%B8%D1%82%D0%B5-%D0%B8-%D0%B3%D0%B0%D0%BB%D0%B5%D1%80%D0%B8%D0%B8%D1%82%D0%B5-%D0%B5-%D0%B2%D0%B0%D0%B6%D0%B5%D0%BD-%D0%B7%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%BE%D0%B5%D0%BA%D1%82-%D1%89%D0%B5-%D0%B3%D0%BE-%D0%B8%D0%BC%D0%B0/", "text": "Кметът Тотев кани Веселина Сариева на кафе, но тя да забърка кекс, определи като недоразумение прехвръкналите искри\n                    Кметът на Пловдив Иван Тотев покани директорката на фондация „Отворени изкуства” Веселина Сариева, която организира Нощта на музеите и галериите в Пловдив, на кафе. Целта е да изяснят възникналото помежду им недоразумение и събитието все пак да се състои. За поканата градоначалникът признава, че е преглътнал егото си и „ще й кажа – може един кекс да забърка, но ако искаме това събитие да се случи, ние трябва да го направим двамата”.Тотев припомни думи на Сариева, която била казала, че две години нямало да работи с него самия и с общината. „Казвам с кмета, защото аз разписвам някои неща от които тя има нужда и тя няма как да си направи събитието. И когато тя казва, че няма да работи с този кмет, нормално би било, че тя не очаква нищо от мен. Как да не работи с мен, пък аз да разписвам и да й давам? Затова стана това недоразумение. За нас това е важен проект. Нощ на музеите и галериите е важно събитие. Нямайте никакво съмнение, че ние искаме това събитие да се случи”, заяви кметът. Той припомни, че в последните 3 години музеите в Пловдив не искали да участват в Нощта поради липса на заплащане.„Ако не сме ние, община Пловдив, да принуди музеите да работят, те няма да отворят. Това трябва да е ясно. Ние сме партньори по принуда в това събитие. Но то е важно за Пловдив, а Сариева сама не може да го направи. Нито може да си отвори музеите, не може да си извади разрешителни за публични пространства, не може да сложи един човек да върти огън, ако аз не й разпиша”, бе категоричен градоначалникът.Тъй като Веселина Сариева се е отказала от общинското финансиране с писмо, парите ще бъдат пренасочени за допълнителни проекти в рамките на празниците на Стария град този септември.\n                    ", "date": "2018.03.14", "title": "Нощта на музеите и галериите е важен за Пловдив проект, ще го има"}
{"url": "http://www.monitor.bg/a/view/81351-%D0%9F%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%BD%D0%B0-%D0%B4%D0%B5%D0%BD-%D1%89%D0%B5-%D0%BF%D0%BE%D0%BB%D0%B7%D0%B2%D0%B0%D1%82-%D0%BC%D0%B5%D1%82%D1%80%D0%BE%D1%82%D0%BE-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2019%D0%B3/", "text": "При откриването на третия лъч на метрото през 2019г. се очаква 500 хиляди пътници дневно да използват подземният превоз. Това съобщи шефът на “Метрополитен” Стоян Братоев. Той заедно с кмета на София Йорданка Фандъкова, министърът на екологията Нено Димов и министърът на транспорта Ивайло Московски инспектираха изграждането на метростанцията при Александровска болница на ул.“Георги Софийски“. Братоев съобщи, че след година и половина метрото ще е с дължина около 52 км. Той поясни, че от периферните точки на София ще се стига за 16 минути до центъра. „Благодарение на метрото в момента има 79 000 тона намаление на вредните газове, а след пускането на третия лъч вече ще бъдат 90 000“, каза Братоев. С приключването на строителството на третата линия се очаква пътният трафик да бъде намален с 30%. С новата линия метрото ще има връзки с над 55 автобусни и тролейбусни спирки.  От своя страна Фандъкова обяви, че изграждането на метрото върви по график. „Две години от началото на строителството на първият етап от третата линия на метрото имаме изпълнение от 56%. Проверката днес ни дава уверение, че строителството на подземната железница се движи по график“, каза кметицата и допълни, че там, където минава метрото има обновени булеварди, нови тротоари, осветление, което е важно за града.  Транспортният министър Ивайло Московски подчерта, че е много важно България да се пребори заедно с останалите държави-членки на ЕС за продължаване на кохезионната политика, за да може и в бъдеще да се осигуряват средства за разрастването на подземния превоз.  Първият етап от третата линия на метрото ще свързва бул. „Владимир Вазов“ и „Красна поляна“, ще бъде с дължина 8 км, по които ще бъдат изградени 8 метростанции. Вторият етап е от „Красно село“ до „Овча купел“ с дължина 4 км. и 4 метростанции. Очакванията са третия лъч на метрото да бъде пуснат до края на 2019г. По линиите на новото метро ще се движат и нови влакове, които ще могат да се управляват без машинист. Вече започна и тестването на един от тях, а през лятото ще пристигнат още 4 мотриси. По третата линия на метрото ще има и стъклени стени на пероните, които ще са с височина 1,5 м и ще се отварят, когато влакът е пристигнал. ", "date": "2018.03.14", "title": "Половин милион на ден ще ползват метрото до края на 2019г."}
{"url": "http://www.monitor.bg/a/view/83435-%D0%92%D0%B5%D1%82%D0%B5%D1%80%D0%B0%D0%BD-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0%D0%B2%D1%8A%D1%80%D1%88%D0%B8-100-%D0%B3%D0%BE%D0%B4%D0%B8%D0%BD%D0%B8/", "text": "\n                    Ветеранът от Втората световна война Трайко Андонов отбеляза днес 100 години от рождението си, съобщават от Община Русе. Столетникът е отпразнувал юбилея си в местен ресторант, където е получил много поздравления и подаръци. От името на министъра на отбраната Красимир Каракачанов му е бил връчен почетен знак.\n\nТрайко Андонов е роден на 14 март 1918 г. в село Лазаро Поле, Македония. През 1926 г. семейството му идва в България и се установява в гр. Бяла, Русенско. През 1939 г. полага войнишка клетва, а през 1940 г. става ефрейтор, като по-късно му е присвоено званието кандидат подофицер. Завършва военната си служба същата година. По време на Втората световна война два пъти е мобилизиран и изпращан в противовъздушните батареи около София и Перник, за да защитава въздушното пространство над тях. През 1948 г. се установява да работи в Русе.\n                    ", "date": "2018.03.14", "title": "Ветеран от войната  навърши 100 години"}
{"url": "http://www.monitor.bg/a/view/1802-%D0%9D%D0%BE%D0%B2-%D0%BF%D0%B5%D1%88%D0%B5%D1%85%D0%BE%D0%B4%D0%B5%D0%BD-%D0%BC%D0%BE%D1%81%D1%82-%D1%89%D0%B5-%D1%81%D0%B2%D1%8A%D1%80%D0%B7%D0%B2%D0%B0-%D0%9E%D1%81%D1%82%D1%80%D0%BE%D0%B2%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D1%8A%D1%81-%D0%97%D0%BE%D0%BD%D0%B0%D1%82%D0%B0-%D0%BD%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE/", "text": "\n                    Нов пешеходен мост ще свързва Парк-Остров „ Свобода“  до река Марица в Пазарджик със Зоната на здравето, като дължината на новото съоръжение ще бъде 108 метра. Това оповести кметът на общината Тодор Попов и допълни, че е обявена обществена поръчка за инженеринг- работно проектиране, съгласуване, авторски надзор и изпълнение на строително-монтажни работи. В южната и северни части на моста се предвиждат пешеходни алеи, които да осигурят достъп за хора в неравностойно положение. Напречното сечение на моста и подходите към него с габарит 6 м., габаритът на пешеходните алеи да е 5 м., a на рампите за инвалиди –  2,5 м. Новото съоръжение ще осигури достъп между Зоната на здравето, където се провеждат спортни турнири и има стадиони и игрища и Парк-остров „ Свобода“, който е често посещаван от граждани и гости на Пазарджик. Тук се намира и зоопаркът с интересни видове животни и птици. Съоръжението е необходимо, тъй като движението между двата обекта сега е изнесено по стария бетонен мост над Марица, строен през 70-те години на миналия век и оттам трафикът е натоварен. За пешеходците е опасно да преминават през този мост, затова с новото съоръжение те ще бъдат улеснени. Предвидените срокове  за  изготвяне на технически проект е не повече от 50 календарни дни, а за  изпълнение на строително-монтажните работи – не повече от 240 календарни дни, считано от датата на подписване за откриване на строителна площадка и определяне на строителна линия и ниво.Прогнозната стойност на поръчката е не повече от 1 100 000 лв, без ДДС.\n\n \n                    ", "date": "2018.03.14", "title": "Нов пешеходен мост ще свързва Острова в Пазарджик със Зоната на здравето"}
{"url": "http://www.monitor.bg/a/view/24060-%D0%9C%D0%BD%D0%BE%D0%B3%D0%BE%D0%B4%D0%B5%D1%82%D0%BD%D0%B0-%D0%BC%D0%B0%D0%B9%D0%BA%D0%B0-%D0%BF%D0%BE%D0%B1%D0%B5%D0%B4%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B7%D0%B0-%D1%82%D0%B0%D0%BA%D1%81%D0%B0-%D0%94%D0%B5%D1%82%D0%B5/", "text": "\n                    ВАС върна дело за дискриминация в Старозагорския административен съд и му разпореди да се произнесе отново, след като там вече веднъж отхвърлили жалба на майка срещу заведение, което искало надценка за играещи деца.След продължили близо 30 месеца митарства по съдебните инстанции майка на 3 непълнолетни деца от Стара Загора успя да докаже, че е станала жертва на дискриминационно отношение в заведение, в чието меню била записано, че дължи 50-процентна надценка на сметката, ако рожбите й се заиграят помежду масите.В социалните мрежи Живка Александрова написа: „Делото срещу едно старозагорско заведение, което преди 2,5 години си позволи да заплашва с такса „Дете\" е решено от ВАС, в полза на всички деца и родителите им.Това решение лично за мен, не само като жалбоподател, но и като родител е глътка въздух и лъч надежда, че все пак в съдебната ни система има мислещи и съвестно работещи хора“.Александрова припомня, че Комисията за защита от дискриминация и старозагорският административен съд не са установили дискриминация в конкретния казус, но състав на Върховния административен съд с председател Здравка Шуменска в свое заседание от 26 февруари т.г.е заел коренно противоположна позиция. Върховните съдии отменят предходните решения и връщат делото обратно в Града на липите за ново произнасяне, а КЗД ще трябва да плати 500 лв за направените от Александрова разноски за адвокат. В мотивите за отмяната на предходните решения съдиите са записали дословно: „Съгласно надписа, нарушението на изискването за недопускане на детска игра се санкционира със сума, която е обвързана със сметката за консумация. Това означава, че по същество, при преценка на представител на заведението, че е допуснато нарушение (детска игра), за съответната категория посетители по този начин се въвеждат различни, по-високи цени, отколкото за останалите посетители на заведението, а това без съмнение ги поставя в особено неблагоприятно положение в сравнение с последните. Това е нарушение не само на забраната по чл. 4, ал. 1 от Закона за туризма за предоставяне на туристически услуги в туристически обекти на цени в различен размер, но и по-неблагоприятно третиране на основата на признака „семейно положение“, представляващо проява на пряка дискриминация по смисъла на чл. 4, ал. 2 от Закона за защита от дискриминация“.Репортерска проверка в заведението установи, че скандалният надпис вече го няма в менюто.\n\n\n                    ", "date": "2018.03.14", "title": "Многодетна майка победи заведение за такса „Дете“"}
{"url": "http://www.monitor.bg/a/view/51051-%D0%9F%D1%8A%D0%BB%D0%BD%D0%B0%D1%82%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D1%82%D0%BE%D0%BA-%D0%BD%D0%B0%D0%B9%D1%80%D0%B0%D0%BD%D0%BE-%D1%81%D0%BB%D0%B5%D0%B4-510-%D0%B3%D0%BE%D0%B4%D0%B8%D0%BD%D0%B8/", "text": "Субсидирани производители са за нотификация на държавната помощ\n                    Пълната либерализация на пазара ще стане след 5-10 години. Това прогнозира за „Монитор“ енергийният експерт проф. Атанас Тасев.По думите му главната пречка е не само енергийната бедност, а фактът, че в моментазаради договорите за изкупуването на значителни количества електроенергия на преференциални (субсидирани) цени. С либерализацията за инвеститорите (собствениците на такива централи) не се променя нищо. Те могат да продават за 60 лв./мегавата час и разликата им се покрива. от специалния фонд, заради договора за разликите. Според проф. Тасев е добре, че в предлаганите промени в Закона за енергетиката, които се предвиждат ограничения за продажбите на субсидирана енергия на борсата, като се въведе минимална цена, която най-вероятно ще е 60 лв./мегават. „Това намалява рисковете от дъмпинг и спасява държавните централи от фалит или излизане от пазара. Новите промени в Закона за енергетиката правят пазарът либерализиран, но няма да стане бързо. В другите държави от 10 години тече процесът. Няма да сме първенци, а ще бързаме бавно, стъпка по стъпка, което е по-безопасно. Видя се какво стана при пускането на борсата у нас.защото функционирането й не беше тествано по отношения на тях. Пример за това е известният случай как на борсата за 3 секунди бяха изтъргувани на ниска цена 180 мегавата за година напред“, поясни професорът. „Не бива да се забравя, че каквото и да е нивото на либерализация винаги ще има регулация в „Пренос високо напрежение”, „Достъп високо напрежение”, и достъп и пренос за средно и ниско напрежение и преразпределението, като . Този режим ще си остане вечно, защото по този начин се регулират естествените монополи“, припомни Тасев.На дискусия в София относно либерализацията на пазара председателят на парламентарната комисия по енергетика Делян Добрев предложи да се помисли за по-голяма финансова самостоятелност на КЕВР, по подобие на БНБ и КФН, но в случая трябвало да се иска и мнението на финансовия министър. В рамките на обсъжданията стана ясно още, че промените в Закона за енергетиката касаещи либерализацията може да не влязат в сила от 1 юли, когато започва следващи регулаторен период.Боян Кършаков от асоциация „Хидроенергия“ пък поиска излизането на производителите на зелена енергия на борсатаОтносно референтните цени, които ще се въведат той предложи те да се определят за бъдещ период, а не на база на минали котировки на енергийната борса. С тази идея обаче не се съгласи Константин Стаменов от Асоциацията на големите енергийни консуматори. „Ние потребителите искаме промените в Закона за енергетиката да влязат в сила от 1 юли, защото от 14 години ги чакаме“, поясни той. Според него е правилно определянето на референтната цена за субсидираните производители да се прави на база на минал период според отчетените стойности на борсата, а не да се изчисляват незнайно как в кабинетите на чиновниците.Адвокат Ясен Спасов предложи да се помисли за нотификация в ЕК на новите договори на субсидираните производители на ток, които те ще подпишат с Фонда за сигурност на енергийната система, след като законовите промени влязат в сила.\n                    ", "date": "2018.03.14", "title": "Пълната либерализация на пазара ток най-рано след 5-10 години"}
{"url": "http://www.monitor.bg/a/view/58885-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B1%D0%BE%D0%B9-%D0%BD%D0%B0%D0%B4-%D1%88%D0%BE%D1%84%D1%8C%D0%BE%D1%80-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Полицията в София задържа четирима души заради нападение и побой над шофьор след катастрофа снощи.\nВсички арестувани са с криминални регистрации и известни на МВР. \nЧетиримата мъже са пребили водач на лека кола, която се е ударила в джипа, с който те са се движели в столичния квартал \"Бояна\", предаде БНР. \nСлед това мъжете са накарали пострадалия да опише в двустранния протокол на инцидента, че той е виновен за случилото се. Малко по-късно пребитият човек е подал сигнал в полицията, а патрули на СДВР са арестували четиримата нападатели. \nЕдиният от задържаните е известният Атанас Георгиев по прякор \"Гаргата\", който преди време беше арестуван заради подозрения за участие в групово изнасилване и трафик на жени с цел сексуална експлоатация в Италия.\nПолицията в София издирва свидетели на инцидента.\n                    ", "date": "2018.03.14", "title": "Арестуваха четирима заради побой над шофьор след катастрофа"}
{"url": "http://www.monitor.bg/a/view/508-1-%D0%BC%D0%BB%D1%80%D0%B4-%D1%82%D1%80%D1%8F%D0%B1%D0%B2%D0%B0%D1%82-%D0%B7%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B0/", "text": "Правителството прави фирма за поддръжка на язовирите\n                    1 млрд. лв. трябват за укрепване на известните свлачища. Това каза регионалният министър Николай Нанков след откриването на конференция с участието на експерти от ЕС по въпросите на кадастъра.Нанков припомни като за тази година с увеличението има почти 18 млн. лв. за борба със свлачищата от междуведомствена комисия по възстановяване към МС и на оперативна програма \"Околна среда\", в която за свлачищата има 65 млн. лв. Свлачищата в страната са над 2000, като за миналата година нововъзникналите са над 40, а за тази година министър Нанков очаква дори да са повече. Само за миналата седмица има около 18 свлачища по пътищата, допълни Нанков и предупреди, чеВъпросните 18 млн. лева на МРРБ няма да ни стигнат само за укрепването на свлачището в област Смолян, коментира министърът. За свлачищата по морето на спирка Фара, Аксаково, Кипарис - юг и север, Балчик - са нужни над 300 млн. лева, като никой не може да гарантира постоянен ефект, отбеляза министърът.Според него вече се обмисля създаване на катастрофичен пул, като идеята не нова, а е обсъждана още през от 2012 г., но от тогава нищо не е направено. Тя е била наскоро обсъдена с вицепремиера Валери Симеонов и ще бъде дискутирана и с премиера Бойко Борисов. Министърът уточни, че ще проучи опитът на други страни, където вноски в такива фондове се правят от данъците за имоти или от застрахователните полици за недвижимости. Нанков коментира още и доколко е икономически съобразно укрепване на свлачища в слабо населени райони. По думите по-добре е в такива случаи на хората да бъдат представени жилища на други по-безопасни места. Той припомни десетките милиони лева вложени за изграждане на анкерите за спиране на свлачището, които не след дълго са били отнесени от земната маса.Междувременно министърът на икономиката съобщи днес, че се планира създаването на търговско предприятие, което ще е собственик на общинските язовири занемарени от местните власти.след като се направят необходимите законови промени„Държавното предприятие ще отговаря за извършването на ремонта и поддържането, така че да не се случва това да няма пари и финансови средства. Има и предложения, да се създаде фонд, който да генерира средства не само от бюджета, но и от стопанската дейност на всички язовири“, уточни Караниколов. „И от този фонд да се набират средства за извършване на ремонтите”, обясни министърът. Той каза, че примерно тези, които са в НЕК и генерират някаква печалба и приходи, те също ще вкарват съответен процент в този фонд. Парите ще бъдат от държавния бюджет и от този фонд. До другата сряда законът трябва да е готов и внесен в НС.Днес са внесени предложения за законодателни изменения в Закона за водите, предвиждащи язовирите да бъдат категоризирани на големи и малки и какви са изискванията им за експлоатация. „Ще се задължават собствениците и операторите да правят аварийни планове”, посочи Караниколов.\n\n\n                    ", "date": "2018.03.14", "title": "1 млрд. трябват за укрепване на свлачищата"}
{"url": "http://www.monitor.bg/a/view/38612-%D0%A1%D0%B2%D0%B5%D1%82%D0%BE%D0%B2%D0%BD%D0%BE%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82-%D1%84%D0%B8%D0%B7%D0%B8%D0%BA-%D0%A1%D1%82%D0%B8%D0%B2%D1%8A%D0%BD-%D0%A5%D0%BE%D0%BA%D0%B8%D0%BD%D0%B3-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-76/", "text": "Ако на земята е имало човек, който наистина да знае нещо за Вселената – то това беше Стивън Хокинг. Видният британски физик и космолог, автор на бестселъра \"Кратка история на времето\" обаче вече не е между живите - почина на 76-годишна възраст, в съня си в дома си в Кембридж, а по ирония на съдбата смъртта му съвпада със 139-годишнина от рождението на Алберт Айнщайн. И за да продължим със съвпаденията – Хокинг е роден на датата на 300-ата годишнина от смъртта на Галилео Галилей – 8 януари 1942 г. Хокинг бе поразен от амиотрофична латерална склероза още на 21-годишна възраст. Лекарите му дават едва две години живот и за щастие Стивън Хокинг става един от най-дълго преживелите с болестта хора в света. \"Хокинг въплъщава идеята за чист безтелесен интелект\", пише навремето в. \"Таймс\". По-голямата част от живота си той прекарва в инвалидна количка, лишен от възможността да се движи и да говори, и принуден да общува чрез компютър. Още от дете Хокинг страда от липса на добра физическа координация. \"Хич не ме биваше в игрите с топка, а почеркът ми отчайваше учителите\", признава ученият. Въпреки това съучениците му го наричат \"Айнщайн\". Години по-късно на него вече ще се гледа като на наследник в редица отношения на Алберт Айнщайн – гения-знаменитост. \"Никой след Айнщайн не е ангажирал по този начин широката общественост. Той се превърна в икона с ум, с какъвто не са надарени обикновените смъртни. Хората невинаги разбират думите му, но знаят, че той е брилянтен. Човешкият елемент в неговата борба също привлича масовото внимание\", казва известната астрономка и директорка на обсерватории \"Карнеги\" Уенди Фридман. Не само интересът му към големите въпроси, които занимават човечеството, и желанието му да даде научно обяснение на всички феномени, правят Стивън Хокинг толкова обаятелен в очите на хората. Те го възприемат и като символ на човек с интелект, способен да достигне звездите, но същевременно толкова осакатен, че не може да направи нищо за себе си. Повечето хора свързват Айнщайн с уравнението e=mc2, без да разбират значението му. Въпреки своите сложни трудове, също непонятни за по-голямата част от човечеството, Хокинг е разбираем с това, че търси отговорите на вечните въпроси, които всички си задават, отбелязва космологът Майкъл Търнър от Чикагския университет.", "date": "2018.03.14", "title": "Вселената осиротя: почина Стивън Хокинг"}
{"url": "http://www.monitor.bg/a/view/10360-%D0%9C%D0%B0%D0%B4%D0%BE%D0%BD%D0%B0-%D1%80%D0%B5%D0%B6%D0%B8%D1%81%D0%B8%D1%80%D0%B0-%D1%84%D0%B8%D0%BB%D0%BC-%D0%B7%D0%B0-%D0%B1%D0%B0%D0%BB%D0%B5%D1%80%D0%B8%D0%BD%D0%B0%D1%82%D0%B0-%D0%9C%D0%B8%D0%BA%D0%B0%D0%B5%D0%BB%D0%B0-%D0%B4%D1%8C%D0%BE-%D0%9F%D1%80%D0%B8%D0%BD%D1%81/", "text": "\n                    Поп иконата Мадона ще се завърне на режисьорския стол седем години, след като засне втория си авторски филм W.E. Този път изпълнителката на Papa Don't Preach ще завърти камерата около историята на балерината Микаела дьо Принс. \"Пътят й ме развълнува както като творец, така и като активист, който разбира бедите. Имаме уникална възможност да насочим вниманието към Сиера Леоне и да дадем възможност на Микаела да стане гласът на всички осиротели деца, край които е израснала\", заяви Мадона.\n\nСлед като остава сираче, Дьо Принс е осинонвена от американско семейство, а на сцената дебютира в балета „Джобърг“ в Йоханесбург на 17 години. По-късно се присъединява към холандския национален балет, а феновете на Бионсе я видяха и в клипа към Lemonade.\n\nСред кино проектите, по които към момента работи Мадона, е и филмовата адаптация на романа на американския писател Андрю Шон Гриър „Невъзможните животи на Грета Уелс“.\n                    ", "date": "2018.03.14", "title": "Мадона режисира филм за балерината Микаела дьо Принс "}
{"url": "http://www.monitor.bg/a/view/66201-%D0%97%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%92%D0%BE%D0%B4%D0%B5%D1%89%D0%B8-%D0%BB%D0%B5%D0%BA%D0%B0%D1%80%D0%B8-%D0%BE%D0%B1%D1%83%D1%87%D0%B0%D0%B2%D0%B0%D1%82-80-%D0%BA%D0%BE%D0%BB%D0%B5%D0%B3%D0%B8-%D0%B2-%D0%BA%D1%83%D1%80%D1%81-%D0%BF%D0%BE-%D1%85%D0%B8%D1%80%D1%83%D1%80%D0%B3%D0%B8%D1%8F-%D0%BD%D0%B0-%D0%B6%D0%B8%D0%B2%D0%BE/", "text": "\n                    80 медицински специалисти от страната наблюдаваха в реално време две ендоскопски операции, извършени в Интегралния център на УМБАЛ „Св. Георги” от директора на болницата проф. д-р Карен Джамбазов. Специализираният курсс за оперативно лечение на синуси и слъзни пътища се провежда за първи път, съобщиха от здравното заведение. Обучаемите са гледали хирургията на живо от 10-та аудитория в болницата посредством видеовръзка с Интегралния център. Курсът „Съвременни аспекти и предизвикателства в оперативното лечение на параназалните синуси и слъзни пътища” е бил част от практическото обучение на медицинските специалисти.\n\nПрактическата част от курса даде възможност на участниците да наблюдават в реално време, т. нар. live surgery, две ендоскопски операции – пансинустомия и дакриоцисториностомия. Целта на курса е била специалистите по здравни грижи да се запознаят със спецификите на предоперативната, интраоперативната и постоперативната грижа при пациенти със заболявания на околоносните кухини и слъзните пътища. „Обучението и теоретично, и практично, показва предимствата и предизвикателствата на ендоскопската ендоназална синус хирургия”, каза проф. Джамбазов.\n\nИнтегралният център за лечение на тумори и травми на глава и шия e част от Високотехнологичния център за трансфер на знания и здравни технологии на УМБАЛ „Свети Георги“ и е оборудван с О-рамо, навигационна система и модерна ендоскопска апаратура. Към настоящия момент първата пловдивска университетска болница е единствената в България, която разполага с подобна система за високоспециализирана хирургия. Ръководител на следдипломния курс е проф. д-р Карен Джамбазов, д.м. - изпълнителен директор на УМБАЛ „Свети Георги“ ЕАД, гр. Пловдив, и ръководител на Катедрата по УНГ болести към Медицински университет – Пловдив. Освен него в теоретичния панел с лекции се включиха д-р Димитър Чаталбашев – специалист анестезиолог, д-р Александрина Топалова – УНГ специалист, ст.м.с. Славка Щерева и ст.м.с. Костадинка Божикова.\n                    ", "date": "2018.03.14", "title": "За първи път:   Водещи лекари обучават 80 колеги в курс по хирургия на живо "}
{"url": "http://www.monitor.bg/a/view/38103-%D0%A1%D0%B5%D0%B2%D0%B8%D0%BB%D1%8F-%D1%88%D0%BE%D0%BA%D0%B8%D1%80%D0%B0-%D0%AE%D0%BD%D0%B0%D0%B9%D1%82%D0%B5%D0%B4-%D0%B2-%D0%A2%D0%B5%D0%B0%D1%82%D1%8A%D1%80%D0%B0-%D0%BD%D0%B0-%D0%BC%D0%B5%D1%87%D1%82%D0%B8%D1%82%D0%B5/", "text": "„Рома“ напред след 1:0 над „Шахтьор“\n                    „Манчестър Юнайтед“ загуби от „Севиля“ с 1:2 на своя „Олд Трафорд” в реванша от 1/8-финалите на Шампионската лига. Испанският тим смълча „Театъра на мечтите” и с общ резултат 2:1 се класира за 1/4-финалите, след като първата среща бе завършила 0:0.В началните минути Ромелу Лукаку и Маркъс Рашфорд пропуснаха, отправяйки неточни удари. След това домакините отстъпиха инициативата и андалусци на свой ред направиха пропуски чрез Кореа и Муриел. Най-чистото положение за първата част пропиля белгиецът Маруан Фелайни, който направи двойно подаване с Алексис Санчес и шутира, но вратарят на гостите Серхио Рико спаси.След почивката и двата тима се активизираха и удар на Лингард бе спасен от Серхио Рико. След това головите положения отново липсваха, а всичко най-интересно се случи в заключителния четвърт час. Първо влезлият като резерва Уисам Бен Йедер шокира домакините с два гола в 74-ата и 78-ата минута, възползвайки се от асистенции на Пабло Сарабия и Хоакин Кореа. „Червените дяволи” върнаха едно попадение чрез Ромелу Лукаку (84) след пас на Маркъс Рашфорд, но това бе всичко, което постигнаха в тази среща.Така „Севиля“ триумфира в „Театъра на мечтите” и ще играе на 1/4-финалите в най-престижната европейска клубна надпревара.В другия мач за вечерта „Рома“ победи у дома „Шахтьор“ (Донецк) с 1:0 в реванша и се класира напред с общ резултат 2:2 и повече голове на чужд терен. „Вълците” бяха загубили с 1:2 в първата среща и спечелиха точно с толкова, колкото им трябваше, за да стигнат 1/4-финалите на турнира за първи път от 10 години насам.Единственото попадение дойде малко след почивката. Домакините поведоха, след като Кевин Строотман изведе Един Джеко зад защитата и босненският голмайстор с едно докосване я промуши между краката на вратаря за 1:0 в 52-рата минута. След това Джеко имаше още два шанса да удвои аванса на „вълците”, но и в двата случая не намери целта.В 79-ата минута гостите останаха в намален състав, след като Иван Ордец си изкара директен червен картон за задържане на Джеко.\n\n\n                    ", "date": "2018.03.14", "title": "„Севиля“ шокира „Юнайтед“ в „Театъра на мечтите“"}
{"url": "http://www.monitor.bg/a/view/42786-%D0%91%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%A3%D1%83%D0%B4%D1%81-%D0%BF%D1%80%D0%BE%D0%B4%D0%B0%D0%B2%D0%B0-%D0%B8%D0%BC%D0%B5%D0%BD%D0%B8%D0%B5-%D0%B7%D0%B0-36-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0/", "text": "В имота има и къщичка за гости с два апартамента\n                    Бившата жена на Тайгър Уудс – Елин Нордеген, е обявила за продан свръх луксозното си имение във Флорида на цена от 36 милиона паунда. 38-годишната бивша манекенка, която е родом от Швеция, искала по този начин да се отърве от кошмарните спомени от времето на брака си с чернокожата звезда на голфа.Разводът й донесе 72 милиона паунда обезщетение. Половината от сумата й послужи, за да се сдобие с екстравагантната недвижима собственост през 2014 година.Гигантският дом на брега на океана, разположен в Норд Палм Бийч, разполага с 11 спални, 15 бани и три всекидневни стаи. Намира се в поземлен терен от 1,4 акра, зданието е с разгърната площ 1400 квадратни метра и е „идеално място за всеки, който обича комфортния начин на живот и красотите на природата“, гласи обявата.Официалната дневна и трапезарията покриват умерените изисквания за комфорт и са с изглед към океана. Елегантно обзаведената кухня е оборудвана с дискретен телевизионен екран, кафе-бар, хладилно помещение, килер, кът за сядане и зона за закуска с изглед към плажа. В центъра на извисяващото се вито стълбище има огромен триетажен кристален полилей, облечен с камъни \"Сваровски\". Към него се стига през хола и официалната трапезария.Основната спалня разполага със собствен санитарен възел, гардероб, три камини и балкон, за да се наслаждават домакините на гледките и звуците на Атлантическия океан. Всяка от четирите уникално стилни стаи за гости пък има самостоятелна баня и дрешник. Терасата на покрива също предлага прекрасен изглед към океана.Домът разполага и с климатизирана винарска изба, кино, фитнес център, кухня за кетеринг и гараж за четири автомобила.Отвън има плувен басейн с водна пързалка, фитнес център, половин баскетболно игрище и тренировъчен грийн за голф. Отделно в двора има и къщичка за гости с два двустайни апартамента.Нордеген продава и двустайния апартамент във Флорида, който също си купи след развода с Тайгър за 1,6 млн. паунда. Двамата се разделиха през 2010 година, след като на бял свят излязоха многобройните любовни афери на известния спортист.Уудс, който сега е на 42 години, тогава призна: „Бях неверен съпруг, имах много извънбрачни афери, постоянно мамех жена си. Всичко, което правех, беше неприемливо. Нямам оправдание.“Двамата бяха семейство в продължение на 6 години и имат двама сина – 10-годишния Сам и Чарли, който е на осем.Нордеген твърди, че и след развода двамата са запазили цивилизованите контакти помежду си. „Отношенията ни са концентрирани около двете ни деца и са много коректни. Той е много добър баща“, казва блондинката.\n\n\n                    ", "date": "2018.03.14", "title": "Бившата на Уудс продава имение за 36 млн. паунда"}
{"url": "http://www.monitor.bg/a/view/6486-%D0%9C%D0%B0%D1%80%D0%BA%D0%BE-%D0%A0%D0%BE%D0%B9%D1%81-%D0%BF%D1%80%D0%B8%D0%B1%D1%80%D0%B0-%D0%A1%D0%BA%D0%B0%D1%80%D0%BB%D0%B5%D1%82-%D0%B2-%D0%B4%D0%BE%D0%BC%D0%B0-%D1%81%D0%B8/", "text": "\n                    Осем месеца след като скъса кръстни връзки на коляното, нападателят на „Борусия“ (Дортмунд) Марко Ройс изглежда напълно възстановен. Вероятно обаче и любовта има голям дял за тази положителна промяна.Както съобщава вестник „Билд“, от 2015 година сърцатият 28-годишен играч е заедно с очарователната 24-годишна манекенка Скарлет Гартман. Двамата са определяни като една от най-звездните двойки в германския футбол.Новината обаче е, че отскоро двамата вече официално живеят заедно. Домът им е в идиличния квартал Хоенсфбург, разположен южно от Дортмунд.„Мечтата ни винаги е била да станем семейство и да имаме деца, каза Ройс пред „Евроспорт“. – Хубаво е, че двамата със Скарлет намерихме подходящото за нас гнездо.“\n\n\n                    ", "date": "2018.03.14", "title": "Марко Ройс прибра Скарлет в дома си"}
{"url": "http://www.monitor.bg/a/view/44510-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%BF%D1%80%D0%B8%D0%B4%D0%B0%D0%B2%D0%B0-%D1%88%D0%B8%D0%BA-%D0%B2-%D0%9C%D0%B5%D1%80%D1%86%D0%B5%D0%B4%D0%B5%D1%81/", "text": "\n                    В последните дни се оказа, че четирикратният световен шампион във Формула 1 Люис Хамилтън не е само пилот в „Мерцедес“, но е ангажиран и с избора на маркови дрехи за хората от тима. От началото на новия сезон ръководството на отбора смени доставчика на официални облекла \"Хуго Бос\" с \"Томи Хилфигер\".Американската дизайнерска компания облича хората от „Мерцедес“ от глава до пети, а в основата на смяната е именно Люис Хамилтън. Британецът се е намесил зад кулисите с настояване за тази смяна, тъй като дизайнерът от Ню Йорк му харесвал повече от традиционния германски доставчик, стартирал в бизнеса като създател и производител на униформи по време на Третия Райх.„Люис направи контактите в края на есента и поръча всички официални и неофициални облекла, коментира шефът на отбора Тото Волф. – Те са от една марка, която му харесва. Затова решихме да подпишем договор за партньорство.“Не е тайна, че Хамилтън отдавна има контакти с Хилфигер. Там той има собствена модна линия и е рекламно лице на фирмата. А контрактът с „Мерцедес“ явно ще му донесе още някой процент от сделката.\n\n\n                    ", "date": "2018.03.14", "title": "Хамилтън придава шик в „Мерцедес“"}
{"url": "http://www.monitor.bg/a/view/68963-%D0%98%D1%81%D1%82%D0%B5%D1%80%D0%B8%D1%8F-%D0%B2-%D0%A3%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%D1%80%D0%B5%D0%B2%D0%B0%D0%BD%D1%88%D0%B0-%D1%81-%D0%9B%D0%B0%D1%86%D0%B8%D0%BE/", "text": "\n                    Истинска истерия обхвана привържениците на „Динамо“ (Киев) в часовете преди реванша с „Лацио“ от 1/8-финалите в турнира Лига Европа. Местните фенове разграбиха над 40 000 билета, а ако темповете на продажба се запазят, домакините прогнозират изчерпване на пропуските и изпълнен до краен предел капацитет на Олимпийския стадион в Киев. Капацитетът на съоръжението е 70 000 зрители, а предишният рекорд е от срещата с „Евертън“ на същата фаза в турнира през 2015 година, когато на трибуните бяха близо 68 000. До Украйна ще пътува и голяма група привърженици на „Лацио“, а двата тима ще се изправят един срещу друг в 20:00 часа след равенство 2:2 от първата среща.Другият италиански представител в надпреварата „Милан“ пристигна в Лондон за предстоящия реванш с „Арсенал“. Старши треньорът на „росонерите“ Дженаро Гатузо оцени като малки шансовете на своя тим да продължи в следващата фаза след поражението с 0:2 в първия мач, но бе категоричен, че играчите му ще оставят сърцата си на терена. „Уважаваме славните фланелки, които носим, и ще го докажем“, категоричен бе италианският треньор.\n\n\n                    ", "date": "2018.03.14", "title": "Истерия в Украйна за реванша с „Лацио“ "}
{"url": "http://www.monitor.bg/a/view/3672-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%94%D0%B8%D0%B0%D0%BB%D0%BE%D0%B3-%D0%B0-%D0%BD%D0%B5-%D0%B1%D0%BE%D0%B9%D0%BA%D0%BE%D1%82-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "\n                    \n                                        Немският футболен съюз не подкрепи идеята за бойкот на световното първенство в Русия. Позицията на съюза обяви неговият ръководител Райнхард Гриндел, след като британският външен министър Борис Джонсън обяви, че политиците в Англия може да откажат да посетят световния шампионат в Русия, а медиите прогнозираха, че е възможно и националният отбор да не се яви на първенството. „Немският футболен съюз залага на диалог, а не на бойкот, който няма да промени нищо. Нещо повече, олимпийските игри в Южна Корея показаха, че спортът може да способства за деескалацията на конфликтите и да обединява хората\", категоричен бе Гриндел.Властите във Великобритания стигнаха и по-далеч, като вече обсъдиха със САЩ и съюзниците си в Европа възможни действия по бойкотирането на Мондиала заради скандала около отравянето на бившия служител на руското ГРУ Сергей Скрипал и дъщеря му. Лондон настоява, ако се появи „руска следа“ в случая да се търси координиран отговор, който да включва дипломатически, икономически и военни мерки.\n                    \n                                    ", "date": "2018.03.14", "title": "Германия: Диалог, а не бойкот на мондиала"}
{"url": "http://www.monitor.bg/a/view/54201-%D0%90%D0%BB%D0%B1%D0%B5%D1%80%D1%82-%D0%9F%D0%BE%D0%BF%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5-%D0%B7%D0%B0-%D0%95%D0%9A/", "text": "65 млади скиори излъчиха шампионите в Пампорово\n                    Алберт Попов завърши на 11-о място в гигантския слалом от Европейската купа по ски-алпийски дисциплини в Солдеу/Ел Тартер (Андора). 20-годишният българин финишира за 2:09,07 минути, като записа второто си най-добро класиране за континенталната купа след осмото си място в същата дисциплината в италианския курорт Фолгария на 22 януари.Алберт беше 17-и в първия манш с време 1:06,26 мин., но с по-силно второ спускане за 1:02,81 мин. успя да се изкачи с шест места в крайното класиране.Победител стана Доминик Рашнер (Австрия) с общо време от 2:07,35 минути, следван на 17 стотни от секундата от италианеца Джулио Джовани Боска и на 32 стотни от друг италианец Андреа Балерин.В генералното класиране за Европейската купа Попов е 88-и с 81 точки. В подреждането за дисциплината гигантски слалом той е 29-и със 76 точки.В същото време 65 млади таланти от всички клубове в България стартираха днес в слалома от държавното първенство по ски алпийски дисциплини за възрастите до 14 и до 16 години в Пампорово. Състезанията се проведоха на писта \"Стената\".При момичетата до 14 г. титлата отиде при Анна Москова с време 1:15,67 мин. Шампионката в гигантския слалом Бояна Радева стигна до бронза в дисциплината. В същата възрастова група при момчетата първи е Николай Лечев с 1:12,49 мин. При старшата (до 16 г.) победата е за Юлия Златкова при девойките и Никола Семерджиев при юношите.Призьорите от гигантския слалом и слалома бяха наградени и от вицепрезидента на БФСки Георги Бобев.\n\n\n                    ", "date": "2018.03.14", "title": "Алберт Попов със силно представяне за ЕК"}
{"url": "http://www.monitor.bg/a/view/57705-%D0%90%D0%BD%D1%81%D0%B0%D0%BC%D0%B1%D1%8A%D0%BB%D1%8A%D1%82-%D0%BD%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D0%BA%D0%B0%D0%B7%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    \n                                        Ансамбълът на Германия официално отпадна от участие от турнира за Световната купа по художествена гимнастика в София. Надпреварата ще се проведе от 30 март до 1 април в зала „Арена Армеец“.Както е ясно, от преди месец немският ансамбъл официално бе поет от Нешка Робева, която преди дни влезе в конфликт с ръководствата на родната федерация и решението й дойде закономерно.Така в състезанието ще участват 18 ансамбъла и 56 индивидуални гимнастички.В отсъствието на водещата ни грация Невяна Владинова, която се възстановява от контузия, България ще бъде представена от Катрин Тасева и Боряна Калейн в индивидуалното.Русия идва със сестри Аверини, Беларус с Катарина Халкина и Алина Харнаско, Израел с Линой Ашрам и Никол Воронков и др.Ансамблите на Русия, Италия, Украйна, Беларус, Израел, Испания и Япония пък ще спорят с нашите момичета за отличията.Други 12 състезателки пък ще представят страната ни в международния турнир, непосредствено преди Световната купа – от 27 до 28 март. В надпреварата при жените отличията ще си оспорват 37 гимнастички от 20 държави.\n                    \n                                    ", "date": "2018.03.14", "title": "Ансамбълът на Германия отказа турнира в София"}
{"url": "http://www.monitor.bg/a/view/8442-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D1%8A%D0%B7%D1%80%D1%8F-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D0%BA%D0%BB%D1%83%D0%B1%D0%B0/", "text": "Евтините номера от близкото минало не минават, категоричен е Кирил Домусчиев\n                    „Лудогорец“ реагира остро на появилите се слухове за раздяла с треньора Димитър Димитров. Ръководството определи информациите за абсолютна спекулация, а Херо дори се обърна към привържениците с писмо, което бе публикувано на официалния сайт на шампионите. По думите на наставника твърденията, че иска да напусне „орлите“ през лятото са плод на внушения и пропаганда.„Това са измислици, които са част от обичайната пропаганда срещу любимия ни отбор. Искам да ви уверя, че към настоящия момент имам отлични отношения със собствениците, ръководството и футболистите на „Лудогорец“. Както всяко начало и за мен бе трудна адаптацията в клуба, но с течение на времето изградихме един страхотен колектив. Удовлетворен съм от комуникацията с играчите, с които съм убеден, че ще постигаме заедно целите, поставени ни от собствениците. Аз се чувствам добре и тепърва ще спечеля много отличия“, сподели Херо, като изтъкна, че твърденията за неговото напускане целят единствено създаването на напрежение в навечерието на битката за титлата.Същата позиция пред БЛИЦ изрази и собственикът на „Лудогорец“ Кирил Домусчиев, който бе категоричен, че Димитров си върши добре работата.„Доволен съм от него и няма причина той да бъде сменен. Треньорът си има валиден действащ договор и стриктно си го изпълнява. Това са спекулации, които целят да вкарат дестабилизация и да повлияят на психиката на треньори, футболисти и администрация, и то точно преди старта на плейофната фаза от първенството. Това са евтини номера, които са ни познати от близкото и далечното минало, но няма да успеят при нас, защото „Лудогорец“ е сериозен клуб“, отсече Домусчиев.\n\n\n                    ", "date": "2018.03.14", "title": "„Лудогорец“ съзря заговор срещу клуба"}
{"url": "http://www.monitor.bg/a/view/59246-%D0%93%D0%BE%D0%B4%D0%B6%D0%B0-%D0%B8-%D0%A4%D0%BE%D0%B9%D1%86-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-%D0%B3%D0%BB%D0%BE%D0%B1%D1%83%D1%81%D0%B8%D1%82%D0%B5-%D0%B2-%D1%81%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE/", "text": "Двама австрийци разделиха с равни времена първото място в Оре\n                    София Годжа (Ит) и Беат Фойц (Швейц) спечелиха малките кристални глобуси в най-скоростната дисциплина - спускането от Световната купа по ски алпийски дисциплини.\n\nВ последния старт - на финалите в Оре (Шв) олимпийската шампионка Годжа финишира втора, на 0,06 секунди от победителката Линдзи Вон (САЩ), но това й стигна да събере 509 точки в класирането за сезона и да вземе скъпоценния приз. Вон, която записа 5-ия си успех за сезона, мина съкратеното до 1449 метра заради метеорологичните условия трасе, с денивелация 456 м и 22 врати, за 55,65 секунди, но това й осигури второто място при спускачките, защото 3 точки не й стигнаха да измести Годжа от първото. В актива на американката победите станаха 82 и само още 4 я делят от рекорда на шведа Ингемарк Стенмарк, който е №1 в историята с 86.\n\nТрета, на 0,28 сек. пък финишира Алис Мак Кенис (САЩ). За нея това беше втори подиум в кариерата й след онзи от 12 януари 2013 г., когато записа единственото си първо място за Световната купа - на спускането в Санкт Антон.\n\n\"Беше много особено състезание, сподели след финала София Годжа. - Линдзи победи, аз спечелих глобуса. Щастлива съм. Винаги съм мечтала за този момент. Все още не мога да го осъзная. Вложих огромни усилия и в днешния старт. Беше много емоционално.\"\n\nТрета в спускането за сезона се нареди Тина Вайрайтер (Лихт) с 394 т., завършила 7-а, на 0,49 сек.\n\nБеат Фойц, световен шампион от Санкт Мориц 2017-а, който има 3 победи този сезон, пък завърши трети при мъжете, които караха по трасе, намалено до 2172 м заради силния вятър с денивелация 637 и 31 врати. След общо 9 спускания той събра 682 точки, достатъчни за глобуса в нея, с които остави зад себе си норвежкия ветеран Аксел Лунд Свиндал, олимпийски шампион от Пьончан 2018-а с 612 и Томас Дресен (Гер) - с 446. Свиндал стана 4-и, а Дресен - пети. Фойц става първият швейцарец, който печели кристален глобус след Дидие Кюш, който през 2011-а взе два - в спускането и в супергигантския слалом.\n\nПървото място в Оре с абсолютно равни времена - по 1:20,221 минути разделиха двама австрийци - Матиас Майер и Винсент Крихмайер.\n                    ", "date": "2018.03.14", "title": "Годжа и Фойц спечелиха глобусите в спускането"}
{"url": "http://www.monitor.bg/a/view/18957-%D0%A1%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D0%BE%D1%82-%D0%9A%D1%83%D0%B1%D0%B0-%D0%B8%D0%B7%D0%B1%D1%8F%D0%B3%D0%B0-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Кубинският боксьор Хоанис Архилагос, двукратен световен шампион при аматьорите в най-леката категория - до 49 кг от Доха'15 и Хамбург'17, избяга от националния отбор на страната си. Това стана по време на квалификационния турнир за игрите на Северна, Централна Америка и Карибския басейн в Тихуана (Мексико).\n\nИзточници, близки до Организационния комитет на турнира съобщиха, че 21-годишния Архилагос не се явил на кантара в понеделник и не бил допуснат до състезанието. Информацията за изчезването на боксьора е била потвърдена и от Националния институт по спорта на Куба. \"Архилагос е напуснал делегацията, пренебрегвайки задълженията, които е имал към своята страна\", се казва в саята на ведомството.\n\nСпоред коментарите по случая се очаква в скоро време боксьорът да се появи в САЩ и да потърси политическо убежище. Вероятната причина за бягството е предложение за договор с промоутърска компания, която да го лансира в професионалния бокс, който е забранен в Куба. Архилагос беше една от големите надежди на страната си за олимпийско злато в Токио 2020 г.\n                    ", "date": "2018.03.14", "title": "Световен шампион от Куба избяга в Мексико"}
{"url": "http://www.monitor.bg/a/view/58223-%D0%92%D0%B0%D0%BB%D0%B2%D0%B5%D1%80%D0%B4%D1%83-%D0%BD%D0%B0%D0%B4%D1%8A%D1%85%D0%B2%D0%B0-%D0%93%D1%80%D0%B8%D1%88%D0%BE-%D0%BF%D1%80%D0%B5%D0%B4%D0%B8-%D0%9C%D0%B0%D1%8F%D0%BC%D0%B8/", "text": "\n                    Треньорът Дани Валверду се опита да надъха възпитаника си Григор Димитров преди участието му на турнира от сериите „Мастърс 1000“ в Маями следваща седмица. Той пусна в социалните мрежи снимка от тренировка на българина във фитнеса, под която написа с хаштаг “Мисли прогрес, не перфекционизъм”.Гришо има нужда от тази подкрепа тъй като напоследък не се представя на желаното ниво. Самият той също се надъхва, като качи своя снимка от занимание от корта, върху която отправи следното послание: \"Време е да се изправиш и да увеличиш възможностите си, за да отвърнеш\".За сайта на турнира Григор сподели, че обича Маями и пази хубави спомени от Флорида. Четвъртият в света спомена за победата си над Томаш Бердих през 2012 г.: „Представих се много добре и постигнах една от първите си големи победи. Обичам турнира. Освен това имам много спомени, когато играх при младежите там на Orange Bowl”, заяви той.Миналия сезон Димитров загуби първия си мач в Маями, след като отстъпи на аржентинеца Гуидо Пейя. Само преди седмица той напусна по същия начин и надпреварата в Индиън Уелс и се намира в негативна серия за сезона.\n\n\n                    ", "date": "2018.03.14", "title": "Валверду надъхва Гришо преди Маями"}
{"url": "http://www.monitor.bg/a/view/28425-%D0%91%D0%B5%D0%B7-%D1%88%D0%B5%D1%84-%D0%BD%D0%B0-%D1%81%D1%8A%D0%B4%D0%B8%D0%B8%D1%82%D0%B5-%D0%B4%D0%BE-%D0%BF%D0%BB%D0%B5%D0%B9%D0%BE%D1%84%D0%B8%D1%82%D0%B5/", "text": "\n                    Съдийската комисия към БФС остава без шеф до старта на плейофите на Първа лига. Това съобщиха от футболната централа след първото заседание на новия Изпълком, на което се очакваше да се обсъдят заместници на подалия оставка Петър Петров. Президентът на футболната централа Борислав Михайлов призна, че ще се търси среща с премиера Бойко Борисов по темата с натиска срещу реферите. „Премиерът е запознат със ситуацията, но си има доста държавни дела. Така или иначе ще инициираме среща между него и президенти на клубове. Ще търся подкрепата на държавата, защото ние не можем да се справим с натиска. Ние не сме разследващ орган. Когато съдиите имат проблем, те трябва да сезират съответните органи”, каза Михайлов и допълни, че основната тежест при избора на нов шеф на реферите ще падне върху него. „Трябва да е сериозен човек, авторитетен и да си разбира от работата. Откакто съм президент нито един съдия не ми се е обадил, че е бил натискан. Съдията е човек и може да сбърка, дори повече от веднъж”, заяви още президентът на БФС.\n\n\n                    ", "date": "2018.03.14", "title": "Без шеф на съдиите до плейофите"}
{"url": "http://www.monitor.bg/a/view/32127-%D0%92%D1%81%D0%B5%D0%BA%D0%B8-%D0%BF%D0%B5%D1%82%D0%B4%D0%B5%D1%81%D0%B5%D1%82%D0%B8-%D1%81-%D0%BA%D0%B0%D1%80%D1%86%D0%B5%D0%BD%D0%BE%D0%BC-%D0%BD%D0%B0-%D1%89%D0%B8%D1%82%D0%BE%D0%B2%D0%B8%D0%B4%D0%BD%D0%B0%D1%82%D0%B0-%D0%B6%D0%BB%D0%B5%D0%B7%D0%B0/", "text": " Доброкачествен възел се превръща в злокачествен \n                    Всеки 50-и не само в България, но и по света живее с карценом на щитовидната жлеза, но не знае, показват данни на Европейското ендокринологично дружество.\n\nРакът на ендокринната жлеза е най-често срещаният ендокринен карценом.\n\nВ над 90% той не е така злокачествен, както този на гърдата или стомаха, каза проф. Русанка Ковачева, началник на Клиниката по тиреоидни заболявания и болести на минералния костен обмен „Акад. Ив. Пенчев” в София. Смъртността от него е много ниска – под 1 процент. Това е един относително безопасно протичащ тумор, който може да бъде диагностициран и лекуван достатъчно рано и добре, за да не застрашава живота на човека и по никакъв начин да не намалява преживяемостта, допълни тя.\n\nСпециалистът посочи, че в миналото, когато аутопсиите бяха задължителни, са откривани карценоми на починали в старост от други заболявания, които обаче по никакъв начин не са влошили качеството им на живот. Тези хора не са били лекувани, тъй като не са знаели за заболяването.\n\nЛипсата на симптоми е характерна за карценома на щитовидната жлеза. Лечението му е комплексно, но има особености в зависимост от стадия, в който диагнозата е установена. Това може да стане хирургично, възможно е да се наложи прилагането на радиойодтерапия. Понякога, години след първата, се налага повторна операция, но във всички случаи, преживяемостта е много добра. Същественото в лечението е, че карценомът на щитовидната жлеза има склонност да рецидивира. Затова, за разлика от други локализации, за които се смята, че след определени преживени години ракът се смята за победен, при този карценом се налага пациентът да бъде наблюдаван от лекар цял живот.\n\nХарактерно за рака на щитовидната жлеза е, че той може да се изяви в много ранна възраст. Той е рядкост при децата, но не и във възрастта между 20 и 40 години. Другият му пик е между 40 и 60 години.\n\nЛечението е оперативно, махат щитовидната жлеза след това пациентът минава на таблетки за цял живот. Не всякога обаче се стига до интервенция. Тя е наложителна само, ако карценомът е от агресивен тип. Решението за нея взима екип от специалисти.\n\nДори една жена да е с отстранена щитовидна жлеза, това не означава, че тя не може да забременее, износи и роди здраво дете, тъй като качеството на живот не се влошава по никакъв начин, не се намаляват и възможностите за репродукция.\n\nНезависимо, че заболяванията на тази жлеза се смятат за „дамски“, от тях не са пощадени и мъжете.\n\nЧестотата при жените е по-висока, защото, като цяло, те са по прецизни по отношение на профилактичните прегледи, ходят по-често на консултации с лекар и изследвания, отколкото мъжете, които смятат, че щом не ме боли, значи съм здрав, поясни ендокринологът д-р Александър Шинков от болницата.\n\nМнозина се питат, доброкачесвен възел на щитовидната жлеза може ли да се превърне в злокачествен.\n\nТова може да се случи, но изключително рядко. Обикновено, злокачественият възел започва като такъв, развива се постепенно, бавно докато не настъпи някаква клинична изява, поясни проф. Ковачева.\n\nМедицинската наука е установила, че клетките на щитовидната жлеза се делят най-бързо в детската и младата възраст. След това процесът става много бавен. Това означава, че една такава мутация може да настъпи в най-ранна възраст, да стои в щитовидната жлеза без да се изявява и човек може да си отиде от този свят без никаква проява на рак.\n                    ", "date": "2018.03.14", "title": "Всеки петдесети с карценом на щитовидната жлеза"}
{"url": "http://www.monitor.bg/a/view/62194-%D0%A2%D1%8A%D0%BD%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%B7%D0%B0%D1%82%D0%B0-%D0%B8-%D0%B2%D1%80%D0%B5%D0%B4%D0%B0%D1%82%D0%B0-%D0%BE%D1%82-%D1%81%D0%BE%D0%BB%D1%82%D0%B0/", "text": "Възрастните да приемат не повече от 5 грама на ден\n                    През последните години стана изключително актуално да се говори за здравословно хранене. Непрекъснато обсъждаме вредата от някои храни - мазнините, захарта, подсладителите, консервантите. В същото време обаче не бива да подценяваме злоупотребата със сол. Прекомерната й употреба крие много рискове. Солта е предпоставка за сърдечносъдови заболявания, очни заболявания и въобще цялостно влошаване на здравето. Изследване преди време показа, че само в САЩ 10% от всички смъртни случаи, свързани със сърцето, са заради консумацията на твърде много натрий.Кога организмът ни дава сигнали, че има проблем. На първо място, ако се чувствате подути.Когато консумирате твърде много сол, тялото ви започва да задържа излишната течност. Това ви кара да изглеждате и да се чувствате по-подути. Другата често срещана опасност е, че кръвното налягане се повишава. Много проучвания доказват, че наистина има връзка между високия прием на сол и повишеното кръвно налягане. Така че, колкото по-малко сол добавяте към храната си, толкова по-добре за кръвното ви.\n Солта свързва водата в организма\n Затова приемането на твърде много сол ускорява увеличаването на обема на кръвта, склонността на кръвоносните съдове да се стесняват и води до покачване на кръвното налягане. Прекомерната употреба на готварска сол предизвика още:\n• Затрудняване на работата на бъбреците и черния дроб;\n• Задържане на токсините в организма;\n• Повишаване на риска от инсулти и инфаркти;\n• Наднормено тегло и заболявания като: нефрит, остеопороза, рак на стомаха, мениеров синдром, цироза на черния дроб, загуба на калций, хроничен гастрит и др.\n Нужното количество сол за възрастен човек дневно е не повече от 5 г (= 1 ч.л.) или 2 г натрий. Средното потребление на готварска сол в България е 10-15 г дневно (= 3 ч.л.). Това количество е три пъти по-високо от препоръчваните норми.Физиологически погледнато натриевият хлорид е жизненоважна съставка. Съществува обаче така наречената полезна сол. С различни свойства от пакетираната обикновена сол и с множество минерали можем да си сипваме от нея в по-големи количества. Става въпрос за хималайската сол  В нея се съдържат около 80 минерала, които са полезни и не вредят на организма. Трябва да знаем обаче, че солта трябва да се използва, след като сме приготвили ястието.Когато се подложи на термична обработка, тя губи част от свойствата си.Смята се, че хималайската сол нормализира стойностите на pH в клетките, регулира водния баланс, редуцира потребностите от готварска сол и намалява приема й. Поддържа оптимални стойности на кръвната захар и холестерола, подобрява метаболизма, подкрепя имунната система и антиоксидантната защита. Предотвратява крампи, оздравява нервната система, тонизира мускулите, предпазва кости и стави от възпалителни заболявания. Действа прочистващо и укрепващо на дихателната система. Други видове полезна сол са морската и йодираната сол\n За йодираната обаче трябва да внимаваме – трябва да купуваме само такава, която е в непрозрачна опаковка, тъй като светлината влияе неблагоприятно и унищожава полезните й свойства.Когато купувате пакетирани храни, обърнете внимание на съдържанието на сол на етикета и изберете по-безсолния продукт. Не солете допълнително вече солени храни, като пуканките в киното.Натриевият хлорид вреди повече от тютюна. Поглъщаме го, без да знаем. Голяма част от солта, която човек поглъща, обикновено остава незабелязана за него, тъй като се съдържа в готовите храни.\n  \n\n\n                    ", "date": "2018.03.14", "title": "Тънката граница между ползата и вредата от солта"}
{"url": "http://www.monitor.bg/a/view/59763-%D0%A1%D1%8A%D0%B4%D1%8F%D1%82-%D0%9C%D0%B0%D0%B9%D0%BB%D0%B8-%D0%A1%D0%B0%D0%B9%D1%80%D1%8A%D1%81-%D0%B7%D0%B0-300-%D0%BC%D0%B8%D0%BB%D0%B8%D0%BE%D0%BD%D0%B0/", "text": "\n                    Ямайският изпълнител Флоуъргон подаде иск срещу бившата старлетка на „Дисни“ Майли Сайръс в размер на 300 милиона долара. Причина за заведеното дело се оказа плагиатство, като според ищецът певицата е взаимствала от негово парче за хита си от 2013 г. We Can't Stop. Всъщност, конкретни прилики в звученето на двете песни почти няма. Флоуъргон въпреки това настоява, че Сайръс е копирала „почти на 50%“ текста на неговото произведение We Run Things (1988 г.).\n\nОсвен финансовата компенсация, ямаецът заяви пред съда, че иска да бъдат забранени в бъдеще разпространението, продажбата и изпълнението на We Can't Stop. Обвиняеми по делото са Майли Сайръс и нейният звукозаписен лейбъл RCA Records, собственост на корпорацията \"Сони\".\n                    ", "date": "2018.03.14", "title": "Съдят Майли Сайръс за $300 милиона"}
{"url": "http://www.monitor.bg/a/view/36235-%D0%9A%D0%BB%D0%B5%D1%8A%D1%80-%D0%A4%D0%BE%D0%B9-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D0%BF%D0%BE%D0%BB%D0%BE%D0%B2%D0%BE-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE-%D0%B2-%D1%82%D0%B2-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F%D1%82%D0%B0/", "text": "\n                    Носителката на „Златен глобус“ Клеър Фой се включи задочно в борбата за равни хонорари на актьори и актриси в телевизионната индустрия. След като изигра младата кралица Елизабет II в първите два сезона от хита на Netflix “Короната“, от екипа на продукцията признаха на пресконференция в Йерусалим, че британката е взимала значително по-малко пари от екранния си съпруг – Мат Смит. По думите на продуцентите, на старта на работния процес, актьорът е имал по-солидна биография зад гърба си в сравнение с Фой, което е довело до разликите в заплащането. За участието си в „Короната“ актрисата е прибрала по 40 хиляди долара за всеки от 20-те епизода, в които се е снимала.\n\nВ следващите сезони ролята й ще бъде поета от друга актриса, заради планирания времеви скок в сюжета.\n\n„Разполагаме с бюджет от 7 милиона долара за всеки епизод и всички тези пари вие ги виждате на малкия екран. Само за втория сезон на „Короната“ за кралицата бяха изработени над 120 нови костюма“, уточняват още от продукцията.\n\nСамата Фой, както и Смит все още не са коментирали казуса. От екипа обаче обещаха, че новите изпълнители на главните роли ще получат равно заплащане за участието си в третия сезон.\n                    ", "date": "2018.03.14", "title": "Клеър Фой се включи в борбата за полово равенство в тв индустрията"}
{"url": "http://www.monitor.bg/a/view/36481-%D0%A0%D0%B5%D0%BD%D0%B8-%D0%B8%D0%B3%D1%80%D0%B0%D0%B5-%D1%81-%D0%BC%D0%B0%D0%B9%D0%BC%D1%83%D0%BD%D0%B8-%D0%B2-%D0%A2%D0%B0%D0%B9%D0%BB%D0%B0%D0%BD%D0%B4/", "text": "\n                    Фолкпевицата Рени нахрани и се забавлява с маймуни по време на екскурзията си до екзотичен Тайланд. Изпълнителката на „Влюбих се опасно“ стегна багажа за Азия преди повече от седмица, като оттогава насам вдигна тост за Деня на жената, както и за рождения ден на своята колежка Нелина, която е заедно с нея на любопитната дестинация. „Плажът на маймуните. Тук маймуните се разхождат необезпокоявани по пясъка, като с удоволствие идват да поздравят пристигащите туристи и да си хапнат от храната им. Ако проявите неблагоразумието да не споделите храната си, рискувате да бъдете ухапани в знак на протест“, похвали се Рени в социалните мрежи.\n\nПо време на пътешествието си певицата намери време за гмуркане, посещение на остров Фи Фи, където Леонардо ди Каприо засне „Плажът“ през 2000 г. Тя кара моторна лодка, разходи се до Храма на тигрите и изкачи 1260 стъпала, за да достигне до статуята на Буда.\n                    ", "date": "2018.03.14", "title": "Рени играе с маймуни в Тайланд"}
{"url": "http://www.monitor.bg/a/view/25692-d2-%D0%BF%D1%80%D0%B0%D0%B2%D0%B8-%D0%95%D0%B3%D0%BE%D0%B8%D1%81%D1%82-%D1%81-%D0%9D%D0%BE%D0%B9%D0%B7%D0%B8/", "text": "\n                    Ивайло \"Нойзи\" Цветков отново се впусна в предизвикателство, наречено „Егоист“. Не става дума обаче за славното хартиено издание, което от години отсъства от пазара, а за новата песен на рок бандата D2. А Нойзи не жонглира с думи, а с ноти, здраво стиснал китарата.\n\nОще едно име – символ на качество, е въвлечено в проекта на Митко Кърнев и компания. Руши Видинлиев е автор на текста на „Егоист“. Колаборацията му с рок музикантите ще продължи и в бъдеще, обещаха от бандата.\n\nРежисьор на видеото, което направи своята премиера преди дни, е Алекс Борназ. В него са включени кадри от любовния концерт, който D2 изнесе на 14 февруари в София. Тогава беше и първата премиера на песента “Егоист” пред публика.\n\nС новото попълнение в концертния си сет лист бандата тръгва на национално клубно турне, което ще премине през Благоевград, Ямбол, Бургас, Русе, Плевен, Свищов, Варна, Стара Загора и Пловдив. Освен „Егоист“ групата обещават да забият на живо и най-големите си хитове - „Ледено момиче”, „Нямаше кой да ни каже”, „100 години”, „Две следи“, „Не мога да спра да те обичам“, “Тук и сега”, “Sex, лъжи и музика”, едноименните парчета “6” и “Феникс”, Breakdown, Cherry Tree.\n                    ", "date": "2018.03.14", "title": "D2 прави “Егоист” с Нойзи"}
{"url": "http://www.monitor.bg/a/view/72616-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B0%D0%B2%D0%B0-%D0%BF%D0%BE%D0%B6%D0%B8%D0%B7%D0%BD%D0%B5%D0%BD%D0%BE-700-%D0%BB%D0%B2-%D0%BD%D0%B0-%D0%9F%D0%BE%D0%BF%D0%BF%D0%B0%D0%BD%D0%B4%D0%BE%D0%B2/", "text": "\n                    Любимецът на филмовата и театрална публика Павел Поппандов попадна в списъка с артисти, на които Правителството предлага да бъдат отпуснати пожизнени държавни парични награди. Размерът на средствата, които, при одобрение от страна на Народното събрание, ще получават те, е 700 лв. на месец.\n\nОсвен Поппандов, за наградата са предложени още доайенът на българската археологическа наука Мария Чичикова, пианистът проф. Иван Дреников, оперната певица Александрина Милчева и композиторът проф. Петър Льондев. Премиите се дават за изключителни постижения и за цялостния им принос в областта на културата.\n\nСамо преди няколко месеца Поппандов отказа хонорар от 100 хиляди лева, за да прекрачи прага на студиата на „Вип Брадър“ в Нови хан. Единият от идеолозите на предаването „Клуб НЛО“ пожела да запази буйния си нрав далеч от праймтайма на Нова тв и мисии, в които губещата страна често е лишавана от храна и удобства за настаняване. Именно честата промяната в настроението на 70-годишния ас подбудила продуцента Нико Тупарев да отправи пикантното предложение. „Отказах, защото аз в кочина не влизам. Съжалявам някои от участниците, но това шоу е вторични суровини”, заяви тогава актьорът.\n                    ", "date": "2018.03.14", "title": "Държавата дава пожизнено 700 лв. на Поппандов "}
{"url": "http://www.monitor.bg/a/view/65296-%D0%98%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%9B%D0%B0%D0%BC%D0%B1%D0%B0%D0%B4%D0%B0-%D0%B8%D0%B4%D0%B2%D0%B0%D1%82-%D0%BD%D0%B0-%D0%A4%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%BD%D0%B0-%D1%86%D0%B0%D1%86%D0%B0%D1%82%D0%B0/", "text": "\n                    Легендарната група Каома ще донесат слънчевото настроение и най-големия си хит „Ламбада“ в България. Те пристигат за Фестивала на цацата в морския курорт Кранево на 9 юни.\n\nБандата пристига в оригиналния си състав, станал световноизвестен в края на 80-те години, и новата певица Една Бразил, която замени трагично загиналата в инцидент в Бразилия титулярка.\n\nОсвен „най-големия летен хит в света“, както критиците наричат „Ламбада“, Каома ще изпълнят и останалите си популярни парчета Dancando Lambada, Tago Mago, Melodie d’Amour. „Танцьорите ще ви пренесат в света на Ламбада – такъв, какъвто го помните от клипа на парчето”, обещават организаторите.\n\nФестивалът ще е съпътстван от много забавления, игри на нова локация – по-близо до морето. Ще има лунапарк, пързалка и актракции за всички възрасти от 8 до 10 юни.\n                    ", "date": "2018.03.14", "title": "Изпълнителите на „Ламбада“ идват на Фестивала на цацата"}
{"url": "http://www.monitor.bg/a/view/78315-%D0%92%D0%B0%D1%81%D0%B8%D0%BB-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%9D%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Големият български актьор Васил Михайлов ще получи почетната Награда на София в рамките на 22-то издание на София Филм Фест. Отличието ще бъде връчено на звездата от „Време разделно“ по време на официалната церемония в Зала 1 на НДК на 16 март. Тогава ще бъдат раздадени и призовете в конкурсните програми на кино форума. Легендата Васил Михайлов има повече от 100 филмови и театрални роли.\n\nОсвен в образа на капитан Петко Войвода, незабравими са превъплъщенията му в киното като Ибрям Али в „Краят на песента“ на Милен Николов, Нерезанов в „Маргарит и Маргарита“ на Николай Волев, бащата на момичето в „Жажда“ на Светла Цоцоркова и др.\n\nПреди месец актьорът отказа да получи присъдената му от Съюза на артистите специална награда за изключителен принос към театралното изкуство. Той отказа да приеме отличието ден след обявяването на театралните награди и номинации „Икар“. „Това е моят малък протест за всичко онова, което става и не се случва в театъра“, изтъкна Михайлов.\n                    ", "date": "2018.03.14", "title": "Васил Михайлов получава Наградата на София"}
{"url": "http://www.monitor.bg/a/view/28965-%D0%94%D0%B8%D0%B2%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D1%80%D0%B0%D0%B7%D0%BC%D0%B8%D0%BD%D0%B0-%D1%81%D0%B5-%D0%B1%D0%B5%D0%B7-%D0%BD%D0%B0%D1%80%D0%B0%D0%B2%D1%8F%D0%BD%D0%B0%D0%BD%D0%B8%D1%8F/", "text": "\n                    Дивна претърпя лека катастрофа с автомобила си край с. Българене, Плевен, съобщиха органите на реда в областния град. Певицата пътувала преди два дни от Русе към София, когато загубила контрол върху управляваната от нея кола, напуснала пътното платно и се ударила в мантинелата. За щастие, изпълнителката на „Готов ли си за мен“ се измъкнала от инцидента без сериозни наранявания. Нейна приятелка – 20-годишно момиче, която пътувалао заедно с нея обаче е с два счупени крака. То е било настанено за лечение в клиника по ортопедия и травматология в Плевен, а след това е откарано в столицата. Пробата на Дивна за алкохол е отрицателна. Извършен е оглед на местопроизшествието, образувано е досъдебно производство, казаха от полицията.\n\nВъпреки произшествието певицата се чувства добре и няма да отменя свои участия, конкретизираха от екипа й.\n\nМеждувременно Дивна се включи във фотосесия, подкрепяща кампанията „Подари въздух“. Тя събира и търси реализация за добрите идеи и примери, които биха помогнали да живеем в по-чиста среда. Сред останалите звезди, които застанаха пред обектива в полза на борбата с мръсния въздух, са най-добрата ни сноубордистка Александра Жекова, журналистът Драгомир Симеонов, актьорите Ники Станоев и Силвия Петкова, водещата Ирина Тенчева и бившият футболист и победител в „Сървайвър“ Ваня Джаферович.\n                    ", "date": "2018.03.14", "title": "Дивна катастрофира, размина се без наравянания"}
{"url": "http://www.monitor.bg/a/view/35179-%D0%94%D0%B6%D0%B8%D0%B4%D0%B6%D0%B8-%D0%A5%D0%B0%D0%B4%D0%B8%D0%B4-%D0%B8-%D0%97%D0%B5%D0%B9%D0%BD-%D0%9C%D0%B0%D0%BB%D0%B8%D0%BA-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0/", "text": "\n                    Топмоделът Джиджи Хадид и певецът Зейн Малик се разделиха след близо две години заедно. Новината, която разби сърцата на куп тийнейджъри, съобщи бившият кадър на момчешката група One Direction с пост в профила си в Туитър. „Джиджи и аз имахме невероятно смислена, романтична и забавна връзка и изпитвам огромен респект и обожание към нея като жена и като приятел. Тя има страхотна душа. Благодарен съм на всичките ни фенове, че подкрепиха трудното ни решение в този момент, искахме ние лично да ви съобщим. Обичаме Ви“, гласят думите му. 22-годишната красавица също коментира онлайн, че раздялата им е повече от приятелска и винаги ще таи топли чувства към бившия си.Искрата между двамата пламна в края на 2015 година и оттогава звездите станаха неразделни. Преди да се влюби в певеца, Джиджи се срещаше с Джо Джонас. Малик пък беше сгоден за колежката си Пери Едуардс. \n\n\n                    ", "date": "2018.03.14", "title": "Джиджи Хадид и Зейн Малик се разделиха"}
{"url": "http://www.monitor.bg/a/view/76723-%D0%98%D0%B7%D1%82%D0%B5%D1%87%D0%B5-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC%D1%8A%D1%82-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD-%D0%BA%D1%8A%D0%BC-%D0%9C%D0%BE%D1%81%D0%BA%D0%B2%D0%B0-%D0%B7%D0%B0-%D0%BE%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    \nВ полунощ изтече ултиматумът на Лондон към Москва да даде обяснения по повод скандала с отровения бивш руски разузнавач и дъщеря му в британския град Солсбъри, съобщиха световните агенции.\nВчера британският премиер Тереза Мей даде на Москва срок до полунощ да обясни пред Организацията за забрана на химическите оръжия (ОЗХО) как химическо вещество, руско производство, се е озовало и е било използвано в английски град. В противен случай Лондон заплаши да предприеме ответни мерки.\nОще преди изтичането на крайния срок Москва даде да се разбере чрез посолството си в Лондон, че няма да отговори на ултиматума, докато не получи образци от химическото вещество, за което говорят британските следователи.\nВ нота до британското външно министерство посолството заяви, че Русия не е свързана със случилото се в Солсбъри, където на 4 март бе отровен бившият полковник от Главно разузнавателно управление Сергей Скрипал и дъщеря му Юлия.\n\"Великобритания трябва да спазва Конвенцията за забрана на химическото оръжие, която предвижда съвместно разследване на инцидента, на което Москва е готова\", се посочва в съобщението на посолството.\nПосолството поиска също обяснения от британското външно министерство за \"заплахи за кибератаки\" срещу Русия, отправени в британския парламент и медиите.Междувременно Николай Глушков - съратник и партньор на покойния руски олигарх Борис Березовски, е открит мъртъв в Лондон, съобщиха британските медии.68-годишният бизнесмен бе в миналото зам. генерален директор на авиокомпанията \"Аерофлот\". Тялото му било открито от негови близки. По него имало следи от удушаване. Засега не е ясно дали той е убит или сам е сложил край на жиота си.Самият Березовски, който бе получил политическо убежище във Великобритания, бе намерен обесен в банята на дома си край Лондон през 2013 г. Въпреки всички подозрения най-популярната версия остава самоубийство. Поне на нея навежда шалът, омотан около врата му.\n\n\n                    ", "date": "2018.03.14", "title": "Изтече ултиматумът на Лондон към Москва за отравянето на Скрипал, още един руснак намерен мъртъв в Лондон"}
{"url": "http://www.monitor.bg/a/view/25404-%D0%A2%D1%80%D1%8A%D0%BC%D0%BF-%D0%B3%D0%BE%D1%82%D0%B2-%D0%BE%D1%89%D0%B5-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D1%8F-%D0%BC%D0%B0%D1%85%D0%B0-%D1%81%D1%8A%D0%B2%D0%B5%D1%82%D0%BD%D0%B8%D0%BA%D0%B0-%D0%BF%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%9C%D0%B0%D0%BA%D0%BC%D0%B0%D1%81%D1%82%D1%8A%D1%80-%D1%81%D0%BB%D0%B0%D0%B3%D0%B0-%D1%87%D0%BE%D0%B2%D0%B5%D0%BA-%D0%BD%D0%B0-%D0%9E%D1%80%D0%B0%D0%BA%D1%8A%D0%BB/", "text": "Маха съветника по националната сигурност Макмастър\n                    На САЩ може да се наложи да създадат в бъдеще космически войски като потенциален вид въоръжени сили. Това обяви президентът на САЩ Доналд Тръмп в реч пред морски пехотинци на военновъздушната база \"Мирамар\". \"В моята нова национална и космическа стратегия Космосът е признат като зона за военни действия както земята, въздухът и морето. Можем дори да имаме комически сили\", заяви Тръмп. \"Имаме военновъздушни сили и ще имаме и космически сили. Имаме сухопътни войски, имаме флота\", добави американският президент. Тръмп призна обаче, че в началото не се отнасял сериозно към тази идея, но след това си казал, че това може да бъде отлична идея, че трябва да се направи и може да стане.\n\nПо-рано при обсъждането на бюджета на Пентагона в Конгреса беше повдигнат въпросът за създаването на вид въоръжени сили специално за Космоса, но тази идея не беше приета. Срещу това се обяви и министърът на отбраната Джеймс Матис. Против беше и командването на военновъздушните сили на САЩ.\n\nМеждувременно след уволнението на държавния секретар Рекс Тилърсън и назначаването на Майк Помпео продължават разместванията в обкръжението на Тръмп. Важен негов сътрудник бе уволнен заради водено срещу него разследване от министерството на вътрешната сигурност на САЩ за тежки финансови престъпления.\n\nПозовавайки се на трима добре осведомени източници, Си Ен Ен съобщи, че в понеделник президентският сътрудник Джон Макенти е бил отпратен от Белия дом. Не е ясно в какво точно е обвиняван. Макенти, който беше в предизборния екип на Тръмп през 2016 г. и му беше личен сътрудник в Белия дом, веднага беше нает от вече обявената от американския президент кампания за преизбирането му на следващите президентски избори.\n\nСъщевременно стана ясно, че съветникът на американския президент Доналд Тръмп по въпросите на националната сигурност Хърбърт Р. Макмастър скоро ще напусне поста си. Тръмп планира да направи големи размествания в своята администрация след уволнението на Рекс Тилърсън от поста на държавен секретар на САЩ. Един от първите, които ще напуснат сегашните си длъжности, ще стане Макмастър, отбелязва Си Ен Ен. На мястото на Макмастър президентът разглежда кандидатурите на бившия постоянен представител на САЩ в ООН Джон Болтън, на един от вицепрезидентите на компанията \"Форд\" Стивън Бигън, на генералния директор на корпорацията \"Оракъл\" Сафра Кац, както и на директора на Агенцията за национална сигурност на САЩ адмирал Майкъл Роджърс, който смята да излезе в оставка тази пролет.\n\nОсвен това, по данни на Си Ен Ен, началникът на канцеларията на Белия дом Джон Кели също може да напусне поста си, макар че оставката му не е толкова неизбежна, както тази на Макмастър, отбелязва телевизията. Тръмп обмисля също да уволни министъра по въпросите на ветераните Дейвид Шулкин. Според източници на телевизията президентът бил недоволен от Шулкин и иска да назначи на неговото място Рик Пери, който понастоящем е министър на енергетиката.\n\n \n                    ", "date": "2018.03.14", "title": "Тръмп прави космическа армия и готви още уволнения "}
{"url": "http://www.monitor.bg/a/view/22797-%D0%9F%D0%BE%D1%80%D0%B5%D0%B4%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BF%D1%80%D0%B5%D0%B4%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D1%82%D1%8F%D1%85%D0%BD%D0%B0%D1%82%D0%B0-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B0-%D1%80%D0%B5%D0%B0%D0%BB%D0%B8%D0%B7%D0%B0%D1%86%D0%B8%D1%8F/", "text": "\n                    Поредността на децата в семейството често определя професионалните им предпочитания, твърдят британски статистици и психолози, цитирани от в. \"Дейли мейл\".\nПървородните по-често стават учени, рок музиканти и риалити звезди.\nСредните постигат по-големи спортни постижения и са предопределени за директори или политици.\nНай-малките пък може да станат пътешественици, писатели или артисти.\nЕдинствените деца много често избират артистични професии, защото са перфекционисти и са по-зрели от връстниците си.\nГолемите деца много често се насочват към научна кариера.\n37% от извадката са учени, като Стивън Хокинг, или инженери. Много астронавти са първородни деца, например Нийл Армстронг.\nСредните деца обичат съперничеството и са склонни да поемат рискове. Те са гъвкави и дипломатични. Затова шансовете им да станат елитни спортисти са с 41% по-големи, както и да станат генерални-директори. Един от най-успелите съвременни предприемачи - Бил Гейтс е средно дете.\nМного звезди като Джулия Робъртс, Мадона, Кейти Пери също са средни деца. От всички американски президенти 52% са средни деца.\n\n \n                    ", "date": "2018.03.14", "title": "Поредността на децата предопределя тяхната професионална реализация"}
{"url": "http://www.monitor.bg/a/view/66282-%D0%9F%D1%80%D0%B5%D0%B8%D0%B7%D0%B1%D1%80%D0%B0%D1%85%D0%B0-%D0%9C%D0%B5%D1%80%D0%BA%D0%B5%D0%BB-%D0%B7%D0%B0-%D0%BA%D0%B0%D0%BD%D1%86%D0%BB%D0%B5%D1%80/", "text": "Ангела Меркел бе преизбрана за канцлер на Германия за четвърти мандат от долната камара на германския парламент. 63-годишната Меркел получи 364 гласа за в Бундестага, 315 депутати гласуваха против и 9 се въздържаха. \"Приемам вота\", каза тя след гласуването. Управляващата коалиция, която включва Християндемократическия съюз (ХДС) на Меркел, традиционния му баварски партньор - Християнсоциалния съюз (ХСС), и Германската социалдемократическа партия (ГСДП) разполага с общо 399 места в 709-членния Бундестаг. Гласуването бе тайно и не е ясно колко депутати от управляващата коалиция не са подкрепили правителството. Това са най-малко 35 човека, посочва АП, но отбелязва, че ситуацията е била подобна в началото и на другите две ГРОКО- т.нар. големи коалиции на Меркел. Германският канцлер ще бъде изправен пред предизвикателства като реформирането на Европейския съюз и избягване на потенциална търговска война ЕС-САЩ, коментират анализатори. Малко след като Меркел бе избрана, стана ясно, че мъж се опитал да я нападне, когато тя излизала от Бундестага. Както съобщава Die Welt, неизвестен се втурнал към нея с викове, които не били на немски език. Подминавайки случващото се,  Меркел бързо седнала в колата и напуснала местопроизшествието. Изясняват се причините за инцидента. Задържаният е разпитан. По-късно германският канцлер положи официално клетва в двореца \"Белвю\", резиденцията на президента Франк-Валтер Щайнмайер. Новото правителство на Германия се събра на първо заседание. Кабинетът е подмладен и с нови лица на ключови постове. Развръзката идва 171 дена след парламентарните избори на 24 септември 2017 г. На тези избори и трите партии загубиха позиции. Социалдемократите първоначално обявиха, че ще останат в опозиция, но след като Меркел не успя да формира през ноември управляваща коалиция с либералите и Зелените, преразгледаха решението си, за да бъдат избегнати нови избори в момент, когато ЕС се нуждае от силна и проевропейска Германия. Председателят на ГСДП Мартин Шулц, който промени на 180 градуса позицията на партията, подаде оставка от поста.", "date": "2018.03.14", "title": "Преизбраха Меркел за канцлер "}
{"url": "http://www.monitor.bg/a/view/4142-%D0%A2%D1%8F%D0%BB%D0%BE-%D0%BD%D0%B0-%D1%82%D0%BE%D0%BF-%D0%BD%D0%BE%D1%82%D0%B0%D1%80%D0%B8%D1%83%D1%81-%D0%B8%D0%B7%D0%BF%D0%BB%D1%83%D0%B2%D0%B0-%D0%BA%D1%80%D0%B0%D0%B9-%D0%A1%D0%BE%D0%BB%D1%83%D0%BD/", "text": "\n                    Тяло на жена изплува вчера на крайбрежието на Палиура Епаноми, близо до Солун. Днес се разбра, че останките са на Йоанна Билиси-Хрусала – бившият президент на Нотариалната камара на Солун. Според разследващите няма признаци от насилие. Те уточняват още, че са намерили на плажа бележка, оставена от 71-годишната жена. Според тях това е сигурен знак, че Йоанна се е самоубила. До часове се очаква докладът на съдебен лекар.\n\n \n                    ", "date": "2018.03.14", "title": "Тяло на топ нотариус изплува край Солун "}
{"url": "http://www.monitor.bg/a/view/21291-%D0%9A%D1%80%D0%B5%D0%BC%D1%8A%D0%BB-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC%D1%8A%D1%82-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD-%D0%B5-%D0%BD%D0%B5%D0%BF%D1%80%D0%B8%D0%B5%D0%BC%D0%BB%D0%B8%D0%B2/", "text": "\n                    Москва няма никакво отношение към отравянето на бившия полковник от руското Главно разузнавателно управление /ГРУ/ Сергей Скрипал, като Лондон вече е запознат с тази позиция по дипломатически канали. Това заяви в сряда говорителят на Кремъл Дмитрий Песков, цитиран от Лента.ру.\n\n„Москва не приема абсолютно голословните и не подкрепени с каквито и да било доказателства обвинения по свой адрес и също така не приема езика на ултиматума“, посочи още прессекретарят на руския президент. Във вторник през нощта изтече срокът, който Великобритания даде на Русия да отговори дали има отношение към престъплението. В противен случай Лондон заплаши Москва с нови санкции. В същото време Песков отбеляза, че „Москва остава отворена за взаимодействие, но не среща същата откритост от страна на британците“. Прессекретарят отказа да отговаря на въпроса за това какви версии издига Москва относно отравянето на Скрипал. „Това не е наша работа – да изказваме версии, защото Кремъл не се занимава с разследване на произшествия, още повече случили се извън територията на нашата страна“, уточни Песков. Говорейки за заплахата от изолация на Русия, Песков заяви, че се надява на здравия разум. „Надяваме се, че другите страни ще се замислят за това има ли някакви доказателства или не, и доколко те могат да бъдат основания за каквито и да било упреци по адрес на Москва. Здравият смисъл подсказва и демонстрира, че няма никакви основания за такива упреци“, обобщи Песков. Думите му са в отговор на твърденията на британският премиер Тереза Мей, която по-рано заяви, че „руската държава с голяма степен на вероятност е причастна към отравянето на Скрипал“.  \n\n          В сряда външният министър на Русия Сергей Лавров отново посочи, че по силата на Конвенцията за забрана на химическото оръжие, Лондон е длъжен официално да се обърне към Москва по случая и да й даде 10 дни за отговор. Висшият дипломат подчерта, че страната му няма да отговаря на исканията на Великобритания, докато не получи достъп до материалите по делото и в частност до отровното вещество, което е било използвано срещу Скрипал и неговата дъщеря Юлия в Лондон.  \n                    ", "date": "2018.03.14", "title": "Кремъл: ултиматумът на Лондон е неприемлив "}
{"url": "http://www.monitor.bg/a/view/46544-%D0%9B%D0%BE%D0%BD%D0%B4%D0%BE%D0%BD-%D0%B3%D0%BE%D0%BD%D0%B8-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8/", "text": "\n                    Британският премиер Тереза Мей заяви, че Русия е виновна за отравянето на британска земя на бившия шпионин Сергей Скрипал и обяви като ответна мярка експулсирането на 23-ма руски дипломати, предаде Франс прес.Мей съобщи също \"временно преустановяване на двустранните контакти\" с Москва.Досега Русия имаше 59 дипломати в Обединеното кралство, припомня АФП.\"По силата на Виенската конвенция Великобритания ще изгони 23-ма руски дипломати, за които е установено, че са необявени служители на разузнаването. Те разполагат с една седмица да напуснат\" страната, каза в парламента министър-председателката, цитирана от Ройтерс.Мей отбеляза, че това е най-голямо експулсиране от Лондон за последните 30 години и то ще намали руския разузнавателен капацитет във Великобритания за години напред.\"Ще замразяваме руски държавни авоари, винаги когато имаме доказателства, че те може да бъдат използвани, за да се застраши животът или собствеността на британски граждани или хора, живеещи в страната\", заяви премиерът на Великобритания.Премиерът заяви, че британските власти ще засилят проверките на руски частни самолети, митническите проверки и проверките на товари, и ще замразяват руски държавни активи, ако има сведения, че те може да бъдат заплаха за сигурността на Обединеното кралство, да застрашат живота или собствеността на британски граждани или жители на страната.\nПродължавам да смятам, че пълно скъсване на диалога между Великобритания и Русия не отговаря на националните ни интереси, но след това ужасяващо деяние, насочено срещу страната ни, отношенията ни не могат да бъдат предишните, каза министър-председателката.\nМей заяви, че няма разногласия с народа на Русия, но е трагично, че президентът Владимир Путин е избрал да действа по този начин.\nНяма да проявим търпимост към заплахи за живота на британци и други хора на британска територия от руското правителство, нито към крещящото нарушаване от страна на Русия на международните й ангажименти, добави тя.\nМного от нас гледаха с надежда към постсъветска Русия. Искахме по-добри отношения и е трагично, че президентът Путин избра този път, каза Мей.\nИзползването на нервнопаралитично вещество срещу бивши руски шпионин повдига по-големия въпрос за незаконното използване от Русия на химически оръжия и съюзниците на Великобритания трябва да отговорят подобаващо, каза Мей.Освен това Лондон е анулирал покана към руския външен министър Сергей Лавров да посети Великобритания, а Мей заяви, че Лавров не е достоен за поста си.Москва веднага реагира. Говорителката на руското външно министерство Мария Захарова заяви, че Тереза Мей не може да оценява дали руският външен министър е достоен за длъжността си. Посолството на Русия в Лондон разкритикува британския отговор на случая с отравянето на бившия шпионин Сергей Скрипал. Ведомството определи този отговор като \"враждебен\", \"неприемлив\" и \"неоправдан\", предаде АФП. Посланик Яковенко предупреди, че Русия може да вземе реципрочни мерки, предаде Ройтерс.Същевременно Съвета за сигурност на ООН се събира на спешно заседание във връзка с отравянето на бившия шпионин Сергей Скрипал. Новината съобщи холандското председателство на Съвета. Заседанието се организира по искане на Великобритания.Председателят на Европейския съвет Доналд Туск заяви в Хелзинки, че е \"много вероятно\" Русия да стои зад отравянето. \"Изразявам пълна солидарност с британския премиер Тереза Мей след бруталната атака, вдъхновена най-вероятно от Москва\", написа в Туитър Туск. Той повтори това на пресконференция в Хелзинки и каза, че е готов да включи въпроса в дневния ред на Европейския съвет, който ще се състои на 22 и 23 март, предаде Ройтерс. Запитан какви мерки може да вземе ЕС срещу Русия, Туск каза, че ЕС ще изчака да види какви действия ще предложи Великобритания, преди да взима решение за общ подход.66-годишният двоен агент Сергей Скрипал и 33-годишната му дъщеря Юлия бяха нападнати с нервнопаралитично вещество на 4 март в английския град Солсбъри. Преди ден британският премиер Тереза Мей заяви, че е Скрипал е отровен с веществото \"Новичок\". То е разработено в бившия СССР през '70-те г. То е силно токсично нервнопаралитично вещество с малко по-различен химичен състав от по-известните отровни газове Ви Екс и зарин.\n\n\n                    ", "date": "2018.03.14", "title": "Лондон гони 23-ма руски дипломати "}
{"url": "http://www.monitor.bg/a/view/32684-%D0%9C%D1%8A%D0%B6-%D0%BD%D0%B0%D0%BF%D0%B0%D0%B4%D0%BD%D0%B0-%D0%9C%D0%B5%D1%80%D0%BA%D0%B5%D0%BB/", "text": "\n                    По предварителни данни мъж се опитал да нападне немския канцлер по времето когато тя излизала от сградата.\nПолицаите са задържали в сградата на парламента неизвестен мъж, който се опитал да доближи канцлера на Германия Ангела Меркел. Както съобщава Die Welt тъкмо тя напуснала сградата, неизвестен се втурнал към нея с викове, които не били на немски език.\nПодминавайки случващото се, Ангела Меркел бързо седнала в колата и напуснала местопроизшествието. Изясняват се причините за инцидента. Задържаният е разпитан.\n                    ", "date": "2018.03.14", "title": "Мъж нападна Меркел"}
{"url": "http://www.monitor.bg/a/view/28052-%D0%92%D1%81%D0%B8%D1%87%D0%BA%D0%B8-%D0%B8%D1%81%D0%BA%D0%B0%D1%82-%D1%81%D1%80%D0%B5%D1%89%D0%B0-%D1%81-%D0%9A%D0%B8%D0%BC/", "text": "\n                    След като американският президент Доналд Тръмп прие поканата за среща със севернокорейския лидер Ким Чен Ун интересът към първият човек в Пхенян нараства.\n\nЯпонското правителство обсъжда възможността за среща между премиера Шиндзо Абе и севернокорейския лидер Ким Чен Ун, съобщиха японски медии.\n\nАко тази информация се потвърди, това би представлявало смяна на тона на Япония, която досега беше привърженик на твърди действия спрямо Пхенян, отбелязва агенцията.\n\nЕвентуална среща между Абе и Ким би позволила на Токио да реши въпроса за отвличанията на японци от Северна Корея през 70-те и 80-те години с цел да обучава шпионите си на японски език и обичаи, предаде агенция Киодо, цитирайки правителствени източници. Агенция Джиджи прес също съобщи за подобни планове на Токио, подчертавайки, че Япония, чувстваща се силно застрашена от ядрените и ракетни програми на Пхенян, се опасява да не бъде маргинализирана, ако преговорите се водят без нея.\n\nПомолено от АФП за коментар, японското външно министерство не потвърди конкретен план за среща на върха, но и не изключи такава възможност. \"Ние ще обсъдим нашата стратегия от гледна точка на това, което е най-ефикасно \"за противопоставяне на ядрените амбиции на Северна Корея и за решаване на случая с \"отвлечените\" японци, заяви говорител на министерството.\n\nПоследната среща на върха между двете страни датира от 2004 г., когато тогавашният японски премиер Джуничиро Коидзуми се срещна с Ким Чен Ир, бащата на сегашния севернокорейски лидер.\n\nСамо преди дни стана ясно, че Южнокорейският президент Мун Дже Ин също планира среща с Ким до края на следващия месец.\n                    ", "date": "2018.03.14", "title": "Всички искат среща с Ким "}
{"url": "http://www.monitor.bg/a/view/57632-%D0%9F%D1%83%D1%82%D0%B8%D0%BD-%D0%BF%D1%80%D0%BE%D0%B2%D0%B5%D1%80%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B0%D0%B9%D0%B4%D1%8A%D0%BB%D0%B3%D0%B8%D1%8F-%D0%BC%D0%BE%D1%81%D1%82-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Руският президент Владимир Путин провери как напредва строежът на моста над Керченския проток между Азовско и Черно море. \"Кримският мост\" ще бъде най-дългият не само в Русия, но и в Европа. Дължината му ще е 19 км. и така ще изпревари моста \"Вашку да Гама\" в Португалия, който е 17,2 км. „Кримският мост“ е лична инициатива на Путин и ще струва 228 млрд. рубли ($3,8 млрд.). Интересен факт е, че възможността за построяване на мост се е обсъждала още преди Крим да стане част от Русия.\n\nПутин пристигна с автобус откъм Краснодарския край до най-високата част на мост - арката, под която ще могат да преминават кораби. Руският президент бе съпровождан от заместник-директора на компанията изпълнител Леонид Риженкин, който му разказа за етапите в строителството. „Надявам се хората да могат да използват моста още през лятото“, коментира Путин.\nСтроителството на т.нар. „Кримски мост“ започва през 2015 г. след анексирането на Крим към Русия през 2014 г. По план движението на автомобили и влакове трябва да започне през 2019 г. Магистралата на моста ще има четири платна и се очаква по нея да минават до 40 хил. автомобила всеки ден. Ограничението на скоростта ще бъде 120 км/ч, а на пътуващите ще им отнеме около 10 минути, за да стигнат от край до край с кола. Няма да има такси.\n\n \n                    ", "date": "2018.03.14", "title": "Путин провери строителството на най-дългия мост в Европа"}
{"url": "http://www.monitor.bg/a/view/61354-%D0%A3%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BD%D0%B0-%D0%BF%D1%8A%D1%82-%D0%B4%D0%B0-%D1%81%D0%B2%D0%B0%D0%BB%D0%B8-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%A1%D0%BB%D0%BE%D0%B2%D0%B0%D0%BA%D0%B8%D1%8F/", "text": "\n                    Словашкият министър-председател Роберт Фицо бе натиснат да се съгласи на предсрочни избори след масови протести, предизвикани от убийството на разследващия журналист Ян Куциак.\n\nСловакия е в криза от 25 февруари, когато 27-годишният Куциак и приятелката му Мартина бяха намерени мъртви в дома им край столицата. Журналистът разследваше данъчни измами на бизнесмени, свързани с политическото статукво в страната. Преди дни вътрешният министър на Словакия Роберт Калиняк подаде оставка след поредица от протести.\n\nНедоволството от миналата седмица бе най-мощното след падането на комунизма в Словакия през 1989 г. Сега организаторите на протестите обещават нови шествия в петък.\n\nЦентристката партия на унгарското малцинство в Словакия Мост-Хид, която е част управляващата тройна коалиция, заплаши Фицо, че ако не се свикат предсрочни избори, тя ще напусне коалицията. Другият партньор на Фицо - Словашката национална партия, ще коментира темата за предсрочните избори само ако правителството се разпадне.\n\nПартията на Фицо „Смер“ спечели последните четири парламентарни допитвания в Словакия с политика на справяне с дефицитите и с раздаване на безплатни билети за влакове на студенти и пенсионери, които гласуват за него. Но убийството на Куциак запали гняв към словашкият премиер. Мнозина го обвиняват, че не се е справил с корупцията и шуробаджанащината.\n                    ", "date": "2018.03.14", "title": " Убийството на журналист на път да свали властта в Словакия"}
{"url": "http://www.monitor.bg/a/view/30783-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B0-%D1%81%D1%82%D0%BE%D1%82%D0%BD%D0%BE-%D0%BC%D1%8F%D1%81%D1%82%D0%BE-%D0%B2-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%BF%D0%BE-%D1%89%D0%B0%D1%81%D1%82%D0%B8%D0%B5-%D0%BE%D1%82-156-%D1%81%D1%82%D1%80%D0%B0%D0%BD%D0%B8/", "text": "\n                    България е на стотното място в класацията на най-щастливите държави, сочи доклад на ООН. В проучването са включени 156 държави, а челната петорка е Финландия, Норвегия, Дания, Исландия и Швейцария.\n\nНепосредствено по-щастливи от българите са хората на Бутан, Сомалия и Камерун (съответно на 97, 98 и 99 място), а по-нещастни от нас са в Непал, Венецуела, Габон и Палестина( на 101, 102, 103 и 104 място). Финландия е страната с най-щастливи жители, а в Бурунди цари нещастие. Във Финландия са и най-радостните емигранти.\n\nЕдни от най-богатите държави в света - САЩ и Великобритания, са на 18 и 19 място съответно.\n\nРезултатите са базирани на 6 фактора – доходи, продължителност на живота, социална сигурност, свобода, доверие и щедрост.\n\n117 държави са били включени в отделен доклад, показващ щастието на мигрантите. 300 000 мигранти във 5,5 милионната Финладия са най-щастливите.\n\nЦелият доклад може да бъде намерен на https://s3.amazonaws.com/happiness-report/2018/WHR_web.pdf\n                    ", "date": "2018.03.14", "title": "Българите на стотно място в класация по щастие от 156 страни"}
{"url": "http://www.monitor.bg/a/view/48317-%D0%9D%D0%B0%D0%B4-90-%D0%BE%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81-%D0%BA%D0%B0%D0%B4%D0%B0%D1%81%D1%82%D1%8A%D1%80/", "text": "\n                    В следващите две години над 90% от територията на България се очаква да бъде покрита с кадастрална карта. Това съобщи строителният министър Николай Нанков при откриването на конференция и пленарна сесия на Постоянната комисия по кадастър на Европейския съюз на тема \"Данните като основа на цифровото общество\".\n\nПо думите му друга основна задача на Агенцията по кадастър е подобряване на обслужването на хората и бизнеса. Нанков се позова на данни на НСИ за 2017 г., според които над две трети от българите имат достъп до Интернет, но едва 10% от потребителите на услугите на Агенцията ги заявяват по електронен път. Министърът напомни, че така заявени, услугите са с 30 на сто по-евтини.\n\nСлед покритието на страната с кадастрална карта и преминаването на регистъра на поземлената собственост към Агенцията, ще има надграждане със специализирана информация за подземна и наземна инфраструктура, ще се картографира и геоложкият, и сеизмичният риск. Предизвикателство пред Агенцията е и политиката по усвояването на методическите указания на геореферираните и геопространствените данни по ресорна евродиректива, отбеляза министърът.\n                    ", "date": "2018.03.14", "title": "Над 90% от страната с кадастър"}
{"url": "http://www.monitor.bg/a/view/33399-%D0%9E%D1%89%D0%B5-2-%D0%B3%D0%BE%D0%B4%D0%B8%D0%BD%D0%B8-%D1%82%D1%8A%D1%80%D1%81%D0%B8%D0%BC-%D0%B7%D0%B0-%D0%BD%D0%B5%D1%84%D1%82-%D0%B8-%D0%B3%D0%B0%D0%B7-%D0%B2-%D0%B1%D0%BB%D0%BE%D0%BA-%D0%A5%D0%B0%D0%BD-%D0%90%D1%81%D0%BF%D0%B0%D1%80%D1%83%D1%85/", "text": "\n                    Срокът за търсене и проучване на нефт и природен газ в „Блок 1-21 Хан Аспарух“ ще бъде удължен с 2 години, реши днес правителството, приемайки искането на титулярите на разрешението - Total, ОМV и Repsol, съобщиха от пресцентъра на МС.\n\nБлокът е разположен в изключителната икономическа зона на България в дълбоко Черно море и се проучва въз основа на договор, който изтече в края на януари. През двегодишното удължаване на срока ще бъдат извършени допълнителни геолого-геофизични работи и сеизмични изследвания на обща стойност 3 млн. евро.\n\nМинистерският съвет одобри и издаването на разрешение за търсене и проучване на метални полезни изкопаеми в площта „Чуката“, разположена на територията на община Ивайловград. Проучванията ще се извършват от „Източни ресурси“ ООД. За 3-годишния срок на разрешението дружеството ще вложи минимум 454 хил. лева в проучвателните дейности, които ще се осъществяват при ограниченията на законодателството и заплащане на нормативно определените такси и обезпечения.\n                    ", "date": "2018.03.14", "title": "Още 2 години търсим за нефт и газ в блок „Хан Аспарух”"}
{"url": "http://www.monitor.bg/a/view/22088-18-%D0%BB%D0%B5%D0%B2%D0%B0-%D0%B7%D0%B0-%D1%87%D0%B0%D0%B4%D1%8A%D1%80-%D0%B8-%D1%88%D0%B5%D0%B7%D0%BB%D0%BE%D0%BD%D0%B3-%D0%BD%D0%B0-%D0%A1%D0%BB%D1%8A%D0%BD%D1%87%D0%B0%D0%BA%D0%B0-%D0%BB%D1%8F%D1%82%D0%BE%D1%82%D0%BE/", "text": "Експерт: Заради тези цени българите предпочитат плажовете на Бяло море\n                    18 лева ще ни струва това лято сянката на плаж „Слънчев бряг-север“, т. е. 9 лева трябва да дадем за чадър и още толкова, ако искаме да лежим на шезлонг, а не директно върху пясъка. За двама сметката скача на 27 лв. заради допълнителното легло. Това става ясно от вчерашното заседание на правителството, по време, на което министрите са определили концесионерите на четири плажа по Южното Черноморие. Договорите са сключени за срок от 15 години.\n\nЗа плаж „Росенец-север“ концесионерът се задължава да предлага в зоната за платени плажни принадлежности цена за един чадър от 10 лв. и за един шезлонг също от 10 лв. Само след няколко месеца туристите, които ще събират тен на плаж „Св. Влас - болницата“ ще трябва да вадят от джоба си по 7 лева за чадър и шезлонг. На „Несебър-юг“ пък цената им ще е по 8 лв.\n\nТака, ако теглим чертата, то\n\n \n\n\n\n \n\nако всеки ден даваме по около трийсетачка, за да почиваме на родната ивица. Отделно пък, решим ли да си поръчаме коктейл от бара или нещо за ядене, то ще трябва да бръкнем още по-дълбоко в джоба си.\n\nСпоред думите на директора на Института за анализи и оценки в туризма Румен Драганов тези цени продължават да правят България неконкурентоспособна като дестинация. „Продължава тази погрешна политика за отдаване на плажовете на концесия срещу заплащане на сянката. Това е нещо, което не само не го прави конкуренцията, но не го и правят хотелиерите, тъй като те не събират пари за чадър, когато спим в в хотела“, категоричен бе Драганов. Той даде за пример столичният булевард „Витоша“ и обясни, че като седнем на кафе не плащаме допълнително за стол и чадър.\n\nЕкспертът уточни, че тези цени са една от причините, които гонят българина от родното море и повечето наши сънародници се отправят към плажовете на Бяло море. За никого не е тайна, че в южната ни съседка можем да лежим цял ден под чадъра, ако си поръчаме нещо за пиене или хапване. И тази тактика на гърците явно се оказва печеливша, тъй като миналата година\n\n \n\n\n\n \n\nсочат данни, цитирани от Драганов.\n\nТой добави, че тези цени са проблем и за чужденците, тъй като 25-30 лева струва едно легло в двойна стая.\n\nОт решенията на МС става ясно още, че за концесионер на морски плаж „Росенец-север“, община Бургас, е определен „Хермес Солар“ ООД, на плаж „Св. Влас - болницата“, община Несебър - „Тера Тур Сервиз“ ЕООД, на плаж „Слънчев бряг - север“, община Несебър - „Голден сендс бийч“ ООД, и на плаж ,,Несебър - юг“, община Несебър - „Ауто Фактор“ ЕООД.\n\nРазмерът на концесионното плащане за всяка година пък се определя според специална методика, определена от правителството. За плаж „Росенец-север“ сумата е 12 092,40 лв. с ДДС, за плаж „Св. Влас-болницата“ - 64 807,45 лв. с ДДС, за „Слънчев бряг -север“ - 1 664 784,18 лв. с ДДС и за ,,Несебър-юг“ - 320 756,11 лв. с ДДС.\n\nСредствата поддържането на плаж „Росенец-север“ са в размер на 20 000 лв. без ДДС. За инвестиции за целия срок на концесията за подобряване на пешеходния достъп до морски плаж „Св. Влас - болницата“ са планирани 272 000 лв. без ДДС. Сумата за подобряване на облика на морски плаж „Слънчев бряг-север“ е 12 567 875 лв. с ДДС. Инвестициите в мерки за опазване на околната среда и защитените територии на плаж ,,Несебър-юг“ пък са 4 891 749 лв. с ДДС.\n                    ", "date": "2018.03.14", "title": "18 лева за чадър и шезлонг на Слънчака лятото"}
{"url": "http://www.monitor.bg/a/view/41059-%D0%92%D1%8A%D0%B2-%D0%92%D0%B0%D1%80%D0%BD%D0%B0-%D0%BE%D1%82%D1%87%D0%B5%D1%82%D0%BE%D1%85%D0%B0-%D0%B8%D0%B7%D1%87%D0%B8%D1%81%D1%82%D0%B5%D0%BD%D0%B8%D1%82%D0%B5-%D1%88%D0%B0%D1%85%D1%82%D0%B8-%D0%B8-%D0%B4%D0%B5%D1%80%D0%B5%D1%82%D0%B0/", "text": "\n                    На територията на Варна има 7000 дъждоприемни шахти и 27 км дъждовна канализация с 300 улично ревизионни шахти. Регулярно почистване се извършва през пролетния и есенния сезон, а през останалата част на годината се работи по сигнали на районните администрации и граждани. Това съобщи Тодор Димитров, главен експерт в дирекция „Инженерна инфраструктура и благоустрояване“ в Община Варна по време на работна среща за състоянието на деретата и мерките за намаляане на риска от наводнения. Тя бе организирана по указания на ГД ПБЗН-МВР. На заседанието присъстваха представители на общински дирекции, районни кметове и зам.-кметове, главни инженери и еколози от районите и селата на територията на община Варна. Началникът на общинския отдел „Дейности по защита на населението“, Купен Пашов запозна присъстващите с мерките за намаляване на риска от наводнения и Плана за защита от наводнения.\n\nОт районните администрации стана ясно, че в „Приморски“ през 2017 г. са почистени 22 охранителни канали, дерета и канавки. Седемте дерета в район „Младост“ са проводими, в някои части са установени наноси и паразитна растителност, които предстои да бъдат почистени. В район „Аспарухово“ от растителност са почистени двата охранителни канала и канавките. В район „Владислав Варненчик“ е установено запушване на тръба в дерето на ул. „Девня“, като проблемът предстои да бъде отстранен. По данни от район „Одесос“, належащо е почистването на водостока до ул. „Стоян Заимов“. Дерето в Максуда се почиства, съвместно с представители от жп-транспорта, тъй като мостовото съоръжение е тяхна собственост, посочи директорът на общинската дирекция УСКОР, Николай Няголов.\n\n \n                    ", "date": "2018.03.14", "title": "Във Варна отчетоха изчистените шахти и дерета"}
{"url": "http://www.monitor.bg/a/view/83641-%D0%95%D0%9A-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BD%D0%B5%D0%BE%D0%B1%D1%81%D0%BB%D1%83%D0%B6%D0%B2%D0%B0%D0%BD%D0%B8%D1%82%D0%B5-%D0%B1%D0%B0%D0%BD%D0%BA%D0%BE%D0%B2%D0%B8-%D0%BA%D1%80%D0%B5%D0%B4%D0%B8%D1%82%D0%B8/", "text": "\n                    Европейската комисия предложи днес мерки за справяне с необслужваните банкови кредити. През последните години делът на тези кредити в ЕС намалява. Целта им е гражданите да могат разчитат на стабилни банки, изпълняващи незаменимата си роля за подкрепа на икономиката и икономическия растеж. Комисията представя и втория си доклад за напредъка за намаляването на необслужваните кредити в ЕС, според който делът на тези кредити продължава да намалява.Предложенията на комисията целят банките да заделят средства за покриване на опасните по кредити, които ще отпускат и чието обслужване може да спре; да се насърчи развитието на вторични пазари, на които банките могат да продават необслужваните кредити на дружества и инвеститори; да се улесни събирането на вземания при несъстоятелност и преструктуриране на стопанска дейност; да се осигури съдействие за преструктуриране на банките за държавите, поискали такава подкрепа, чрез незадължителни насоки за създаване на дружества за управление на имущество или чрез други мерки, свързани с необслужваните кредити.Предлага се:Въвежда се общо минимално покритие за отпуснати необслужвани нови кредити. Ако дадена банка не осигури приложимото минимално покритие, сумите ще се приспадат от собствените й средства.С тази мярка се противодейства на опасността банките да не разполагат с достатъчно средства за покриване на загубите по бъдещи необслужвани кредити и се предотвратява натрупването на такива кредити.Съгласно предложенията банките и кредитополучателите могат предварително да се споразумеят за ускорено събиране на вземанията по обезпечени кредити. Ако кредитополучателят спре да изпълнява кредитните си задължения, банката или друг обезпечен кредитор може да събере вземанията си от обезпечението по кредита бързо, без да се стига до съд. Извънсъдебното изпълнение за събиране на вземания по обезпечения е строго ограничено за кредити, отпуснати на дружества при определени условия. Процедурата не се прилага за потребителски кредити.Предложението цели да се насърчи развитието на вторични пазари за необслужвани кредити, като се уеднаквят изискванията и се създаде единен пазар за обслужване и прехвърляне на банкови кредити в ЕС. Определят се дейностите на обслужващите дружества, посочват се общи стандарти за лицензиране и надзор, и се установяват правила за осъществяване на тази дейност в ЕС.Това означава, че тези, които спазват установените правила, може да извършват дейност навсякъде ЕС, без да е необходимо да са лицензирани на национално равнище.При всяко придобиване на кредит купувачите на банкови кредити са длъжни да уведомяват съответните власти. Купувачите на потребителски кредити, установени в държави извън ЕС, трябва да използват лицензирани обслужващи европейски дружества. Защитата на потребителите се осигурява чрез закони и правила за прозрачност, така че прехврълянето на кредита да не засяга законните права и интереси на кредитополучателя.Планът не е задължителен и дава насоки на държавите в ЕС как могат да учредят национални дружества за управление на имущество, ако според тях това е полезна стъпка, при пълно спазване на правилата на ЕС за банковото дело и държавната помощ.Въпреки че създаването на такива дружества с елемент на държавна помощ се приема за възможност при изключителни обстоятелства, в плана се изяснява допустимата структура на дружества за управление на имущество, които получават дбюджетна подкрепа. В плана се посочват и други мерки за обезценено имущество.Предлагат се общи принципи за учредяването, управлението и дейността на дружествата за управление на имущество. \n\n\n                    ", "date": "2018.03.14", "title": "ЕК предлага мерки срещу необслужваните банкови кредити"}
{"url": "http://www.monitor.bg/a/view/57632-%D0%9E%D1%82%D0%B2%D0%BE%D1%80%D0%B5%D0%BD%D0%B8-%D1%81%D0%B0-%D0%B2%D1%81%D0%B8%D1%87%D0%BA%D0%B8-7-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B8-%D0%B7%D0%B0-%D0%B1%D0%BB%D0%B8%D0%B7%D0%BE-200-%D0%BC%D0%BB%D0%BD-%D0%BB%D0%B2-%D0%BF%D0%BE-%D0%BF%D0%BE%D0%B4%D0%BC%D1%8F%D1%80%D0%BA%D0%B0-72-%D0%BE%D1%82-%D0%9F%D0%A0%D0%A1%D0%A0/", "text": "\n                    Последната седма процедура за прием на проектни предложения по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от Програмата за развитие на селските райони (ПРСР) 2014-2020 г. стартира днес, съобщиха от земеделското министерство.\n\nПроцедурата е за „Реконструкция, ремонт, оборудване и/или обзавеждане на общински сгради, в които се предоставят обществени услуги, с цел подобряване на тяхната енергийна ефективност“. Общият размер на средствата, които могат да бъдат предоставени по процедурата за всички одобрени проектни предложения възлиза на 19 558 000,00 лева. Процедурата \n\nНа 8 март 2018 г. в Информационната система за управление и наблюдение на средствата от Европейските структурни и инвестиционни фондове (ИСУН 2020) беше обявена първата процедура чрез подбор по подмярката за „Строителство, реконструкция и/или рехабилитация на нови и съществуващи улици и тротоари и съоръжения и принадлежностите към тях“. Общият размер на средствата, които могат да бъдат предоставени по процедурата за всички одобрени проектни предложения възлиза на 97 790 000,00 лева. Процедурата \n\nНа 12 март 2018 г. в ИСУН 2020 бяха стартирани приемите на проектни предложения по три процедури по подмярката:\n\n„Реконструкция, ремонт, оборудване и/или обзавеждане на общинска образователна инфраструктура с местно значение в селските райони, която включва основно или средно училище, финансирано чрез бюджета на общината или професионална гимназия по § 10 от Преходните и заключителните разпоредби на Закона за предучилищното и училищното образование“ с общ размер на средствата 14 668 500,00 лева. Процедурата \n\n„Реконструкция, ремонт, оборудване и/или обзавеждане на общинска образователна инфраструктура с местно значение в селските райони, която включва детска градина, финансирана чрез бюджета на общината“ с общ размер на средствата 9 779 000,00 лева. Процедурата\n\n„Изграждане на закрита спортна инфраструктура, включително оборудването и/или обзавеждането й в общинска образователна инфраструктура с местно значение, в която няма изградена закрита спортна инфраструктура, и която включва основно или средно училище финансирано чрез бюджета на общината“ с общ размер на средствата 14 668 500,00 лева. Процедурата\n\nНа 13 март 2018 г. в ИСУН 2020 бяха стартирани приемите на проектни предложения по следващите две процедури по подмярката:\n\n„Изграждане, реконструкция, ремонт, оборудване и/или обзавеждане на спортна инфраструктура“ с общ размер на средствата 19 558 000,00 лева. Процедурата\n\n„Изграждане и/или обновяване на площи за широко обществено ползване, предназначени за трайно задоволяване на обществените потребности от общинско значение“ с общ размер на средствата 19 558 000,00 лева. Процедурата ще продължи до 17:30 часа на 13 юли 2018 г.\n\nУсловията за кандидатстване по процедурите са уредени в насоки, утвърдени от ръководителя на Управляващия орган на ПРСР. Пълният пакет документи по седемте процедури е публикуван на електронната страница на МЗХГ, както и в Раздел „Програма за развитие на селските райони“.\n\nПроектните предложения се подават по електронен път чрез ИСУН 2020, на интернет адрес: http://eumis2020.government.bg/.\n\nКандидатите могат да задават допълнителни въпроси и да искат разяснения във връзка с Условията за кандидатстване по обявените седем процедури до 3 седмици преди крайния срок за подаване на проектни предложения. Въпросите се задават на електронната поща: rdd@mzh.government.bg.\n                    ", "date": "2018.03.14", "title": "Отворени са всички 7 процедури за близо 200 млн. лв. по подмярка 7.2. от ПРСР"}
{"url": "http://www.monitor.bg/a/view/13752-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BE%D0%B1%D0%B2%D0%B8%D0%BD%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D0%B2-%D1%80%D0%B5%D0%BA%D0%B5%D1%82-%D0%BF%D0%BE-%D0%B1%D0%B0%D0%BD%D0%BA%D0%BE%D0%B2-%D0%BF%D1%8A%D1%82/", "text": "\n                    Бизнесмен твърди, че данъчни служители го рекетират и се е налагало чрез посредници да дава пари, за да не бъде проверяван. Това съобщи Нова тв в „Господари на ефира“. В схемата српоред репортажа на Нова тв са Стефан Лозанов, главен публичен изпълнител в НАП, адвокатка, бивша служителка на НАП и още длъжностни лица. Стигнало се дотам, че данъчните изпратили банковата сметка, за да получава подкупите по банков път. Потърпевшият Хюсеин Колаксъзов разказва за постоянния натиск срещу него и постоянното даване на пари-200, 300, 1000, 3000 лева. \nПричината за подкупа-данъчните идват на ревизия и запечатват фирмата му, блокират му банковите сметки и той не може да работи. \n„Оставете ме да си поема въздух, поне половин или една година“, изплаква бизнесменът. \nОт НАП обявиха ,че не одобряват такива практики и ще съдействат за разкриване на случая. Росен Бъчваров, говорител на НАП съобщи, че скандалният данъчен Стефан Лозанов вече не е служител на приходната агенция.\n                    ", "date": "2018.03.14", "title": "Бизнесмен обвини данъчни в рекет по банков път"}
{"url": "http://www.monitor.bg/a/view/23690-%D0%9F%D0%BE-%D0%BB%D0%B5%D0%B2-%D0%BD%D0%B0-%D0%BC%D0%B5%D1%82%D1%8A%D1%80-%D1%81%D1%82%D1%80%D1%83%D0%B2%D0%B0-%D0%BC%D1%80%D0%B5%D0%B6%D0%B0%D1%82%D0%B0-%D0%B7%D0%B0-%D0%BF%D1%82%D0%B8%D1%86%D0%B8-%D0%BD%D0%B0-%D0%B0%D1%83%D1%82%D0%BE%D0%B1%D0%B0%D0%BD%D0%B8%D1%82%D0%B5/", "text": "Ремонтират още два виадукта на „Хемус” и „Тракия“\n                    Около 400 кв. метра предпазна мрежа е била открадната през последните месеци от Северната скоростна тангента, която преминава край София. Около един лев струва метър от мрежата за птици, поставяна по аутобаните ни, показва сметка на „Монитор“.„Крадат ги за рибарски мрежи, за огради на кокошарници, навеси и други цели”, обясни доц. Петър Шурулинков от Националния природонаучен музей към БАН. пред Нова. По думите му ниско прелетяващи птици може да получат„За пореден път ставаме свидетели на кражба на пътни съоръжения. Тази птицезащитна мрежа е част от мерките за опазване на околната среда. Тя предпазва птиците от трафика. Нарушаването на пътни елементи значително повишава риска от ПТП. АПИ своевременно възстановява такива кражби или повредени елементи”, коментира Иван Василев от Агенция „Пътна инфраструктура“ (АПИ).До две седмици съоръженията ще бъдат възстановени, коментира пред „Монитор“ шефът на АПИ инж. Дончо Атанасов. По аутобаните не често изчезват различни предпазни съоръжения като шумозащитни панели, които се използват най-често за огради, коментираха експерти от агенцията.Междувременно от пътната агенция обявиха, чепо пътната мрежа на различни места в страната. Сред тях са и два виадукта на магистралите „Тракия“ и „Хемус“. Индикативната стойност на поръчката е 560 хил. лева без ДДС и се финансира от бюджета на институцията.Най-голяма сума – по 100 хил. лева, т.е. общо 200 хил. лева, са предвидени точно за двата виадукта. Съоръжението на „Тракия“ се намира на 59-ти км, точно над общинския път с. Славовица – Г. Вършило – Д. Вършило, посочва се в документацията.Ремонт ще се прави на виадукт „Потоп“ при 11-ти км на магистрала „Хемус“ заради наличие на значителни повреди по носещата стоманобетонна конструкция, амортизация на пътното платно и напълно компрометирани фуги, подчертават от пътната агенция.\n                    ", "date": "2018.03.14", "title": "По лев на метър струва мрежата за птици на аутобаните "}
{"url": "http://www.monitor.bg/a/view/40727-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%9E%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BC%D0%B5-%D1%81%D1%80%D0%B5%D1%89%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%91%D0%BE%D0%B9%D0%BA%D0%BE-%D0%91%D0%BE%D1%80%D0%B8%D1%81%D0%BE%D0%B2-%D1%81-%D1%80%D1%83%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%92%D0%BB%D0%B0%D0%B4%D0%B8%D0%BC%D0%B8%D1%80-%D0%9F%D1%83%D1%82%D0%B8%D0%BD/", "text": "\n                    Вицепремиерът и министър на външните работи Екатерина Захариева разкри, че се организира среща на премиера Бойко Борисов с руския президент Владимир Путин. Датата засега не е уточнена. Двамата са много ангажирани и когато програмите им позволяват, това ще се случи\", обясни Захариева в сутрешния блок на БНТ.\"Европейската перспектива на Западните Балкани не е приоритет на България само за шест месеца, а е дългосрочен приоритет. Твърдо сме убедени, че можем да помагаме много\", добави тя. Тя коментира и думите на турския президент Реджеп Ердоган, че Кърджали е в душевните граници на Турция, като отговори че нашата душа също може да бъде доста широка. Границите на Балканите са се местили особено интензивно. На всеки душата може да е по-широка, но границите са ясно очертани с договори. Душата нека си е душа, но нека да са ясни границите на държавите, посочи Захариева. Външният министър коментира и скандала с руския патриарх Кирил, който държа назидателен тон на президента Радев. Благодарността се дава, тя не се изисква. Това е чувство и не може да се изисква. Този тон е неуместен. Със сигурност не е приятно да се държи такъв тон на която и да е българска институция. Мисля, че е задължително както благодарим и винаги сме благодарили на Русия, така да благодарим и на всички други чужди държави, които са дали жертви за Освобождението на България, заяви Захариева. Русия и България винаги са се стремили да имат равнопоставени отношения. Разбира се, обаче, нашият стратегически избор е да сме членове на Европейския съюз и ние се придържаме към него, добави тя. Министърът на външните работи разкри, че се организира среща на премиера Бойко Борисов с руския президент Владимир Путин. Датата засега не е уточнена. Двамата са много ангажирани и когато програмите им позволяват, това ще се случи, обясни Екатерина Захариева.\n\n\n                    ", "date": "2018.03.14", "title": "Захариева: Премиерът Бойко Борисов ще се срещне с руския президент Владимир Путин"}
{"url": "http://www.monitor.bg/a/view/79374-%D0%9E%D0%B1%D1%89%D0%B8%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B1%D0%BE%D1%82%D0%B5%D1%89-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B7%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-%D0%BD%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5/", "text": "\n                    Общините ще предложат на централната власт създаването на работещ механизъм, който да обезпечи безопасната експлоатация на язовирите. Това заяви в предаването \"Преди всички\" изпълнителният директор на Националното сдружение на общините Силвия Георгиева. Днес парламентът е домакин на среща по инициатива на НСОРБ по две основни теми – сигурността на хората в малките населени места и състоянието на язовирите след обилното снеготопене. Общините са собственици на малко над 4 500 язовира, а над 2 000 от тях са малки водни обекти, които нямат капацитет на язовири, но се водят язовири и ние носим за тях същата отговорност, каквато носим за един много голям язовир, поясни Георгиева. По думите й, с промените в Закона за водите от 2016 на общините са били наложени тежки и непосилни отговорности за управлението на всички тези язовири: „Защото има разлика дали язовирът е с размерите на една стая, или на едно населено място. Независимо от размерите, ние сме длъжни да му назначим оператор, да контролираме ежедневно състоянието на водната маса в него. И ако ние нямаме никаква потребност от този язовир, ние не можем да го изпразним и той да престане да съществува. Повечето от тези обекти са празни.“ За целта от Сдружението на общините са подготвили проект за изменение в Закона за водите, който прецизира класификацията на язовирите на големи и малки и на такива с различна степен на опасност. Предложенията регламентират и възможностите за извеждане от експлоатация на неизползваните водни обекти.\n                    ", "date": "2018.03.14", "title": "Общините предлагат създаването на работещ механизъм за безопасната експлоатация на язовирите"}
{"url": "http://www.monitor.bg/a/view/68915-%D0%A3%D1%87%D0%B8%D1%82%D0%B5%D0%BB%D0%BA%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B0-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B7%D0%B0-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5-%D0%BE%D0%B1%D0%B8%D0%B6%D0%B4%D0%B0%D0%BB%D0%B0-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D1%81-%D0%B3%D0%BE%D0%B2%D0%B5%D0%B4%D0%B0/", "text": "\n                    Учителка по английски език от пазарджишко основно училище е наказана с „ предупреждение за уволнение“, след като няколко шестокласници, на които преподавала, подали жалба срещу нея. Децата обвиняват преподавателката си, че ги е обиждала с „говеда“ и ги заплашвала, че ще „ изхвърчат от часа“. Учениците се оплакали на директорката, а след това подали и жалба срещу преподавателката, която била наказана от училищното ръководство с предупреждение за уволнение. Х.К. обжалвала пред районните магистрати в града и те отменили заповедта за наказанието, но Окръжният съд го потвърдил  и отхвърлил иска на учителката срещу учебното заведение. Според потърпевшите ученици преподавателката дърпала ушите на децата, дори казала на шестокласничка „ Ти нямаш акъл в главата!“ и дори я нарекла безочлива и безотговорна. Бутнала едно от момчетата и то се ударило в стената, на момиче дръпнала силно ръката и му причинило болка. В заповедта е посочено, че госпожата се държала така и в други класове, случвало се да удря, обижда и скубе неведнъж свои възпитаници, също шестокласници. Децата споделили пред родителите си за грубото поведение на преподавателката и те подали жалба до директорката. За да се защити учителката обяснила, че не могла да въдвори ред в класа и използвала израза „ Извинете ме, но се държите като говеда“. Тя се оплакала, че не могла да надвика децата и затова им повишила тон, а след като получила наказанието с предупреждение за уволнение, го обжалвала с мотива, че директорката не й показала жалбата от родителите и тя не могла да се защити. Това дало повод на Районния съд да отмени заповедта на школската шефка за наказанието като немотивирана, но на по-горната санкцията е потвърдена. Грубото отношение и обидните квалификации, за които учениците свидетелстват, са им причинили освен физическа болка (дърпане на уши, скубане, бутане, дърпане и т.н.) и основателен страх и боязън от следващо подобно посегателство (учениците инстинктивно си крият ушите, когато учителката приближава), което сочи и на нанесена психическа травма, посочват в мотивите си окръжните магистрати. Те определят нарушенията на правата на децата като тежки по своя характер и вредно въздействие.\n\n\n \n                    ", "date": "2018.03.14", "title": "Учителка наказана с предупреждение за уволнение, обиждала учениците с „говеда“"}
{"url": "http://www.monitor.bg/a/view/28764-%D0%9B%D0%B0%D1%80%D0%B3%D0%BE%D1%82%D0%BE-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0-%D0%B1%D0%B8%D0%BB%D0%BE-%D0%BE%D1%89%D0%B5-%D0%B2-%D0%B3%D0%B0%D1%80%D0%B0%D0%BD%D1%86%D0%B8%D1%8F/", "text": "\n                    Ларгото отново се разпада две години след ремонта му, който струва около 17 млн. лв. Това съобщиха неправителствени организации в социалните мрежи.\nВъв Фейсбук кметът Йорданка Фандъкова обяви, че във връзка с констатираните нарушения на настилки и строителни дейности в обхвата на античния комплекс „Сердика“ (Ларгото) е поискала от министъра на културата в най-кратки срокове да предприеме действия за възстановяването им.\"Министерство на културата е възложител на обекта и той до момента не е предаден на Столична община за управление. Столична община ще приеме комплекса на Ларгото само ако той е в добро състояние и са отстранени всички дефекти\", пояснява още столичният кмет. Министърът на културата Боил Банов обясни в ефира на бТВ, че от месеци се занимава с проблема на Ларгото. По думите му проблемът идвал от отводнителната система, която явно някъде има пропукване.\"Сега чакаме да се затопли времето, за да се започне ремонт. Обектът още е в гаранция и няма да е за сметка на данъкоплатците\", посочи той.\"Случват се такива технически проблеми, но през зимата няма как да се ремонтира“, уточни министър Банов. На въпрос кой носи отговорност за приемането на обекта в състояние на дефект, културният министър каза: „Обектът е бил поет от Държавна приемателна комисия. Системата е сложни направена и на голяма площ. Искам да подчертая, че всеки ден имаме заявки за събития, така че пространството представлява интерес“.\n\n\n                    ", "date": "2018.03.14", "title": "Ларгото се разпада, било още в гаранция"}
{"url": "http://www.monitor.bg/a/view/67251-%D0%91%D0%BE%D1%80%D0%B8%D1%81%D0%BE%D0%B2-%D0%94%D0%B0-%D1%81%D0%B5-%D0%B8%D0%B7%D0%B2%D0%B0%D0%B4%D0%B8-%D0%B2%D1%81%D0%B8%D1%87%D0%BA%D0%BE-%D0%B7%D0%B0-%D0%A7%D0%95%D0%97-%D0%BF%D1%80%D0%B5%D0%B7-%D0%B3%D0%BE%D0%B4%D0%B8%D0%BD%D0%B8%D1%82%D0%B5/", "text": "\n                    Нека да се извади всичко за ЧЕЗ през годините, призова премиерът Бойко Борисов в началото на правителственото заседание днес. “Подкрепихме комисия за ЧЕЗ в парламента, така че г-жа Петкова и дружествата - да се извади всичко през годините, защото от изказването вчера разбрах, че аз не ги обичам. Довчера опозицията ме обвиняваше, че ги обичам и че през годините аз съм им пречил“, коментира Борисов. Той обясни, че не са пречили на никого, а са искали електроразпределителните дружества да си спазват договорите и ангажиментите. Заради това са проверявали и трите енергоразпределителни дружества. “Нека в парламента всичко да стане ясно. От ръководството на ЧЕЗ вчера това, което разбрах, че единственият незаподозрян съм аз, защото не ги харесвам. Няма как тогава да имам общо с тази сделка. Оттук нататък - Дончев, Горанов и Петкова, направете с юристите на своите министерства много ясен план и стратегия. Хубаво е, че и тази комисия я има, да се отработи, за да може тази манипулация на обществото най-после да се премахне“, каза Борисов.\n\n\n                    ", "date": "2018.03.14", "title": "Борисов: Да се извади всичко за ЧЕЗ през годините"}
{"url": "http://www.monitor.bg/a/view/13516-%D0%9F%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B5%D0%BD%D0%B0-%D0%B0%D0%B2%D0%B0%D1%80%D0%B8%D1%8F-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%B2%D0%B7%D1%80%D0%B8%D0%B2%D0%B0-%D0%B2-%D0%90%D1%80%D1%81%D0%B5%D0%BD%D0%B0%D0%BB/", "text": "Производствена авария е довела до взрива в завод “Арсенал” в Казанлък, където един човек загина, а един е обгорял. Това заяви министърът на икономиката Емил Караниколов в Министерския съвет. Той подчерта, че това е 100% частно дружество. Човешка грешка е причина за инцидента в завод \"Арсенал\". Това съобщи вътрешният министър Валентин Радев в парламента. Според него има и трети пострадал, но не даде повече подробности. \"Има едно помещение, в което се работи дистанционно, буквално със забъркване на смес. Двамата са били вътре. Съгласно технологията и мерките за безопасност, трябвало е да бъдат отвън. Управлението на този процес е изнесено навън, има табло с бутони. Защо са били вътре, тепърва ще стане ясно. Нарушили са техническата дисциплина, запалила се е сместа, няма взрив, за това и няма пожарна там\", заяви Валвентин Радев Той обясни, че сместта е на барутна основа, пламнала е и е обгорила работниците. Радев обясни, че е говорил лично с изпълнителния директор на дружеството Николай Ибушев за подробности. 27-годишен работник от завод 3 на оръжейницата Арсенал в Казанлък изгоря като факла при инцидент станал около 10,20 часа в сряда. Цеко Василев от близкото село Шаново  е бил приет по трудов договор  в цех 130, където се приготвят барутните смеси пред 2 години. Тежко обгорял с над 60 процента  е неговият колега от Казанлък  Красимир Желев/ 45/, който от 10 години работи в същия завод. Пламъците са избухнали при смесване на различни химикали, пожарът е бил овладян за минути, раненият е транспортиран в местната болница, откъдето е пренасочен към Стара Загора. Най-вероятно ще се наложи хоспитализирането му в клиниката за изгаряния в Пловдив.Нанесени са сериозни щети на помещението, останалите работници са били изведени своевременно.Районът е бил отцепен, започнати са огледи. На мястото на инцидента около 11,00 часа пристигна областният управител на Стара Загора Гергана Микова, има представители на главната инспекция по труда, образувано е досъдебно производство за смърт по непредпазливост срещу неизвестно лице.Според запознати инцидентът е станал поради грубо неспазване на правилата за безопасност, при пускане на т.нар. бъркалка за димни барути в помещението не е трябвало да има никой. Във връзка с възникналия днес инцидент в цех на Завод-3 в гр.Казанлък на дружеството „Арсенал” АД , Окръжна прокуратура-Стара Загора разпореди извършването на процесуално следствени действия. Към настоящия момент се извършва оглед на местопроизшествие от двама следователи от Окръжен следствен отдел в Окръжна прокуратура-Стара Загора. На мястото на инцидента е и административният ръководител-окръжен прокурор на Окръжна прокуратура-Стара Загора – Дичо Атанасов. По първоначални данни вследствие на инцидента е починало едно лице и едно лице е с тежки наранявания. Повече информация ще бъде предоставена на по-късен етап. Още днес експерти от Главна инспекция по труда (ГИТ) бяха командировани в завод „Арсенал“, за да подпомогнат разследването на инцидента. „Предстои да бъдат разгледани документи, свързани с технологичните изисквания за изделието, изискванията за безопасност при работа с машината и с цялостната организация на безопасността на труда на работните места на пострадалите“, обясниха от ГИТ. Тъй като „Арсенал“ е предприятие с висок риск, от инспекцията проверяват завода на всеки 3 месеца. Шефът на Арсенал: Грубо са нарушени инструкциите „Налице е грубо нарушение на инструкциите за безопасна работа при инцидента в цех 130 на завод 3, където един човек загина, а втори е с тежки обгаряния. Назначена е специализирана комисия, която ще трябва да изясни причините, които са накарали двамата работници да бъдат в помещението, където е работел миксер за разбъркване на химическите смеси. В нормативните документи, с които тези работници са били запознати е ясно написано, че те трябва да бъдат извън това помещение!“, заяви изпълнителният директор на оръжейницата „Арсенал“ – Казанлък Николай Ибушев. Той е категоричен, че в помещението не е имало взрив. Няма завишения на измерените 26 показателя за качеството на атмосферния въздух  в град Казанлък. Резултатите са получени от извънредното измерване с преносима апаратура за аварийни ситуации на Регионална лаборатория – Стара Загора към ИАОС. Измерването  е проведено в три точки извън площадката на „Арсенал” АД към най-близката жилищна зона. В останалите цехове и заводи на дружеството работата не е спирала. Близо 80-процентови са изгарянията по тялото и лицето на 45-годишният Красимир Желев, съобщиха от УМБАЛ „Проф. д-р Стоян Киркович“-Стара Загора, където е настанен пострадалият оръжейник. Той е хоспитализиран в клиниката по анестезия и интензивно лечение, на този етап преместването му в клиниката по изгаряния – Пловдив е под въпрос. Статистика От 2016 г., когато са последните злополуки със смъртни случаи в предприятието, досега инспекторите по труда са направили 100 проверки. Установени са 460 нарушения, 395 от които от които са свързани с осигуряване на здравословни и безопасни условия на труд. „Издадени са 11 акта за спиране на машини, работни места, обекти, пряко застрашаващи живота и здравето на хората“, обясниха от ГИТ. Малко на 10 000 души работят в заводите на казанлъшката оръжейница, предходният трагичен инцидент беше на 28 май  2016-а година, когато в мъглижкия клон загина 53-годишен старозагорец.Месец по-рано в завод 3 загинаха други двама при сходна на сегашната ситуация. При последния инцидент през 2016-а година загинаха двама души, сред които и техническия директор на Завод 3 Върбан Пешков и специалистът по производството на барути Румен Райчев. И двамата бяха дългогодишни служители на „Арсенал“ АД. Останалите 4 души, които са били в помещението тогава, са успяха да излязат през вратата и да се спасят. ", "date": "2018.03.14", "title": "Един човек е загинал и един е ранен при авария в “Арсенал” (ОБНОВЕНА)"}
{"url": "http://www.monitor.bg/a/view/73290-%D0%AF%D0%B7%D0%BE%D0%B2%D0%B8%D1%80%D0%B8%D1%82%D0%B5-%D1%81-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D0%BD%D0%B8%D1%8F-%D0%B7%D0%B0-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F/", "text": "\n                    С промени в Закона за водите язовирите ще бъдат категоризирани на големи, малки и какви са изискванията им за експлоатация, заяви министър Караниколов за предстоящите промени в законодателството относно стопанисването на язовирите.Собствениците и операторите пък ще бъдат задължавани да правят аварийни планове. Икономическият министър съобщи, че възнамеряват да създадат и търговско предприятие, на което по съгласие на общините, които не могат да управляват водоемите, да бъдат прехвърляни управленията на язовирите. “Има предложение да се създаде и фонд, който да генерира средства, не само от бюджета, но и от стопанската дейност на язовирите и да се набират средства за ремонти”, обясни Караниколов и допълни, че до другата сряда законът трябва да е готов и внесен в НС.\n\n\n                    ", "date": "2018.03.14", "title": "Язовирите с категория и изисквания за експлоатация"}
{"url": "http://www.monitor.bg/a/view/31771-%D0%9C%D0%B0%D0%B9%D0%BA%D0%B0-%D0%BF%D1%80%D0%BE%D0%B2%D0%B5%D1%81%D0%B8-%D0%B4%D0%B5%D1%82%D0%B5%D1%82%D0%BE-%D1%81%D0%B8-%D0%BE%D1%82-%D0%BE%D1%81%D0%BC%D0%B8%D1%8F-%D0%B5%D1%82%D0%B0%D0%B6/", "text": "\n                    Жена провеси бебе от осмия етаж на жилищна кооперация в столицата. Шокиращите кадри показа Нова тв. Според автора на снимките случката е от столичния квартал „Разсадника“. Свидетелите на скандалната случка подали сигнал в Държавна агенция за закрила на детето (ДАЗД) днес.Агенцията, заедно със социални служители от отдел „Закрила на детето“ ще посетят семейството. Ако се окаже, че родителите не се грижат добре за хлапето, то може да им бъде отнето за определен период от време. При този вариант детето ще бъде настанени при близки, а ако няма такива в приемно семейство. През това време на майката и бащата ще бъдат пратени на курсове за повишаване на родителския капацитет. В случай, че семейството се грижи добре за детето, то социалните ще го насочат към обучение за отговорно родителство.\n                    ", "date": "2018.03.14", "title": "12-годишна провеси дете от осмия етаж"}
{"url": "http://www.monitor.bg/a/view/31262-%D0%A0%D0%BE%D0%B4%D0%B5%D0%BD-%D1%84%D0%BE%D1%82%D0%BE%D0%BC%D0%BE%D0%B4%D0%B5%D0%BB-%D0%B1%D1%8F%D0%B3%D0%B0-%D0%BE%D1%82-%D0%BE%D0%B1%D0%B5%D0%BA%D1%82%D0%B8%D0%B2%D0%B0-%D1%81%D1%82%D0%B0%D0%B2%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0/", "text": "\n                     \n\n \n\nЕдин от най-вървежните родни фотомодели, казанлъчанката Боряна Назарова, чийто снимки могат да бъдат видяни по лъскавите страници на множество модни списания в южните ни съседки Турция и Гърция скъсва с професията, за да стане …полицайка.\n\nНовината разпространи местно издание, което не пропусна да „захапе“ красавицата за „грехове“ от ученическото й минало в националната гимназия по пластични изкуства и дизайн. Към тях бяха добавени и други „любопитки“, включително и селфи с премиера Бойко Борисов, което уж имало отношение към новото професионално поприще на красавицата.\n\n„Да, ще бъда полицай.Това за мен е чест и удоволствие! Защото приемам отговорността да пазя вас, децата и близките ви!“, сподели във Фейсбук /където има 2 788 приятели , а 3 271 я следват!/  Боряна, която от миналата година учи задочно специалността „Противодействие на престъпността и опазване на обществения ред“ с профил „Криминално разузнаване“ във Варненския свободен университет. Малко след записването си във ВУЗ-а някогашната подгласничка на казанлъшката Царица Роза  подала документите си за участие в обявен от ОД на МВР-Стара Загора конкурс за служител в охранителната полиция. Резултатите от тестовете и физическата подготовка се оказали повече от добри, в някои от дисциплините дори задминала мъжете – конкуренти.\n\nБоряна разказва, че веднага след като се дипломирала в художествената гимназия получила предложение да заснеме няколко фотосесии: в Турция,Кипър, Гърция...Оказало се че, обективът я … харесва и някак неусетно моделстването се превърнало в част от живота й. Прекъснала за кратко, докато роди дъщеричката си Дея, за която казва че е нейната …Богиня. Не крие, че в досегашната  кариера не всичко е вървяло по килим от рози, чувала е и „неприлични“ предложения, но с вродената си тактичност успяла да ги заобиколи. Знае три езика, не спазва особени диети, смята че перфектността на тялото й /170х90х63х89/ се дължи най-вече на гена. Обича предизвикателствата, мрази несправедливостта. Може би това я е накарало когато преди дипломирането в НГПИД „Акад. Дечко Узунов“ не останала доволна от оценката си по „История на изкуството“ и поискала външно оценяване.Доказала, че преподавателите й не прави – получила пълни шестици по всичко. Към новото поприще пристъпила след сериозен размисъл и е решена да продължи за в бъдеще „под пагон“.\n\nС  известно нежелание уточнява, че ако се налага ще изтрие „неподходящите“ снимки от профила си във Фейсбук. Макар да не вижда особен смисъл в това – защото те са част от досегашния й живот, а и няма как да махне билбордовете по света, където е запечатано лицето и тялото й.\n\nКолкото до онова селфи с Борисов-не знае дали е запазила вестника, където са го публикували. Направила си го защото винаги е харесвала силните мъже, без значение от политическата им обвързаност. С удоволствие би се снимала днес и с президента Радев. Самата тя не членува в нито една от многобройните партии, което не означава че не се вълнува от случващото се в България. Не е омъжена, но има истински мъж до себе си и до дъщеричката Дея.\n                    ", "date": "2018.03.14", "title": "Роден фотомодел бяга от обектива, става полицайка"}
{"url": "http://www.monitor.bg/a/view/68788-%D0%9E%D1%89%D0%B5-%D0%B4%D0%B2%D0%B5-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%BA%D0%B8-%D0%BE%D0%BB%D0%B5%D0%BA%D0%BD%D0%B0%D1%85%D0%B0-%D1%81-10-%D0%B1%D0%BE%D0%BD%D0%B0-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BC%D1%83%D0%BB%D0%B5/", "text": "\n                     \n\n \n\nДве жителки на Стара Загора са олекнали с общо 10 000 лв в резултат на поредни удари на телефонни измамници.\n\nПървият сигнал е бил подаден около 17,00 часа на 13 март в Първо РУ „Полиция“ от 66-годишна жена, която съобщила, че около 15:30 ч. на същата дата непознат мъж, който се представил за полицай, я е въвел в заблуждение по телефона, че е набелязана от телефонни измамници и трябва да съдейства за залавянето им, като даде всичките си спестявания. Жената първоначално оставила пред дома си 500 евро, 400 лева и неустановено към момента количество златни накити, а по-късно пъхнала под камък край паркинг до автогарата в Града на липите още  2500 евро.\n\nМалко по-късно във Второ РУ е получено съобщение от 70-годишна жена, че около 13:30 ч., непознат мъж като използвал идентична измамна схема я е убедил да хвърли през терасата на апартамента си торбичка с 3 600 лв.\n\nСъщият ден криминалисти от Раднево са арестували  53-годишен жител на твърдишкото село Сборище, който е съпричастен към измама спрямо 71-годишна радневка от 23 февруари т.г., когато от жертвата са били прибрани 500 евро и 300 лв.\n\nОбразувани са две досъдебни производство  за престъпление по член 209 от НК От началото на т.г. на територията на старозагорска област са регистрирани общо 13 случая на телефонни измами като мошениците са прибрали близо 120 бона в пари и ценности.\n\n \n                    ", "date": "2018.03.14", "title": "Още две старозагорки „олекнаха“ с 10 бона, закопчаха муле   "}
{"url": "http://www.monitor.bg/a/view/85296-%D0%A2%D1%8A%D1%80%D1%81%D1%8F%D1%82-%D1%81%D0%B5-%D0%BF%D0%B0%D1%80%D0%B8-%D0%B7%D0%B0-500-%D0%BD%D0%BE%D0%B2%D0%B8-%D1%83%D1%87%D0%B8%D0%BB%D0%B8%D1%89%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8/", "text": "Държавата платила 2, 8 млн, лв. неизплатени заеми за следване в университет \n                    \n                    ", "date": "2018.03.14", "title": "Чужди студенти завличат държавата с кредити за висше"}
{"url": "http://www.monitor.bg/a/view/66595-100-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D1%81%D0%B0-%D0%BD%D0%B0%D0%BF%D1%80%D0%B0%D0%B2%D0%B5%D0%BD%D0%B8-%D0%B2-%D0%90%D1%80%D1%81%D0%B5%D0%BD%D0%B0%D0%BB-%D0%B7%D0%B0-2-%D0%B3%D0%BE%D0%B4%D0%B8%D0%BD%D0%B8/", "text": "\n                    От началото на 2016 година на територията на оръжейницата „Арсенал“ са извършени 100 проверки, съобщиха от ГД „Инспектиране на труда“ , откъдето са командировали специален експертен екип за обследване причините за трагичния инцидент от 14 март в цех 130 на завод 3.От там уточняват, че  инцидентът е възникнал около 10.10 часа в обект  171, където се извършва производство на димни и термобаритни смеси за снаредяване на боеприпаси. Пострадалите работници са работили на машина за смесване на състави за стартови заряди за боеприпаси /димни гранати/.Самата смес  не е взривоопасна, но е силно пожароопасна в състоянието, в което се работи с нея.Производството, в което е станал инцидентът, е ново и е обезпечено с ново оборудване.Предстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите.В хода на досегашните проверки са били установени  460  нарушения, от които 395 са по осигуряване на здравословни и безопасни условия на труд. Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка „спиране“. В 22 случая на работодателя е потърсена административнонаказателна отговорност. В сила са влезли 20 акта.От окръжна прокуратура – Стара Загора са образували досъдебно производство по член 123 от НК за немарливо изпълнение на служебните задължения със смъртен изход срещу неизвестен извършител. Законовият срок за завършването е двумесечен, но най-вероятно ще се наложи удължаване, коментира окръжният прокурор Дичо Атанасов.\n                    ", "date": "2018.03.14", "title": "  100 проверки са направени в „Арсенал“ за 2 години"}
