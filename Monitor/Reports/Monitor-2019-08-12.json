{"url": "https://www.monitor.bg/bg/a/view/agrometeorologi-ch-nite-uslovi-ja-prez-perioda-1-10-avgust-2019-g-172668", "text": "От началото на август, агрометеорологичните условия в цялата страна се характеризираха с високи и почти изравнени стойности на средните денонощни температури и на много места по-високи от климатичната норма за месеца с 0.5-2.0ºС. Регистрираните валежи бяха от 2 l/m2 в Кюстендил и Сандански до 78 l/m2 в Кърджали. Средните денонощни температури на въздуха през периода бяха в граници от 21.6ºС в София, до 26.2ºС в Сандански. Отклоненията на средните денонощни температури от нормата за месеца бяха отрицателни в Северозападна, Централна Северна и Централна Южна България, като варираха между -0.1ºС в Шумен и Казанлък  до -1.0ºС в Оряхово. По-топло, в сравнение с нормата за август е беше в Североизточна с изключение на Видин и Югозападна България. Средното отклонение на температурата за цялата страна през първото десетдневие на август е положително и е 0.1ºС. През първото десетдневие на месеца никъде не бяха отчетени средни денонощни температури на въздуха по-високи от 25ºС. Максимални температури, по-високи от 35ºС също не са измерени никъде в страната. Най-високите максимални температури са измерени в Благоевград и Чирпан – малко над 28ºС, а в Сандански – 30.2ºС. При тези условия температурите на въздуха не окаваха неблагоприятно въздействие върху темповете на развитие на земеделските култури. Акумулираните суми от активни температури са от 2370ºС в София и Софийското поле, до 2890ºС в Сандански. Освен в Сандански, високи температурни суми са акумулирани още в Северозападна България и по поречието на р. Дунав – в станциите Видин, Монтана, Лом, Оряхово и Свищов, както и във Враца, Кнежа, Плевен, Ловеч и В. Търново – навсякъде по-високи 2500ºС Най-ниски темпове на нарастване на сумата от активните температури са отчетени в София, Кюстендил, Казанлък, Добрич, Разград и Шумен. Сумите на активните температури са по-високи от нормата за периода със 164ºС в Кърджали, до 274ºС във Враца. В началото на периода 12-18 август се прогнозира да бъде слънчево, около и след обяд в низините и горещо. Дневните температури ще се повишат и максималните във вторник и сряда ще са между 34 и 39°С, по-ниски, около 30°ще бъдат те по Черноморието. В сряда в северозападните райони ще се заоблачи. В четвъртък и петък температурите ще се понижат, повече в петък, когато максималните ще бъдат 29-34ºС. На места, от северозапад на югоизток ще превали и прегърми. В отделни райони са възможни и по-интензивни явления. През почивните дни ще преобладава слънчево време. Вероятността за валежи намалява. Ще духа слаб северозападен вятър. В неделя и температурите слабо ще се повишат, и в по-голямата част от страната ще са над 30°С. През периода при средноранните хибриди царевица ще се наблюдава млечна и преход към восъчна зрелост, а при късните хибриди ще се осъществява формиране на зърното. Ранните хибриди царевица приключиха развитието си. При посевите със слънчоглед ще се наблюдават различни степени на зрелост - жълта, кафява и пълна зрялост. До средата на август част от ранните бели винени сортове грозде ще достигат технологична зрелост. Отчетените през месеца валежи варират в широки граници. Най-значителни количества бяха отчетени в Кърджали, 78 l/m², София, 43 l/m² и Разград 40 l/m², фиг. 3. Под 50% от климатичната норма за месец юли бяха валежите в почти всички останали райони на страната и бяха в граници от 2 до 22 l/m², което е значително по-малко от месечната норма. Топлото време и интензивната вегетация на селскостопанските посеви предизвикаха бързо изчерпване на водните запаси в почвата, особено в слоя 0-50 cm. При последното измерване на почвената влажност в края на м. юли в агрометеорологичните станции на НИМХ не беше регистрирано екстремно почвено засушаване, но в районите на Югоизточна България и част от Тракийската низина и централна Северна България, както и в Софийското поле и района на Сандански е отчетено силно засушаване. В тези райони засушаването ще продължи да се задълбочава. Изключение в това отношение прави Софийското поле, където през първото десетдневи на август са измерени 43 l/m² валеж. Прогнозата за топло и горещо време няма да препятства работата на полето, прибирането на реколтата и извършването на сезонните агротехнически мероприятия. През следващия седемдневен период се налага извършването на напояване, особено при късните царевични хибриди, при зеленчуковите култури късно производство – домати, пипер и зеле. Внимание! Прогнозираните високи стойности на средните и максималните температури и започналото силно засушаване на много места в страната увеличават риска от възникване на пожари в резултат на неумело боравене с огън, както в земеделските, така и горските райони на страната. Ново! Информация за условията за извършване на агротехнически мероприятия в 50 пункта от територията на страната може да намерите на сайта на секция „Агрометеорология“ в НИМХ - http://agro.meteo.bg/bg", "date": "2019.08.12", "title": "Агрометеорологичните условия през периода 1-10 август 2019 г."}
{"url": "https://www.monitor.bg/bg/a/view/fen-napira-veneta-rajkova-da-opishe-seksualnite-mu-podvizi-172785", "text": "Интересно предложение за сюжет на следваща книга даде фен на Венета Райкова. Телевизионната водеща, която дебютира като писателка през 2016 г., а в рамките на три години изстреля шест романа към рафтовете на книжарниците, разкри, че неин почитател се е свързал с нея с молба именно тя да опише сексуалните му подвизи с „едни от най-известните жени у нас“. Въпросният господин е описан от авторката като „богат“ и „рядко споменаван в медиите мъж“, който е прочел всички нейни книги, а любима му била „Инсомния“. намигна Райкова пред последователите си във Фейсбук. Авторката на „Триумфът на кучките“ в момента работи по седмия си роман, който е с работно заглавие „Горещо“ (същото название имаше и предаването, което тя води години наред). „Може пък да успея да пренаредя сюжета и героите и да включа този джентълмен и неговите любовни истории с едни от най-известните жени у нас...А може да остане като герой на следваща книга“, загатва писателката, като разкри, че това не е първата подобна оферта, която получава. До момента обаче предимно жени са се опитвали да „продадат“ личния си живот за сюжет на някоя от книгите й.", "date": "2019.08.12", "title": "Фен напира Венета Райкова да опише сексуалните му подвизи"}
{"url": "https://www.monitor.bg/bg/a/view/pojaryt-na-smetishteto-v-shishmanci-lumna-pak-172820", "text": "Пожарът на сметището край еко завода до раковското село Шишманци лумна отново тази вечер, съобщиха за Агенция Монитор жители на близкото село.  Сметището край село Шишманци се е запалило в нощта срещу понеделник. Пламъците са лумнали около 1 часа след полунощ. На мястото били изпратени три коли на Пожарната, които до ранния следобед бяха локализирали огъня.  Екипи на еко инспекцията, както и на Регионалната лаборатория – Пловдив към ИАОС, след получена информация за пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци, общ. Раковски, започнаха проверка.  След като на място беше установена силна миризма в района на пожара, експертите извършваха замервания в най-близките населени места с мобилен апарат GASMET. Проследени бяха стойностите на 26 показателя, а именно: азотни и серни оксиди, въглероден диоксид, въглероден оксид, метан, амоняк, хлороводород, толуен, формалдехид, флуороводород, фенол, метилмеркаптан, флоран, стирен, пропан, хлороформ, фозген, бензен, серовъглерод, циановодород и други. Експертите периодично следяха движението на въздушните маси и дима и позиционираха техниката според него, за да следят показателите на въздуха в близките села Шишманци и Болярино. Очакванията са в следващите дни пожарът да бъде потушен напълно от ОД „Пожарна безопасност и защита на населението“ и въздействието му върху качеството на въздуха да намалее, уточниха от еко инспекцията. От РИОСВ препоръчаха на гражданите на околните населени места да избягват дейности на открито, да затварят прозорците на жилищата си и да не пускат малки деца и възрастни хора навън, докато пожарът не бъде окончателно овладян. Въпреки успокоенията от еко инспекцията, че няма замърсяване на въздуха, местните хора са изключително притеснени. \"Снощи от 1 часа беше ад. Мирише на пластмаса, пушек  и ако от РИОСВ ако издържат един час, пак ще е добре\", се ядосват хората от село Шишманци. Според тях всяка година по едно и също време сметището все се запалва и създава притеснения и тревоги за местните хора.  Снимки: Чавдар Манчев", "date": "2019.08.12", "title": "Пожарът на сметището в Шишманци лумна пак"}
{"url": "https://www.monitor.bg/bg/a/view/agrometeorologichna-prognoza-12-8-18-8-2019-172660", "text": "През първата половина от следващия седемдневен период агрометеорологичните условия ще се определят от сухо и горещо време. Прогнозираните екстремно високи максимални температури, на места до 38-39°С, ще затормозяват развитието на земеделските култури, ще имат негативно въздействие при формиране на репродуктивните органи при зеленчуковите култури от късното полско производство. През втората половина от периода се прогнозира понижение на температурите, вероятност за валежи и подобрение на условията за вегетацията на вторите култури. Наднормени топлинни условия през повечето дни от второто десетдневие на август ще скъсят междуфазните периоди в развитието царевицата и слънчогледа. През периода при слънчогледа ще се наблюдават различни степени на зрелост: жълта, кафява и пълна зрялост при посевите на места в Дунавската равнина и в южните райони на страната. Ранните хибриди царевица приключиха развитието си. При средноранните хибриди през второто десетдневие ще протича млечна и преход към восъчна зрелост, а при късните хибриди царевица ще се осъществява формиране на зърното. До средата на август част от ранните бели винени сортове грозде ще достигат технологична зрелост. Метеорологичните условия през следващия период ще ограничават развитието на значителна част от гъбните болести, с изключение на брашнестите мани по зеленчуковите култури от късното полско производство, късните сортове грозде и овошки. При есенните сортове ябълки, особено в градините с констатирана зараза от брашнеста мана, трябва да продължат третиранията срещу патогена. При необходимост те могат да се комбинират с тези срещу второто поколение плодови червеи и акарите. Очакваното сухо и горещо време до средата на август ще бъде предпоставка за увеличение популацията на акарите. В лозовите масиви, особено при десертните сортове, трябва да се следи за вредната дейност на гъсениците от третото поколение на шарения гроздов молец и при плътност на вредителя над прага на икономическа вредност (6-8 гъсеници на 100 грозда за десертните сортове и 10-12 гъсеници за винените сортове на 100 грозда) да се извърши своевременно третиране. При висока плътност на неприятеля се препоръчват две пръскания през 10-12 дни (в началото на второто и на третото десетдневие на август). Трябва да се използват инсектициди с подходящ карантинен срок, съобразен с периода на зреене на гроздето; Авант 150 ЕК – 0,025% (10 дни), Децис 2,5 ЕК – 0,3% (7 дни), Вазтак Нов 100 ЕК – 0,0125% (14 дни), Карате Зеон – 0,02% (10 дни),  Релдан 40 ЕК – 0,12% (14 дни), Сумицидин 5 ЕК – 0,025% (14 дни), Ранер 240 СК – 0,04% (7 дни десертно, 14 дни винени сортове), Циперфор 100 ЕК – 0,04% (7 дни) и др. Карантинните срокове на препаратите са посочени в скоби. При необходимост растителнозащитните пръскания трябва да се провеждат през по-хладните часове от деня.", "date": "2019.08.12", "title": "Агрометеорологична прогноза 12.8 - 18.8.2019 "}
{"url": "https://www.monitor.bg/bg/a/view/bolest-pyrli-domatite-cenite-skachat-172659", "text": "Рекордно висока цена удариха доматите в Кюстендил, установи репортерска проверка на „Агро Телеграф“. Към момента те се предлагат на цени между 2 и 3 лв. за кг, което за повечето хора е необяснимо през този сезон. В София пък на места стигнаха 5 лв. за кг. Само по-дребните могат да бъдат купени на цена от 1,50 лв. за кг в западния град.  На толкова преди около две седмици се продаваха едрите розови домати, отбелязват кюстендилци.  В София розовият домат миналата седмица стигна до 5 лв. за килограм. Предлагаше се и в търговски вериги, и в по-бутикови магазинчета за плодове и зеленчуци. През ранната пролет бяха по-евтини, купувала съм по 2 лв. за килограм домати, а сега са нереално скъпи, въпреки че им е сезонът. При тези цени е абсурдно да си направиш зимнина. Една касетка излиза 30 лв., няма как да си ги позволя, коментира 40-годишна домакиня от Кюстендил.   Една от причините за поскъпването е болест по доматите, за която съобщиха стопани предимно от Западна, Северна и Южна България. Хората разказват, че листата пожълтяват, свиват се, появяват се черни петна по растението. Накрая го изскубват. Дотам се стига въпреки многократно третиране с препоръчани препарати. В същото време в социалната мрежа Фейсбук в групите за хоби градинарство изобилства от снимки на сочни, едри и вкусни домати. Повечето от градинарите са от централносеверната част на страната, а реколтата отглеждат под парници с найлон, установи проверка на „Телеграф“. Според търговци на зеленчуци обаче тазгодишната полска реколта е позакъсняла заради хладната пролет. Те цитират производители с големи зеленчукови градини, които разказват, че са пълни с домати, които са зелени и не зреят. Въпреки това няма място за притеснение, защото именно в началото на август започват да зреят полските домати. Хората обаче са се разглезили с ранните реколти от оранжерии и са забравили, че тепърва предстои времето на червения плод.   За силно влошено качество на сортовете съобщиха клиенти. Въпреки че си купуват розови домати на значително по-високи цени, те отново са със зелени “корени“ в плода. Твърди са като топки, а нежната кожичка и сочното месо отново са изчезнало, установи репортерската ни проверка. Според търговци някои от тези домати влизат от Северна Гърция, където са започнали да отглеждат розов домат заради увеличеното търсене.   В действителност има някакво заболяване, тъй като има осезаемо увеличение в търсенето на препарати. Смятам, че болестта се дължи на патогени – бактерии, вируси и гъби, но сериозни щети причиняват и много неинфекциозни заболявания, които се дължат на абиотични фактори. Те се определят от недостиг или излишък на хранителни елементи и неблагоприятни почвени условия като висока или ниска почвена влажност, високи или ниски температури. Предозирането с препарати също не е решение“, коментира пред Телеграф собственичка на фитосанитарна аптека. Баби от кооперативния пазар в Кюстендил пък си обясняват заболяването по друг начин. Казват, че постоянното кръжене на самолети над областния град било причината. „Тези самолети, дето кръжат всяка нощ, като нищо може да разпръскват някаква отрова. Не може подобно нещо да ни се случва сега. Аз от ранна пролет се захванах да работя. От семките си произведох разсад, пикирах растенията и след това чак ги засадих. Как тези, които са в парника, нямат проблеми, а тези отвън са болни. Има нещо, но какво е, не зная. Сега тези, които виждате да продавам, са от парника, другото всичко изсъхна. Плаче ми се. Сметнете колко труд и пари съм вложила“, обяснява и 68-годишната баба Надка.   Бактерийното изсъхване по доматите се причинява от бактерията Clavibacter michiganensis. Най-благоприятна температура за развитието й е 25-27°С. Загива при 50°С за 10 мин. При топло време бактерията може да преживее в почвата до две години, ако не се отглеждат култури, които тя напада. За нашата страна основен източник на инфекция са почвата и намиращите се в нея заразени растителни остатъци. Бактерията е в състояние да се запази и в нападнатите растителни остатъци до изгниването им в почвата, поради което те също представляват значим източник на инфекция. Бактерията се запазва и в семената. Обикновено след семедобиването процентът на заразените семена остава твърде малък. Ето защо заразените семена служат за пренасяне на инфекцията предимно от един район в друг, където заболяването не се среща. Разпада се на раси, които имат различни гостопроемници. Тя напада растителни видове от над 30 семейства. Развива се при температура между 14 и 41°С. Оптималната температура за нейното развитие е около 30-35°С. В доматовите растения бактерията прониква през рани, причинени при пикирането, присаждането, колтученето и през раничките, образувани от носените от вятъра твърди почвени частици. Системата за борба с бактерийно изсъхване е комплексна, включва различни методи и средства и започва още в предходната година. За ограничаване на бактерийно изсъхване трябва да се унищожават на заразените растителни остатъци след прибиране на продукцията. Избор на подходящ предшественик, качествена обработка на почвата, унищожаване на плевелите. Необходимо е да се спазва 2-3-годишно сеитбообращение. Трябва да се избягва  прекомерното навлажняване, както и  поливането непосредствено след обработка на почвата. Обеззаразяване на почвата и торопочвената смес при разсадопроизводството чрез пропарване. Термично обеззаразяване на семената. На термично обеззаразяване се подлагат само семена с висока жизненост. Използване на здрав разсад. Контролирането на епифитната, патогенна популация на бактериите в разсадна фаза обезпечава получаването на здрава продукция на полето. Борбата с бактерийно изсъхване се осъществява през вегетацията чрез третиране с фунгициди, съдържащи медни съединения.", "date": "2019.08.12", "title": "Болест пърли доматите, цените скачат "}
{"url": "https://www.monitor.bg/bg/a/view/20-signala-na-den-za-biti-i-tormozeni-vyzrastni-hora-temata-172812", "text": "Между 15 и 20 сигнала за тормоз на възрастни хора на ден постъпват на горещата телефонна линия за пострадали от домашно насилие. От обажданията става ясно, че животът и здравето им често са застрашени, заявиха за „Монитор“ от фондация „Анимус“. Около 10% от сигналите са за пострадали баби и дядовци. Процентът е доста тревожен. Засилва се тенденцията жертвите да са безпомощни и зависими, защото насилници са техните собствени деца или внуци. Много е трудно да се преодолее връзката родител-дете и защото родителят всячески оправдава постъпките и жестокостта на своето дете, коментира Жана Панделиева, координатор на телефонната линия за пострадали от домашно насилие Възрастните жертви на насилие след инцидент се опитват да омаловажат случилото се, като казват: „Това не е насилие, просто той е нервен и избухва.” Друг механизъм е оневиняване на насилника и поемане на вината за инцидента: „Той е останал без работа и затова е толкова избухлив и нервен и понеже жена му го остави, той е много нещастен и затова пие и избухва, защо ли ми трябваше да питам дали е платил тока”, или „На него сега му е трудно, но като си намери работа, ще спре”. Според специалистите от „Анимус“ Децата искат да получат имот дори и с цената на живота на своите родители, има случаи на възрастни хора, останали на улицата, без дом и прехрана. Възпитанието и прекалената отдаденост на родителя към детето често са основна причина родители да стават жертва на своите деца. Възрастните хора отказват защита от съжаление към децата си и след няколко месеца отново страдат, коментира психологът Катя Кръстанова. При старите хора формите на насилие са психически тормоз и физическо малтретиране, но също така недаване на лекарства, отказ от помощ при дейности, които вече са им непосилни. Психологическо насилие – 11,6%, финансово насилие – 6,8%, неглижиране – 4,2%, физическо насилие -2,6%, сексуално насилие – 0,9%. Много е трудно насилниците да бъдат наказани дори в случаи на смърт на възрастен човек, защото психическият тормоз и придружаващите заболявания са комбинация, която често оневинява виновните. хора е на фондация „Социални услуги в общността” от 2015 г. и резултатите от него са изключително стресиращи. То беше направено чрез въпроси към хората, ангажирани като социални асистенти на стари хора, и те докладваха за над 90% малтретиране на старите хора в рамките на семействата. Основната причина е, че те не желаят да се противопоставят на децата си и дори избират да умрат. По данни на СЗО през 2017 г. 15,7% от хората над 60-годишна възраст са били подложени на някаква форма на насилие, като е възможно този процент да е по-висок, тъй като само 1 от 24 случая на насилие срещу възрастни хора се докладва. Специфичен механизъм е третирането на детето насилник като малко. „Аз хубаво ще го изгоня с полиция, ама кой ще му готви и ще го пере” или „Аз добре ще отида в другото ни жилище, но той няма да може да се оправя сам, нищо че е на 45 години”. Специфично преживяване, което спира възрастните хора да предприемат мерки, е срамът, че са отгледали и възпитали такова дете или „Какво ще кажат хората - точно учителката, дето изучи толкова деца, синът й я бие”.  ", "date": "2019.08.12", "title": "20 сигнала на ден за бити и тормозени възрастни хора (ТЕМАТА)"}
{"url": "https://www.monitor.bg/bg/a/view/bylgarin-vryshta-rychen-chasovnik-chasovnik-oceljal-64-godini-sled-katastrofata-na-el-al-prez-1955-g-172814", "text": "„Татко ми Петър Хаджигаев, Бог да го прости, намерил ръчен швейцарски часовник десетина години след нелепата самолетна катастрофа на Рупите, станала на 27 юли 1955 година, разказа за „Монитор“ синът му Александър. \"До последно си го носеше на ръката, винаги му показваше точно времето. От него и от други хора от село Рупите знам какво се е случило онази сутрин над Кожух планина, точно срещу храма на баба Ванга. Хората вече са били на полето, когато са видяли, че лети самолет с димяща опашка. Самолетът е летял в посока Петрич, но пилотите са обърнали посоката на изток, като са искали да опитат да го приземят плавно на равното място до горещите извори на Рупите. Буквално над очите на хората е прелетял горящия самолет, чували са вече писъците, след секунди се е взривил и разпаднал по склоновете на Кожух планина, на метри от днешния храм на Ванга и разкопките на древния град Хераклея Синтика“, добавя Александър Хаджигаев. На 27 юли тази година, беше открита паметна плоча на лобното място на загиналите 51 пътници и 7-членен екипаж. Александър Хаджигаев връчи запазения часовник на Н.Пр. Ирит Лилиан – посланик на Израел в България. Израелци и българи застанаха заедно рамо до рамо и почетоха паметта на загинали преди 64 години в самолетна катастрофа край Рупите. Възпоменателната церемония беше организирана от клуб „Ане Франк“ при ПГ „Пейо Яворов“ с р-л Славянка Николова и Община Петрич. Събитието уважиха освен Н.Пр. Ирит Лилиан – посланик на Израел в България, заместник-министърът на външните работи Георги Георгиев, кметът на Петрич Димитър Бръчков, представители на авиокомпания „Ел Ал“. На лобното място беше отслужена панихида в памет на загиналите, бяха положени и 58 карамфила. В изказванията си посланика и кметът на Петрич казаха,че е простено, но не е забравено,защото трябва да се помни и никога повече да не стават подобни трагедии. На 27 юли 1955 г. два изтребителя МиГ-15 са вдигнати по тревога от военното летище Доброславци. Целта им се оказва пътнически самолет „Констелейшън“ на израелската компания Ел Ал. Машината без отличителни знаци лети по маршрут от Ню Йорк през Лондон, Париж, Виена и Истанбул за Тел Авив, но се отклонява от маршрута си и навлиза в българското въздушно пространство, което по това време е отворено само за полети от социалистически страни. Близо до Петрич оръдията на двата МиГ-а поразяват авиолайнера. Машината се разбива в планината Кожух. Всички 58 човека на борда, сред които 7-членен екипаж, загиват. Трагедията става по време на един от най-напрегнатите периоди от Студената война. Очевидци разказват, че повече от 15 минути двата български изтребителя кръжели около пътническия самолет, опитвали се да отклонят посоката му и да го накарат да кацне. След като командата им не била разбрана, последвала атака. В разказите си пилотите на изтребителите Петров и Цанкийски поддържат тезата, че самолетът първо спуска колесник и задкрилки, за да им покаже, че ще изпълни заповедта за принудително кацане, но после рязко завива към Гърция. Заповедта за свалянето на самолета е дадена от ген. Величко Георгиев, който е цитиран да казва: „Ако самолетът се опитва да напусне нашата територия, без да се подчинява на заповедите и няма време за повече предупреждения, свалете го!“ Докато самолетът бил със спуснати задкрилки пилотът Цанкийски фотографирал самолета от управлявания от него изтребител, но филмът е иззет за целите на разследването. След това така и не е намерен. 80-годишният днес Георги Кокошинков от село Старчево ясно помни катастрофата. Бил сред тютюна, когато видял самолета: ”Взривиха го и тръгна към Петрич, обаче не може да премине Беласица и прави завой над Дрангово, отива по Струма нагоре и точно над Кожух се избухна. Самите резервоари ли вътре гръмват, какво е по-точно не знам…, и се дели: лявото крило отива край Мулетарово, другата част отива към Рупите.”, спомня си мъжът. Виждайки, как самолетът дими, дядо Георги си помислил, че димът е отрова: „Тогава учехме ПВХО, противовъздушна и химическа отбрана, и мислихме да не е отровен газ този самолет, който пуска и лягаме на земята да дишаме чрез земята, да не бъдем отровени. Обаче след това се каза, че е бил самолетът, пушекът от самолета.” Лазар Касапов разказал на роднините на загиналите какво е видял и чул по време на инцидента: „Хората не спирали да плачат. В момета на падащите от небето парчета от самолета хората изпаднаха в паника и хукнаха да спасяват житото по полята. Започнаха и мародерствата. Милицията дойде, ограничи района обаче през това време бяха изнесени много неща дето са имали пътниците. След това продаваха за пръв път имаше такива малки радиоапаратчета дето са джобните. (…) Ами, обрали бяха мъртъвците. Други бяха търсили злато и така нататък.” Четири дни след инцидента пристига израелска разследваща комисия, но повечето останки от сваления самолет вече са били премахнати. Според тогавашният заместник-министър на отбраната ген. Захари Захариев на мястото на катастрофата са намерени около 300 килограма сребро, разпиляно на ситни топчета, така се ражда версията за контрабанда. Друг любопитен факт е, че сваленият самолет е бил пилотиран лично от бившия пилот на Уинстън Чърчил – Реджиналд Стенли Хикс. Версиите са различни, но според Израел причината за отклонението е гръмотевична буря, повредила навигационната му система. Израел подава искова молба до Международния съд в Хага, но с решение от 26 май 1959 г. съдът отказва да заведе дело срещу България с мотива, че това не е в неговата юрисдикция. След инцидента вътрешният министър Георги Цанков прави опит за репресиране на пилотите Петров и Цанкийски, но без успех – летците не могат да бъдат съдени за това, че са изпълнили заповед. 9 години по-късно България изплаща обезщетение от 8292 долара за всеки загинал. Така България създава прецедент, а в света започват да се появяват още такива случаи на сваляне на граждански самолети с невинни пътници от военни изтребители.", "date": "2019.08.12", "title": "Българин връща ръчен часовник часовник, оцелял 64 години след катастрофата на Ел Ал през 1955 г."}
{"url": "https://www.monitor.bg/bg/a/view/belite-kosi-respekt-ili-tejest-172815", "text": "Кога се загуби връзката между дете и родител? Кога децата станаха жестоки и безчувствени към хората, дарили ги с живот? Белите коси, склонността да позабравят и може би нуждата да разкажат нещо няколко пъти са се превърнали в повод за пренебрежение и арогантност на забързаните работещи деца и внуци. Все нямат време, все бързат и са някак натоварени от „ангажимента“ - стария родител. Но това е добрата страна на монетата, лошата е още по-страшна - тази на децата, на които все си длъжен! Детето, което е вече на 40, но смята, че човекът, който осигурява пари и дом, все още е родителят, това дете, което не е успяло да реализира себе си и отново длъжен е родителят, това дете, което смята, че да има осигурен дом – отново е задължение на мама и тате. Това е една изкривена проекция на вечно незадоволеното и вечно изискващо „същество“, на което родителят все е длъжен. Разликата е в това, че някогашното ревящо и мрънкащо дете се е превърнало в насилник над човека, който цял живот се стреми да не му липсва нищо. Да, дали непрекъснатото „угаждане“ не го е превърнало в чакащо и постоянно искащо „мекотело“, склонно да тормози и бие, защото единственият човек, който му осигурява всички прищевки и приумици, не може да покрие поредния каприз, защото времето е оставило своя траен отпечатък. Да, времето, което прави старините на прекалено „добрите“ и вечно даващи родители трудни, страшни и неспокойни. И тогава идва големият въпрос: Къде е границата? Как да не сме хиперопека на своите деца? Авторитаризъм и разглезване - и двете са основани на неудържимия стремеж към загриженост. Авторитарните родители се стремят да контролират всяка стъпка на своите наследници, стараят се да предотвратят и да обезопасят всичко. За тях най-безопасният и комфортен сценарий е тоталният контрол. Тези, които глезят децата си, също често са пример за хиперопека, но в друг контекст – стараят се да изпълнят всички желания на детето, да му угодят и да го зарадват с надеждата, че така ще избегне разочарования. Тези типажи очевидно са силно преувеличени, но са много характерни. И в единия, и в другия случай възрастните забравят, че всяко дете има нужда от самостоятелност в действията и вземането на решения, за да се развива хармонично. Затова рано или късно тези родители рискуват да получат рязък отпор. Хиперопеката винаги предизвиква конкретен стереотип на поведение, който оставя отпечатък за цял живот. Най-разпространените последствия от нея са невъзможност да мисли и действа самостоятелно, невъзможност да взема решения и да прави избор, чувство на вина за всичко. Много родители мислят, че грижа е, когато правят всичко за децата си, но малките просто не могат да бъдат отговорни за последствията от неща, които не са били избрани от тях, а от родителите им. Всички родители обичаме децата си, но обичта ни трябва да ги направи хора, а не мекотели. Тази обич, която ще те накара да плачеш след изречени думи и наказания, е по-силната обич. Защото тя прави от детето отговорен човек, способен да прави избор, способен да размисли над ситуацията, след като изтрие сълзите си. И това дете ще е благодарно и загрижено за своя родител, защото ще знае, че урокът днес е урок за това как да живее живота, да мисли и да възпитава децата си утре! Така че, родители – обичайте децата си, но бъдете отговорни!", "date": "2019.08.12", "title": "Белите коси – респект или тежест?"}
{"url": "https://www.monitor.bg/bg/a/view/desetki-kolabirali-v-sofija-zaradi-jegata-172818", "text": "Десетки са сигналите за припаднали хора в София заради жегата. До този момент медиците са реагирали на 20 сигнала за припаднали хора. Дежурни са 18 екипа, съобщи бТВ. Медицинска помощ в жегите търсят най-често възрастни хора, с хронични заболявания и деца. На сигнал за припаднал човек линейка се отзовава за 10 минути. Човекът е в столичния квартал „Белите брези”. Припадналият е 80-годишен мъж от Великобритания. Негови приятели споделиха, че преди няколко години е имал инсулт. „Беше адекватен и контактен, нямаше нужда от медицинска интервенция, и се отправи към вкъщи”, заяви д-р Слави Тодоров, лекар в ЦСПМ-София. Също като него - 90% от потърсилите помощ не искат още един преглед в болница. И въпреки че сме в сезона на отпуските, на шофьорите на линейките не им е лесно. „Адекватни шофьори правят път, неадекватни стоят и вдигат ръце и се панират, в основни линии се справяме. Всичко е трудно, все пак спасяваш човешки живот”, обясни Анани Ковачев, шофьор в СЦМП-София. Следващите сигнал е за припаднала в офис 36-годишна жена. По наблюдение на лекарите за момента броят на припадналите е по-малък в сравнение с миналото лято. А съветите на лекарите са: Избягвайте дългия престой на слънце, ако сте навън - носете светли дрехи и потърсете сянка, особено в обедните часове.", "date": "2019.08.12", "title": "Десетки колабирали в София заради жегата "}
{"url": "https://www.monitor.bg/bg/a/view/utre-pak-goreshto-jivakyt-stiga-38-172819", "text": "Утре отново ще бъде слънчево, около и след обяд – горещо. Преобладаващите максимални температури ще са между 33° и 38°, по-ниски по морския бряг, съобщи дежурният синоптик Георги Цеков от Националния институт по метеорология и хидрология пред „Фокус“. Над Черноморието отново ще е слънчево, като живакът ще достигне до 27°-30°, а температурата на морската вода е 26°-27°.  Над планините също ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28°, на 2000 метра - около 21°. И в сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34° и 39°, по-ниски, около 30°, по Черноморието. Привечер в сряда от северозапад ще се заоблачи и до полунощ на места в крайните западни райони ще превали и прегърми. В четвъртък и петък с до умерен северозападен, през втория ден и североизточен вятър, през страната ще премине студен атмосферен фронт. Температурите ще се понижат и в петък максималните ще бъдат между 27° и 32°. На места от северозапад на югоизток ще превали и прегърми. В отделни райони, по преминаващия фронт, през нощта срещу четвъртък и в четвъртък, а в петък в Южна България, са възможни и по-интензивни явления и градушки.", "date": "2019.08.12", "title": "Утре пак горещо, живакът стига 38°"}
{"url": "https://www.monitor.bg:443/bg/a/view/namaljavat-vaksinite-na-bebetata-otpada-probata-za-tuberkuloza-172803", "text": "Пневмококовата конюгирана ваксина при деца до 6-месечна възраст вместо три ще им се слага два пъти. Пробата Манту, която се прави за установяване на наличието на туберкулозния бацил и реимунизацията на 11-годишна възраст отпадат. Същевременно се въвежда реимунизация срещу коклюш при деца на 12-годишна възраст. Това предвиждат промени в имунизационния календар, които са залегнали с проектонаредба на Министерството на здравеопазването. Тя е публикувана за обществено обсъждане. От здравното министерство твърдят, че промените са свързани с необходимостта от осъвременяване на националната имунизационна политика в съответствие с препоръки на Световната здравна организация и европейските имунизационни схеми. От министерството уверяват, че промените в наредбата няма да доведат до нужда от допълнителни финансови средства. Очаква се промяната на Имунизационния календар, с въвеждането на реимунизация срещу коклюш на 12-годишна възраст да не окаже влияние върху бюджета на Министерството на здравеопазването, както и на бюджета на НЗОК. Финансовите средства ще са за сметка на намаляването на приемите на основната имунизация с пневмококова конюгирана ваксина от три на два приема и отпадането на проба Манту и реимунизация срещу туберкулоза при деца на 11-годишна възраст.", "date": "2019.08.12", "title": "Намаляват ваксините на бебетата, отпада пробата за туберкулоза"}
{"url": "https://www.monitor.bg:443/bg/a/view/moneta-razkriva-finansova-kriza-vyv-vizantija-172808", "text": "Средновековен бронзов кръст реликварий и изключително рядка златно-сребърна византийска монета са сред най-интересните открития на археологическия сезон в Перперикон, който започна на 24 юни и ще продължи до 10 септември. Те бяха показани на пресконференция от проф. Николай Овчаров, чийто екип в момента работи в сектора северно от Голямата базилика в каменния град. 35-метровата раннохристиянска църква се е използвала като култова сграда от V-VІ до ХІV век с множество преустройства, ето защо находките в нейния периметър датират от различни периоди, подчерта историкът. Двустранният кръст реликварий за съхраняване на мощи е бил ето защо се е наложило нитчето, което държи частите му, да бъде срязано, обясни Овчаров. Това е едва четвъртият цялостно запазен със съдържанието си образец от над 30 подобни артефакти от региона. Във вътрешната кухина на един от досегашните е имало парченце дърво, явно смятано от някогашните хора за частица от кръста Христов. Той е подарен на църквата „Успение Богородично“ на отец Боян Саръев в Кърджали, според когото вършел чудеса, разказа археологът. Останалите два съдържали елементи от кост. В сегашния има някакъв кафеникав прах (навярно мощи на неидентифициран светец) с парченца от текстил или разложена кост, на които тепърва предстои органичен анализ. Външната украса на реликвария е в изключително експресивен стил, с врязани изображения – на Исус Христос с дълга дреха, изправен на кръста, от едната страна и с молещата се Богородица с вдигнати ръце от другата. Подобни кръстове се наричат още „палестински“ и насочват към художествените традиции от Светите земи. Тази иконография се е запазила докъм ХІІ век, така че находката може да се датира от Х-ХІІ век, смята Николай Овчаров. Златно-сребърната монета е от ХІ век и свидетелства за пика на икономическата криза във Византия при император Алексей І Комнин. През 1071 г. неговите войски са разгромени от селджукските турци в битката при Манцикерт (Армения) и той губи почти всичките си владения в Мала Азия. Следва финансов колапс, при който златните монети (хистаминони) се обезценяват, като златното им съдържание а всичко останало е сребро или сребърна сплав. Именно такава е новооткритата монета, от едната страна на която св. Димитър коронясва Алексей І, а от другата е изобразен Христос. Монетата е ценна не само като нумизматична стойност, но и като източник на значима историческа информация. Тя се датира от последните години преди реформата от 1092-ра, когато императорът успява да стабилизира икономиката и въвежда нова монетна единица – перпера, вече със златно съдържание 21-22 карата. Според проф. Николай Овчаров и повечето учени медиевисти златото за тази стабилизация е черпено от най-големите средновековни златни рудници в региона, намиращи се на няколко километра от Перперикон. Част от техните галерии още са проходими и понякога там и до днес се намират златни люспици, а преди 3 години излиза и слитък самородно злато, разкри Овчаров. В момента туристическият поток в Перперикон е огромен въпреки жегите, а модерният посетителски център в комплекса до края на годината ще бъде готов, увери той.", "date": "2019.08.12", "title": "Монета разкрива финансова криза във Византия"}
{"url": "https://www.monitor.bg:443/bg/a/view/gdbop-uchastva-v-mejdunarodna-operacija-sreshtu-trafika-na-deca-172802", "text": "ГДБОП участва в международна операция срещу трафика на деца, съобщиха от МВР.  В рамките на операцията служители на сектор \"Трафик на хора\" - ГДБОП, съвместно с представители на Национална комисия за борба с трафика на хора, са извършили проверки на лица с рисков профил. Съгласно плана за провеждането на операцията, действията са обхванали територията на Летище-София и на ГКПП в страната. Главна дирекция \"Гранична полиция\" и Дирекция \"Международно оперативно сътрудничество\" са оказали съдействие с оглед непрекъснат обмен на оперативна информация и координацията с останалите участващи държави. Проверени са близо 200 души с рисков по отношение трафика на хора профил, както и близо 50 документа за самоличност поради съмнение, че са фалшифицирани. Освен България, в \"Съвместни дни за действие срещу трафика на деца\" са участвали Австрия, Белгия, Хърватия, Дания, Унгария, Исландия, Латвия, Литва, Холандия, Португалия, Румъния, Словакия, Словения, Испания, Швеция, Швейцария и Обединеното кралство. Експерти по трафика на хора от правоприлагащите структури на всички изброени държави, както и представители на други ангажирани с проблема институции (социални работници, представители на общини, НПО и др.) са обединили усилия с цел идентифициране на потенциални жертви на престъплението. В рамките на операцията, на територията на ЕС са проверени над 127 000 лица, 63 800 превозни средства и 1 100 локации (сред които частни имоти, търговски обекти, хотели, авто- и ж.п. гари, пристанища, аерогари и гранични контролно-пропускателни пунктове). Проведени са превантивни кампании в учебни заведения с цел повишаване на информираността по отношение трафика на хора. Извършени са 34 ареста на заподозрени в трафик на хора, както и 36 ареста за други извършени престъпления като кражби, нелегална миграция и разпространение на порнографски материали с ненавършили пълнолетие лица. На територията на ЕС са идентифицирани 206 потенциални жертви, 53 от които непълнолетни. Във връзка с това са стартирани 31 нови разследвания по трафик на хора. ", "date": "2019.08.12", "title": "ГДБОП участва в международна операция срещу трафика на деца "}
{"url": "https://www.monitor.bg:443/bg/a/view/ivan-geshev-podade-vyv-vss-koncepcija-za-razvitie-na-prokuraturata-172805", "text": "Номинираният за главен прокурор Иван Гешев подаде Концепция за стратегическо управление на прокуратурата, съобщиха от Висшия съдебен съвет. В съответствие с разпоредбата на раздел II, т. 2 от  Правилата за избор на председател на Върховния касационен съд, председател на Върховния административен съд и главен прокурор тя ще бъде публикувана на интернет сайта на ВСС в срок до 3 работни дни от постъпването ѝ, уточняват още от кадровия орган. Нови становища в подкрепа на номинацията на Иван Гешев за следващ \"обвинител №1\" публикуваха по-рано от ВСС. Подкрепата този път идва от окръжните и районните прокуратури в Кюстендил и Дупница, както и от РП - Горна Оряховица.", "date": "2019.08.12", "title": "Иван Гешев подаде във ВСС Концепция за развитие на прокуратурата"}
{"url": "https://www.monitor.bg:443/bg/a/view/borisov-naznachi-nov-zam-ministyr-na-transporta-172804", "text": "Премиерът Бойко Борисов назначи Андреана Атанасова за зам.-министър на транспорта, информационните технологии и съобщенията, съобщиха от „Дондуков“ 1. Оттам отбелязват, че в продължение на пет години Атанасова е била член на Комисията за регулиране на съобщенията. Има над 20-годишен опит в сферата на съобщенията и европейските въпроси, като последователно е работила в Държавната инспекция по съобщенията, Комитета по пощи и далекосъобщения, Министерството на транспорта и съобщенията, Държавната агенция за информационни технологии и съобщения, Постоянно представителство на Република България към Европейския съюз и други. Досегашният зам.-министър Димитър Геновски е освободен от длъжността по негово искане.", "date": "2019.08.12", "title": "Борисов назначи нов зам.-министър на транспорта"}
{"url": "https://www.monitor.bg:443/bg/a/view/djaz-i-gurme-izkushenija-za-klienti-i-partniori-na-fibank-172806", "text": "За 17-а поредна година Fibank (Първа инвестиционна банка) беше основен спонсор на Международния джаз фест в Банско. Огромната популярност, която фестивалът спечели сред специалисти и почитатели по целия свят, го превърна в едно от най-значимите международни културни събития на Балканите и в Източна Европа. Специалната VIP джаз вечер на Fibank, станала традиция по време на феста, се състоя на 10-ти август в градината на „Ла Веранда” в Кемпински Хотел Гранд Арена Банско. Събитието започна със стилен коктейл с кулинарни изненади. За доброто настроение се погрижиха Орлин Горанов и Акага. Над 200 клиенти, партньори и приятели на банката уважиха събитието, сред които Радо Янков, Владо Николов, Васил Петров, Ути Бъчваров и много други. След коктейла на гостите бяха осигурени VIP места на площада в Банско, за да могат да се насладят на изпълненията на специалните гости на феста – джаз и R&B изпълнителя Тони Момрел и Ванеса Хайнес. След полунощ партито продължи в пиано бар Sing Sing на Кемпински. Специална изненада за гостите бяха лондонската джаз и суинг формация Rey Gelato and The Giants. Купонът продължи до зори с изпълненията на Васил Петров.", "date": "2019.08.12", "title": "Джаз и гурме изкушения за клиенти и партньори на Fibank"}
{"url": "https://www.monitor.bg:443/bg/a/view/viki-terzijska-uchi-decata-kak-da-se-grijat-za-domashnite-si-lubimci-172779", "text": "Вокалистката на „Мастило“ Виктория Терзийска се захваща със задачата да помогне на родители и деца в отглеждането и възпитаването на домашни любимци. Певицата, която е горда стопанка на кучето Захари, се включва в кампанията „Училище на четири лапи“, като преди дни изнесе специален образователен уебинар заедно с професионалния треньор на домашни любимци Асен Аролски. Двамата отговаряха на въпросите на последователите си онлайн чрез видео на живо във Фейсбук, което все още е достъпно на страницата на Purina. Изпълнителката на „В ръцете ти е най-добре“ споделя личен опит в отглеждането на малкия Захари в семейна среда. Освен това тя участва дейно и в създаването на 17 минисерии, чиято цел е да покажат по забавен начин на децата как да поемат отговорност за четириногите си другари. Кампанията ще достигне и до 125 училища в цялата страната чрез открит урок за малчуганите. Грижите за Захари Вики съчетава с възпитаването на двете си момичета – 3-годишната Маргарита и малката София, която се появи на бял свят преди по-малко от седмица.", "date": "2019.08.12", "title": "Вики Терзийска учи децата как да се грижат за домашните си любимци"}
{"url": "https://www.monitor.bg:443/bg/a/view/tajm-incidentyt-v-arhangelsk-bil-i-s-malyk-jadren-reaktor-172807", "text": "Проваленият ракетен тест, който завърши със смъртта на петима учени миналата седмица в руската част на Бяло море, е включвал малък ядрен реактор,  , цитирайки учен, работил в института Институтът работи върху дребномащабни източници на енергия, които използват \"радиоактивни материали, включително делящи се и радиоизотопни материали\" за Министерството на отбраната и за граждански цели, коментира Вячеслав Соловьов, научен директор на института. Мъжете, чието погребение бе в понеделник, са национални герои и \"елитът на Руския федерален ядрен център\", обяснява директорът на института Валентин Костюков във видеото, което също е публикувано на официален уебсайт в Саров, посветен на град с висока сигурност до ядрени изследвания на по-малко от 400 километра източно от Москва. Взривът от 8 август е по време на тест на ракета, използваща \"изотопни източници на енергия\" на морска платформа в Архангелска област, близо до Арктическия кръг, съобщи руската държавна ядрена компания \"Росатом\". Първоначално Министерството на отбраната съобщава, че двама са загинали при произшествието, което каза, че включва тестване на ракетен двигател с течно гориво. Министерството не спомена ядрения елемент. Взривът е довел до леко увеличение на радиацията в пристанищния град Северодвинск, според съобщение на местния уебсайт, което по-късно е било премахнато, подчертава „Тайм“. Според руските военни радиоационният фон е в нормата.", "date": "2019.08.12", "title": "Тайм: Инцидентът в Архангелск бил и с малък ядрен реактор "}
{"url": "https://www.monitor.bg:443/bg/a/view/v-nova-metodika-tochkova-sistema-shte-opredelja-obezshtetenijata-pri-katastrofa-172796", "text": "Травмите от катастрофите ще бъдат оценени чрез точки, по които ще се изчисляват обезщетенията. Една точка да е равна на минималната работна заплата за съответната година, предлага нова методика за определяне на размера за имуществени и неимуществени обезщетения по задължителната застраховка „Гражданска отговорност“. Предвижда се разграничаване на методите при определяне на обезщетенията при имуществените и неимуществените вреди, като основната цел е които се получават при обезщетенията в различните съдилища и се даде превес на реално претърпените и установими вреди. И към момента в България съществува такова разграничение, но практика показва, че претенциите за заплащане на обезщетения за имуществени вреди са чувствително по-малко от неимуществените и за това има ясна статистика от години, смятат консултантите от HLB България, които по поръчка на Гаранционния фонд са изготвили проекта. До изработването на новата методика се стигна, след като в края на миналата година бяха приети промени в Кодекса за застраховането. Тя е изготвена на база на опита на Великобритания, Испания, Италия, Германия, Франция и Румъния. Ръководителят на проекта Розалина Градинарова обясни, че Как ще се изчисляват вредите? Въвежда се разграничение между имуществените и неимуществени вреди. Запазва се установената и досега практика обезщетения за разноски за лечение, специални средства, храни, домашни грижи да се доказват с документи. Имуществените вреди, пропуснати заради загуба на доход или загубата на издръжка за наследниците при смърт на лицето, ще се използва актюерски подход за остойностяване. Новият момент е оценката на неимуществени вреди, известни като болки и страдания, при който ще се използва изработен от доктори дълъг списък на травмите, всяка от които е оценена точково. Когато става въпрос за обезщетение за роднини и близки на загинал ще се изчислява основна вреда, особена вреда, включваща коригиращи фактори, увеличаващи обезщетението до 75%, а третият компонент ще са фактори от изключителен характер. За особената вреда и изключителния характер се предвижда да има определен лимит. Документът обаче тепърва трябва да мине на обществено обсъждане и одобрен от Комисията за финансов надзор (КФН), от министъра на здравеопазването и от министъра на труда и социалната политика. Очаква се това да се случи до края на годината. Дотогава ще се ползват приетите от ноември текстове в кодекса, касаещи лимитите по \"Гражданска отговорност\". За момента Според председателя на Асоциацията на българските застрахователи (АБЗ) Константин Велев методиката предлага справедлив механизъм на база сегашната съдебна практика и практиката на застрахователните компании. Но това не означава, че съдът ще бъде задължен да я използва. Според адвокат Николай Димитров новата методика ще намали между три и пет пъти обезщетенията на пострадалите, както и при смърт на пътя.", "date": "2019.08.12", "title": "В нова методика: Точкова система ще определя обезщетенията при катастрофа"}
{"url": "https://www.monitor.bg:443/bg/a/view/korejskite-superzvezdi-bts-slizat-ot-scenata-172778", "text": "Кралете на корейския поп BTS обявиха, че излизат в дълга почивка от сцената, за да могат отново да се заредят с енергия. Това ще бъде първата ваканция на момчешката група след дебюта й преди шест години. Но бандата ще трябва отново да се събере и да излезе на сцената на 11 октомври, когато е предвиден техен гастрол в Саудитска Арабия. Припомняме, че група BTS се сформира в Сеул през 2013 г. Момчетата отбелязаха голям пробив на американския музикален пазар през 2017 г., ставайки първата корейска формация, отличена с награда на сп. \"Билборд\". Въпреки че все още нямат номинация за \"Грами\", момчетата гостуваха на тазгодишната церемония за водещите музикални отличия, за да връчат една от наградите.", "date": "2019.08.12", "title": "Корейските суперзвезди BTS слизат от сцената"}
{"url": "https://www.monitor.bg:443/bg/a/view/dalech-ot-brega-s-dve-nagradi-ot-kinofestival-v-praga-172809", "text": "Новият филм на Костадин Бонев „Далеч от брега“ получи две от най-авторитетните отличия на състоялия се миналата седмица Prague Independent Film Festival в чешката столица: наградата за най-добър режисьор и наградата за най-добра операторска работа в лицето на Константин Занков и Орлин Руевски. С „Гран при“ и с приза за най-добър филм в Прага бе удостоен „М“ на 42-годишната финландка Анна Ериксон, а най-добър актьор на форума стана Мики Рурк с изпълнението си в „Нощна разходка“ (Night Walk). Творбата на Костадин Бонев не за пръв път печели международно признание: в портфолиото й са специалната награда на град Варна от Фестивала на българския игрален филм „Златна роза 2018“, наградата на пресата от Международния филмов фестивал в Сочи 2018, наградата за най-добра режисура от МФФ в Ричмънд 2019 (САЩ) и др. „Далеч от брега“ тръгва по кината у нас от 13 септември. Филмът – копродукция с Украйна, е създаден по цензурирания преди промените у нас роман на Евгений Кузманов „Чайки далеч от брега“ (1983), определян като откровена сатира на тоталитарния режим. Екранизацията е актуален и днес прочит на отношенията между твореца и властта. Сценаристи са Никола Петков, Евгений Кузманов и Костадин Бонев, а в главните роли се превъплъщават Пенко Господинов, Стефан Вълдобрев, Йоана Буковска-Давидова, Цветана Манева, Жорета Николова, Мая Новоселска, Таня Шахова и др. „Далеч от брега“, подобно на лентата „Докато Ая спеше“ на Цветодар Марков, е кино, което се случва в театъра. В центъра на сюжета е талантлив театрален режисьор (Пенко Господинов), прогонен от столицата по неизвестни за него причини. Неудобният творец е „заточен“ в малък провинциален театър, където се опитва да постави пиесата на мечтите си, в която се разказва за един кораб, управляван от безумен капитан, а всички на борда са неотлъчно наблюдавани и живеят в постоянен страх. Постепенно кошмарите от пиесата започват да се пренасят в ежедневието на трупата. Според Костадин Бонев това е универсална история за човека на духа в бездуховно време. „Ето защо мисля, че тази тема е изключително важна и за сегашното време“, казва той.", "date": "2019.08.12", "title": "„Далеч от брега“ с две награди от кинофестивал в Прага"}
{"url": "https://www.monitor.bg:443/bg/a/view/investicionnite-banki-rejat-30-hil-slujiteli-zaradi-loshi-prognozi-172787", "text": "Инвестиционните банки по цял свят планират да съкратят близо 30 000 работни места заради спадащи печалби, слаба търговия и разрастващата се автоматизация, които предвещават едно адско лято за сектора. От април до момента съкращенията са хиляди като най-много има в Европа или по-точно в „Дойче банк“. Найголямата германска банка обяви наскоро, че смята да уволни 18 000 служители. Британската „Barclays“ пък ще освободи 3000 работници, като част от тях сами са напуснали. Това са „Société Générale\" също планират да уволнят 1600 души като това ще засегне основно заетите във офисите Франция и Ню Йорк. Положението е подобно и за американските банки, където „Citigroup“ заяви, че ниските лихви и засилената употреба на изкуствен интелект влияят върху работните места и правят намирането на работа по-трудно. От банката смятат да уволнят стотици тази година като това ще засегне и звеното с акции, което ще е с 10% по-малък персонал. Според говорител на банката „Предизвикателствата пред банката са идентични за банковия сектор по цял свят“, коментират от MarketsInsider. Според данни на Bloomberg пък печалбата на 5-те най-големи банки в САЩ е с 8% по-малка за последното тримесечие, следвайки 14% спад от първото. „Това няма да е последната поредица от уволнения заради положението на пазара“, коментира аналитикът в голяма инвестиционна компания Джеф Харте, цитиран от „Bloomberg“. “Останалата част от Уолстрийт мисли по същия начин”, смята той.", "date": "2019.08.12", "title": "Лоши прогнози оставят без работа 30 хил служители в инвестиционните банки"}
{"url": "https://www.monitor.bg:443/bg/a/view/volen-siderov-sydi-radan-kynev-za-klevata-172798", "text": "Лидерът на „Атака“ Волен Сидеров съди евродепутата от ДСБ Радан Кънев за клевета. За иска, заведен в Софийския районен съд, съобщи самият Кънев във „Фейсбук“. „На връщане от отпуск, с изненада получих искова молба от г-н Волен Сидеров, който ме съди за 15 000 лева. Поводът е, че съм реагирал на неговото изказване, че в средата на 19 век „няма български народ, няма българска нация, никой не знае, че има българи изобщо“. И в реакцията си съм отбелязал - съвсем вярно, впрочем - че „никое хюмне, мекере, ибрикчия или предател: не е обиждал така българите“, написа Кънев.", "date": "2019.08.12", "title": "Волен Сидеров съди Радан Кънев за клевата"}
{"url": "https://www.monitor.bg:443/bg/a/view/sa-sht-shte-podkrepjat-velikobritanija-sled-brekzit-172794", "text": "Американският президент Доналд Тръмп желае успешен Брекзит и Вашингтон ще подкрепи Обединеното кралство с двустранно споразумение за свободна търговия, заяви съветникът за националната сигурност Джон Болтън, цитиран от Ройтерс. Великобритания се готви да напусне ЕС на 31 октомври в най-големия си геополитически завой след Втората световна война и мнозина дипломати очакват Лондон все повече да разчита на САЩ, отбелязва агенцията. Болтън, който е в Лондон за двудневни консултации с британски представители, търси подобряване на двустранните отношения при новия премиер Борис Джонсън след напрежението по времето на Тереза Мей. Ключовото послание на Болтън е, че САЩ ще помогнат за смекчаване на последиците от Брекзит със споразумение за свободна търговия, за което преговарят американският постоянен търговски представител Робърт Лайтхайзер и британската му колега Лиз Тръс. По думите на представител на администрацията на Тръмп посланието на Болтън към британските представители е, че Тръмп желае успешно британско излизане от ЕС и че търговска сделка би помогнала на Лондон. Президентът Тръмп искаше да работи с правителството на Мей за подобна сделка, но то не я желаеше. Настоящото правителство е склонно да го направи и сме много щастливи от този факт, каза пред журналисти американският представител, придружаващ Болтън.", "date": "2019.08.12", "title": "САЩ ще подкрепят Великобритания след Брекзит"}
{"url": "https://www.monitor.bg:443/bg/a/view/vasil-petrov-pravi-djaz-fest-v-trjavna-172757", "text": "Един от най-популярните джаз гласове в България – Васил Петров, застава с таланта и уменията си зад най-новия джез фестивал у нас – този в Трявна. Българският Синатра ще се изяви не само като арт директор на музикалния форум, организиран от общината, но ще е и основна звезда на откритата сцена пред часовниковата кула в града на 25 август. Фестивалът обещава една вечер, в която ще звучи красив вокален джаз, изпълнен от млади и талантливи изпълнители, които ще представят своите нови проекти и утвърдени имена от българската сцена. Първото издание ще открие певица Весела Морова под акомпанимента на Йордан Тоновски (пиано), Христо Минчев (контрабас) и Кристиян Желев (ударни). От 19 часа на откритата сцена тя ще представи селекция от джаз стандарти и бразилски ритми. Родом от Габрово, Весела прави първите си стъпки в джаза, пеейки в оркестъра на легендарния габровски музикант Манол Цоков. Завръща се в България след като изучава музика в колежа \"Бъркли\", САЩ. Заедно с композитора пианист Любомир Денев издават албума \"Нощ в джаз клуба\" през 2016 г. Весела е и член на единствената по рода си в България млада джаз акапелна група “Спектрум”. Акцентът на вечерта ще е Васил Петров, който ще се качи на сцената точно в 21 часа заедно със Симфониета – Враца с диригент Владимир Бошнаков, Йордан Тоновски джаз трио и специален гост солист Валентин Геров (виола). Популярни класически теми и джаз стандарти в аранжимент за симфоничен оркестър ще озвучат площада пред часовниковата кула в Трявна. В програмата са My Way, Caravan, The Shadow of your smile, The Girl from Ipanema, Love Story, Strangers in the night, Over and Over, All of me, How insensitive, Smile и други.", "date": "2019.08.12", "title": "Васил Петров прави джаз фест в Трявна"}
{"url": "https://www.monitor.bg:443/bg/a/view/fandykova-rabotata-me-motivira-172797", "text": "В отлично здраве съм и не съм уморена, работата ме мотивира. Така кметът на София Йорданка Фандъкова коментира спекулациите, че вече е изморена да управлява града. Въпреки това тя за пореден път не отговори директно дали ще се кандидатира за още един мандат като градоначалник на столицата. Окончателното си решение ще обяви през септември. „Това са изключително важни избори за развитието на града и ние сериозно се подготвяме. Моето лично решение ще обявя септември. В момента съм изключително съсредоточена върху работата, но чувам всякакви упражнения върху моето решение и мен самата. Чувам и чета, че съм уморена, но искам да успокоя всички, които имат притеснения, че съм в добро здраве и трудно се уморявам“, заяви Фандъкова. Тя обясни, че е в постоянен диалог с хората. „Разговаряме и се подготвяме така че като да се изправим пред тях с нови идеи, опит, енергия и обновен екип“, заяви още градоначалникът. Тя се обърна към желаещите да седнат на стола й с думите: „Всеки, които има планове да се занимава с политика в София трябва да знае, че това е много работа“. Местните избори бяха коментирани и от омбудсмана Мая Манолов, която обяви пред bTV по повод твърденията, че ще се кандидатира за градоначалник на столицата, че още не е решила дали ще се включи в надпреварата за кметския пост. „Ако реша да се кандидатирам, ще стана кмет“, отсече Манолова и допълни, че приема подкрепа от българските граждани, без да ги деля по цвят и партийни убеждения. На въпрос дали ще разчита на нови политически играчи в лицето на Слави Трифонов например, тя отвърна, че не води разговори с никого. Междувременно стана ясно, че към поста са се прицелили и олигархично обвързаните формации от „Демократична България“, като единият от възможните кандидати бил вече бившият съдия и скандален ексшеф на Софийския районен съд Методи Лалов. Информацията, че той е сред възможните кандидатури на коалицията на задкулисието дойде от българската секция на „Свободна Европа“, в която акостираха част от кадрите на подсъдимия олигарх Иво Прокопиев. Освен Лалов, за поста бил спряган и председателят на Камарата на архитектите в България Борислав Игнатов. Любопитното е, че в редиците на псевдодесницата вече има и ясно разцепление, като според информацията на радиото инициативата „Спаси София“ щяла да играе с отделен кандидат от този на „Демократична България“ - Борис Бонев, макар да се борели за един и същи електорат.", "date": "2019.08.12", "title": "Фандъкова: Работата ме мотивира"}
{"url": "https://www.monitor.bg:443/bg/a/view/izdirvame-u-nas-i-v-chujbina-25-ot-meganarkobanda-172801", "text": "Спецпрокуратурата издирва 25 души, някои от които с европейска заповед за арест, като част от разбита организирана престъпна група за разпространение на наркотици. За акцията и разследването разказаха ръководителят на спецпрокуратурата Димитър Петров, наблюдаващият прокурор Красимир Тренчев, зам.-директорът на ГДБОП Стоян Темелакиев и началникът на отдел „Наркотици“ в ГДБОП Цветан Панков. Групата е действала от 4-5 г. на територията на цялата страна, а по разкриването й активно се работи от 2,5 г. Акцията на антимафиотите под надзора на спецпрокуратурата беше проведена в сряда и четвъртък миналата седмица. Прокурор Петров напомни, че преди 2 г. в София беше разпространена листовка: със снимки на хора, за които се твърдеше, че са наркодилъри. „Част от тези лица са в разкритата организирана престъпна група“, обясни прокурор Петров. 32-ма души са обвиняеми, 7 от тях са в ареста, останалите се издирват. Трима са посочени като ръководители на наркобандата. Действията й са били в три направления. Едното е било продажба на дрога на едро, над 50 кг, хероин, кокаин, коноп, екстази и др. Другото направление е било изграждането на дилърска мрежа и третото – продажба на наркотици в нощни заведения и по партита. Прокурор Тренчев обясни, че групата е продавала на едро дрога и на по-малки банди в София. Разследващите установили, че някои от дилърите се включвали доброволно в наркобизнеса, а други били бой и нанасяне на телесни повреди. Групата е действала в дълбока конспиративност. Дилърите на ниско ниво никога не са имали контакт с лидерите, макар че са знаели за кого работят. Разследващите са открили, че бандата притежава 2 оранжерии за канабис, едната от които в Русе. Има данни и за други, каза Темелакиев.", "date": "2019.08.12", "title": "Издирваме у нас и в чужбина 25 от меганаркобанда"}
{"url": "https://www.monitor.bg:443/bg/a/view/v-ludogorec-besni-na-sydijata-ot-derbito-s-cska-172799", "text": "Спорно отсъждане на съдията Драгомир Драганов предизвика сериозно напрежение между „Лудогорец“ и ЦСКА. Традиционно напеченото дерби в Разград завърши без голове, а след края му домакините остро атакуваха рефера. Причината е спорно отсъждане в последните минути, когато защитникът на „червените“ Раул Албентоса вдигна високи крака си и закачи главата на Клаудиу Кешеру, но съдията Драганов не отсъди дузпа. Изпълнителният директор на „Лудогорец“ Ангел Петричев бе категоричен, че клубът ще подаде официална жалба в БФС срещу арбитъра. „Във втори пореден мач не ни дават чиста дузпа. Ако това е феърплеят, за който се говори, то той е против “Лудогорец”. А и не е само дузпата - играчите ми казаха, че са спестени няколко червени картона. Има наченки на тенденциозно съдийство”, коментира Ангел Петричев. Той обаче не се задоволи само с това, а на другия ден пусна и язвителен пост във Фейсбук. \"Това не е нарушение, това е покушение. На този удар и най-известният каратист сред футболистите Златан Ибрахимович ще завиди. Определено Албентоса е най-добрият каратист в efbet Лига\", написа Петричев, добавяйки снимка от въпросната ситуация. В същия тон бе и коментарът на треньора на „Лудогорец“ Стойчо Стоев. Традиционно спокойният специалист си изпусна нервите и на свой ред атакува съдията. „Става ми неприятно да говоря за съдиите, но сега ми е интересно какво ще обяснят за някои ситуации. На тях им е забранено да говорят и си правят каквото си искат. Каратистки удар, професионалисти в тази сфера могат да му завидят на испанеца. Съдиите бяха близо и нищо. Много са интересни тези апели за феърплей, но след като започнат мачовете, всичко се забравя”, заяви Стоев. Сръбският специалист се оплака от натоварения график на тима му и събралата се умира у играчите, но гневът му взриви...липса на лед. Камерите уловиха как Петрович крещи и псува пред съблекалнята на ЦСКА, тъй като няма лед, с който да бъде наложена контузията на Евандро в кръста. “Доволен съм от момчетата, защото играхме така, както исках, започна Люпко. - Не знам как футболистите ми издържат да играят толкова тежки мачове през два-три дни. Нямаме много възможности за смени. В края се усети умора, но това е нормално. Съжалявам, че Евандро се контузи, иначе щяхме да победим. Но виждате за какво говорим, дори нямаме лед за травмата му“, афектиран бе треньорът на ЦСКА, на чийто тим в четвъртък му предстои реванш със „Зоря“ (Луганск) от третия кръг в Лига Европа.", "date": "2019.08.12", "title": "В “Лудогорец“ бесни на съдията от дербито с ЦСКА"}
{"url": "https://www.monitor.bg:443/bg/a/view/esil-duran-i-dara-ekimova-davat-ton-na-summer-fashion-weekend-172768", "text": "Най-добрата джаз певица във фолк средите Есил Дюран и младата надежда Дара Екимова ще дадат тон за песен в рамките на модното събитие Summer Fashion Weekend, което ще се проведе между 15 и 17 август в Свети Влас. Освен, че ще видят шедьоврите от игла и конец на куп български и световни дизайнери, присъстващите на летния уикенд ще станат свидетели на няколко музикални представления. Изпълнителката на „Хей, момиче“ ще застане под светлината на прожекторите на 16 август в компанията на Георги Дюлгеров, а дъщерята на Дими от „Сленг“ и Ива Екимова - на 17. Първа за градуса на настроението по време на откриването пък ще се погрижи певицата Елена Брусарска. В ролята на водещи за Summer Fashion Weekend ще влязат Елица и Златина. През последната вечер от събитието, по време на финалното афтърпарти Diamond Fashion Party, някой от гостите ще намери истински диамант в своята чаша. Купонът е под шапката на  българската модна телевизия Code Fashion.", "date": "2019.08.12", "title": "Есил Дюран и Дара Екимова дават тон на Summer Fashion Weekend"}
{"url": "https://www.monitor.bg:443/bg/a/view/srybskata-presa-cvetan-vasilev-e-izmamnik-kojto-se-krie-v-belgrad-172800", "text": "В две публикации от миналата седмица в Сърбия, Цветан Василев е даден като пример за измамник, живеещ от 2014г. в западната ни съседка, издирван от Интерпол и съсипал сръбската фабрика за стъкло в Парачин. Медиите дори посочват, че банкера-беглец е пример за поговорката „Вземи парите и бягай!“. В обширен материал от петък, интернет изданието „Вести онлайн“ посочва, че българският олигарх Василев е довел известният някога завод за стъкло в гр. Парачин до пълен крах, като се е опитал да открадне 47 милиона евро чрез фиктивни заеми и измамни инвестиции. По време на собствеността му дълговете на предприятието са се увеличили 70 пъти, а от 20-те пещи, закупени през 70-те и 80-те години на миналия век, които са били най-голямата сила на фабриката, само две продължават да работят, докато останалите са затворени или са продадени за скрап. Освен това 80 работника и до днес са на улицата, въпреки че съдът е отменил поисканата несъстоятелност на завода. Зоран Живкович, бивш премиер на Сърбия, също коментира пред влиятелното сръбско издание „Данас“ ситуацията с Цветан Василев, като припомня аферата му и издадената червена бюлетина от Интерпол, посочвайки, че Василев живее в Сърбия от 2014 г., въпреки че България е поискала екстрадицията му заради извършване на серия от криминални престъпления, присвояване на около 1,3 милиарда евро и значителния му принос в най-голямата банкова криза в страната (фалитът на КТБ – б.ред.). Припомня се и факта, че Томислав Николич – бившият сръбски президент, е признал, че преди да бъде арестуван, Цветан Василев е направил дарение на фондацията, управлявана от съпругата му Драгица. Срещу Василев в Сърбия тече и наказателно производство именно заради фалита на завода в Парачин и ограбването му.", "date": "2019.08.12", "title": "Сръбската преса: Цветан Василев е измамник, който се крие в Белград"}
{"url": "https://www.monitor.bg:443/bg/a/view/ns-prati-na-more-50-bylgarcheta-ot-zapadnite-pokrajnini-172784", "text": "50 деца от Западните покрайнини и четирима техни ръководители заминаха за първия си летен лагер на нашето Черноморие. От вчера групата е настанена в курортното градче Равда и замени царибродските деца, които също имаха възможността да се насладят на незабравима лятна ваканция. Средствата за летуването им се поемат от Народното събрание чрез Националния център за ученически отдих, което осигурява финансирането в продължение на повече от двадесет години. „Това са деца от бедни български семейства, които живеят в Босилеград. Родителите ще трябва да платят единствено транспортните разходи, нощувката и храната се поема от българска страна“, коментираха от културно-информационния център в Босилеград. По-голямата част от децата виждат за първи път море, като при подбора на групата се вземат предвид успехът в училище, поведението, проявени качества и участие в извънкласни дейности на учениците. В момента в Равда почива и друга група от 40 деца от Бабушница, като с организацията се е заел КИЦ „Звонци“. „Децата са много доволни от посрещането, настаняването и храната в лагера. Ние също се радваме, че всяка година НС отпуска тези средства за нашите ученици“, коментираха още от КИЦ – Босилеград.", "date": "2019.08.12", "title": "НС прати на море 50 българчета от Западните покрайнини"}
{"url": "https://www.monitor.bg:443/bg/a/view/dve-treti-ot-rabotodatelite-gotovi-da-naemat-chujdenci-izvyn-es-172792", "text": "69% от българските компании, участвали в скорошно проучване, проведено от Българска търговско-промишлена палата, твърдят, че имат нужда от допълнителни служители на постоянен трудов договор, а 14 % търсят сезонни работници. Най-търсени са специалистите със средна квалификация – 62% от фирмите се нуждаят от тях. 18% търсят висококвалифицирани служители, а 20% биха наели работници и без квалификация. Само 14% от участниците в проучването вече са наемали чужденци от страни извън ЕС. Останалите 86% нямат опит в това отношение. Компаниите, които са имали работници от трети страни споделят, че това са били хора предимно от Македония, Молдова, Русия и Афганистан. Болшинството работодатели са останали с добри впечатления от работата им: те са отговорни и съвестни, имат желание да работят и да научат български език. 76% от запитаните компании отговарят, че могат да наемат чужденци от трети страни, ако имат необходимата квалификация, опит и езикови познания. 15 % от работодателите в страната предпочитат да наемат българи. Останалите 9 % твърдят, че биха наели чужденци, ако имат някакъв български произход, или ако покажат готовност да учат и да се обучават. На въпроса дали имат информация за необходимите документи и процедури за наемане на гражданин на друга държава, пребиваващ в България, 21% от представителите на бизнеса отговарят положително, 44% нямат такава информация, 11% разполагат с частична информация, а 11% не са се интересували до сега. Проучването показва, че българските фирми имат многобройни изисквания към граждани от трети страни, които да бъдат наети в страната. Сред професионалните умения са да отговорни, да работят в екип и да са готови да се обучават. Важни за работодателите сред техническите умения са поне минимални познания по български език, както и познания по друг чужд език освен майчиният им. На бъдещите работници се изискват, освен документи за пребиваване и работа в страната, шофьорска книжка, валидна за България, както и документи за самоличност и ниво на образование.", "date": "2019.08.12", "title": "Две трети от работодателите готови да наемат чужденци извън ЕС"}
{"url": "https://www.monitor.bg:443/bg/a/view/38-gradusa-v-pirinsko-horata-se-razhlajdat-v-reki-i-basejni-172789", "text": "38 градуса на сянка бяха измерени към 16 часа в Благоевград. В Сандански сигурно скалата ще доближи 40. Млади и стари газят в река благоевградска Бистрица и се плацикат в направените от самите тях басейни. Предпочитани са естествените водни масажи на големия бараж на реката, където се редят на опашка мъже и жени от 16 до 66 години. До 16 часа в Петрич, Сандански и Гоце Делчев  6-ма са потърсили медицинска помощ поради обезводняване от жегата, съобщи радио Благоевград. Сериозни здравословни проблеми нямали. ", "date": "2019.08.12", "title": "38-градуса в Пиринско, опашка за разхлаждане на реката "}
{"url": "https://www.monitor.bg:443/bg/a/view/botev-pd-si-vryshta-viana-172783", "text": "„Ботев“ (Пловдив) направи светкавичен трансфер само два дни след загубата от „Царско село“ с 0:2. „Жълто-черните\" си връщат голмайстора Фернандо Виана. Според, като според последните информации голмайсторът ще подпише договор за четири месеца, за да се види състоянието му. Контрактът ще има опция за продължаване. Бразилецът е един от любимците на местната публика и бе в отбора, спечелил Купата и Суперкупата на България през 2017 г. С „канарчетата“ има изиграни 41 мача и е отбелязал 18 попадения. „Ботeв“ го продаде в ОАЕ. След това Виана за кратко игра и в Южна Корея, а после се завърна под наем в Бразилия. В същото време пловдивчани планират раздяла с двама чуждестранни футболисти. „Канарчетата“ са склонни да разглеждат оферти за бразилците Джонатан Перейра и Еберт Кардосо, като и на двамата се търсят нови отбори в чужбина. Изненадата в случая е, че в „Ботев“ са готови да продадат Кардосо, който е твърд титуляр в състава.", "date": "2019.08.12", "title": "„Ботев“ (Пд) си връща Виана"}
{"url": "https://www.monitor.bg:443/bg/a/view/2300-apteki-sa-svyrzdani-sys-sistemata-za-zasichane-na-lekarstva-mente-172786", "text": "2300 аптеки са свързани вече към системата за верификация, чрез която се извършва проверка дали те са истински или са фалшификати. Това представлява приблизително 100% от броя на аптеките, които имат договорни отношения с НЗОК (2300) и е около 65% от общия брой на аптеките, които трябва да внедрят системата.  Тя беше въведена с евродиректира и регламент на 9 февруари 2019 г. в държавите-членки на Европейския съюз. Целта е чрез проверката на автентичността на индивидуалния идентификационен код да се гарантира, че лекарството е произведено от законна фирма и е преминал през законната верига на разпространение. В повечето европейски държави беше въведен стабилизационен период след 9-ти февруари, за да може да се гарантира плавното внедряване на изискванията в аптеките и да не бъде затруднен достъпът на пациентите до необходимите им лекарства. В зависимост от особеностите на всяка държава продължителността му варира. В България беше определен 6-месечен период, който изтече на 9 август. Европейският регламент предвижда санкциите за аптеките, които не са се включили в системата, да бъдат определени в националното законодателство на всяка държава-членка. По тази причина в момента Министерството на здравеопазването подготвя промени в Закона за лекарствените продукти в хуманната медицина, които предстои да бъдат публикувани за обществено обсъждане и да бъдат внесени в Народното събрание в началото на новия парламентарен сезон.", "date": "2019.08.12", "title": " 2300 аптеки засичат лекарства-менте "}
{"url": "https://www.monitor.bg:443/bg/a/view/dvoen-ubiec-otyrva-pandiza-zaradi-shizofrenija-172795", "text": "Разследването на жестоко двойно убийство, извършено от страдащ от тежка параноидна шизофрения, е прекратено от Окръжната прокуратура в Хасково. Трагедията се разигра в хасковското село Козлец през пролетта на миналата година. Експертиза доказа, че 45-годишният извършител Гюнай Мюмюн е с параноидна шизофрения и не може да носи съдебна отговорност. Срокът за обжалване на решението вече изтече. Мюмюн застреля на 30 май м.г. първо жена си Фахтия Мехмед (44). Изтрелът проехтял в 9,30 часа сутринта. Комшията Мехмед Мюслюм (48) излязъл да види какво става. Като видял Гюнай с пушката побягнал, но бил уцелен в гърба. Жертвите били застреляни със законна ловна пушка „ИЖ“. Гюнай стрелял с бренекета два пъти в гърдите на жена си, а с третия изстрел повалил съседа.  Убийството станало, защото психарят Гюнай смятал, че Фахтия и Меехмед са любовници. Заради шизофренията той ще отърве пандиза. С решение на районните магистрати в Хасково Мюмюн е настанен за принудително лечение в специализирана психиатрична клиника за 6 месеца. След изтичането на този срок комисия от експерти ще прецени дали да бъде оставен в писихатрия или да бъде изписан за домашно лечение и върнат на близките му.      ", "date": "2019.08.12", "title": "Двоен убиец отърва пандиза заради шизофрения"}
{"url": "https://www.monitor.bg:443/bg/a/view/konfiskuvaha-158-kg-svinsko-meso-na-rumynskata-granica-172790", "text": "Само за миналата седмица през двата гранични пункта Кардам и Дуранкулак са конфискувани 158 кг свинско месо, съобщи шефът на ОДБХ д-р Борислав Каменов, по време на заседанието на епизоотичната комисия. Месото е било открито основно в румънски граждани. То е предадено на eкарисаж за унищожаване, допълни д-р Каменов. Заради силния трафик през почивните дни, от петък до неделя, ОДБХ е наела служители на граждански договори, които дежурят денонощно на граничните пунктове и проверяват автомобилите. От петък до неделя през ГКПП Кардам са минали 12 000 коли, каза д-р Каменов. До момента екипите на ОДБХ са унищожили принудително 103 прасета в нерегламентираната ферма на Стоян Стоянов край бившето летище Добрич. Според справка от общините, за умъртвяване остават още около стотина прасета в цялата област. Голяма част от животните в задните дворове са заклани доброволно от стопаните си. „Важно е хората да знаят, че нашата цел е не да убием животните им, а да спасим бъдещето на свиневъдството. Големите европейски държави се бориха с години с африканската чума“, подчерта д-р Каменов. До 20 август трябва да бъдат изготвени списъците със закланите прасета, за да могат стопаните да получат по 300 лева обезщетение от държавата.", "date": "2019.08.12", "title": "Конфискуваха 158 кг свинско месо на румънската граница"}
{"url": "https://www.monitor.bg:443/bg/a/view/jena-zaplashva-da-skochi-ot-most-v-sofija-172788", "text": " Жена опита да сложи край на живота си от мост в столицата. Тя е възнамерявала да скочи в река Владайска от мост на кръстовището между булевардите \"Възкресение” и \"Академик Иван Гешов”, съобщи Канал 3. Любовна драма е била причината за опита за самоубийство. По неофициална информация жената, която два часа вися на моста на кръстовището, е била изоставена от съпруга си. Разговорите между изпадналата в депресия жена и психолог на МВР в крайна сметка са завършили благополучно и тя беше спасена, а по-късно и прегледана от лекар. Съпругът й също беше на мястото, но отказа да разговаря с представителите на медиите.", "date": "2019.08.12", "title": "Спасиха жената на моста в София, опитала да скочи заради любов (ОБНОВЕНА+ВИДЕО)"}
{"url": "https://www.monitor.bg:443/bg/a/view/uokmenyt-stana-na-40-g-172793", "text": "Аудио устройството уокмен, разработено от \"Сони\", съществува и днес, макар че е с неузнаваем външен вид в сравнение с първите му образци - напомня смартфон с тактилен екран, памет и безжична връзка, предаде Франс прес. Първият модел уокмен - TPS-L2, се появява на пазара през 1979 г. и включва много механични части. \"Произведен бе с толкова голяма прецизност, че се питах дали ще можем да го създадем отново в бъдеще\", довери инженерът Хироаки Сато. Той е проектирал нови модели уокмени и гледа с носталгия на старите, които са представени в изложба в Токио по повод 40-годишнината от появата на устройството на пазара. \"Когато първият модел уокмен бе пуснат в продажба, учех в колеж и нямах достатъчно пари, за да го купя\", си припомни Сато. Днес въпросният модел е като антика, с място за поставяне на касета, клавиатура и бутони, които се натискат. Но за стар модел уокмен, представен като нов и неизползван, бяха платени 1,3 милиона йени (11 000 евро), т.е. близо 40 пъти по-голяма сума от едновремешната му цена. \"Не смятам, че сегашните уокмени ще могат да се използват след 40 години - отбеляза инженерът. - Аудио файл форматите ще са различни, а презареждащите батерии - неоткриваеми.\"", "date": "2019.08.12", "title": "Уокменът стана на 40 г."}
{"url": "https://www.monitor.bg:443/bg/a/view/borisov-otchitame-rekorden-iznos-172791", "text": "Националният статистически институт днес обяви данните за износа на България, според които той е достигнал почти 28 милиарда лева за първите 6 месеца на годината. Това написа премиерът Бойко Борисов във Фейсбук. Той отбелязва, че толкова голяма сума от продажба навън в рамките на шест месеца страната ни не е отчитала никога в стопанската си история. „Според данните на Националния статистически институт средната брутна месечна работна заплата нараства с 4,3% спрямо първото тримесечие на 2019 г. и достига 1260 лв.“, цитира премиерът.", "date": "2019.08.12", "title": "Борисов: Отчитаме рекорден износ"}
{"url": "https://www.monitor.bg:443/bg/a/view/musulmani-dariha-meso-na-detski-dom-172777", "text": "Мюсюлмани дариха месо на деца от Дома в град Дебелец. Единият от дарителите е Зеки Касим. Той работи в Белгия и за празника Курбан Байрям е отнесъл на децата агнешко месо на стойност 200 лв. Друг благодетел пожелал анонимност, е дарил месо на стойност 260 лв. Сред получените в Дома дарения са и специални храни за децата аутисти: безглутенови продукти, кокосово мляко, конфитюри, бакпулвер, макарони и др. на обща стойност 214 лв. Към момента в Дома за деца в Дебелец се отглеждат 14 деца на резидента грижа и още 60 деца в Дневния център.", "date": "2019.08.12", "title": "Мюсюлмани дариха месо на детски дом"}
{"url": "https://www.monitor.bg:443/bg/a/view/22-godishen-v-aresta-potroshil-kola-na-vrystnik-172772", "text": "22-годишен пловдивчанин попадна в ареста на Пето районно управление на полицията в Пловдив, след като потроши кола на свой връстник, съобщиха от ОД на МВР в града. Арестуваният проявил агресия на пътя около 23 часа в неделя вечерта. Тогава бил получен сигнал на 112 от потърпевшия 22-годишен шофьор. Той се оплакал на спешния телефон, че на бул. „Освобождение” в ж.р. „Тракия” бил засечен и принуден да спре от непознат водач на лек автомобил „БМВ”. Водачът на бавареца започнал да го обижда и псува, след което с метална палка счупил едно от огледалата за обратно виждане на колата му. След агресивната проява младият шофьор на „БМВ” избягал. Той бил задържан в ранните часове в понеделник. Полицаите от пето районно установили, че извършителят е младеж на същата възраст – 22 години. Бил закопчан и оставен в ареста на районното управление на полицията за 24 часа. По случая било образувано бързо производство, а случаят бил докладван на прокуратурата. При други проверки през почивните дни в пловдивско били арестувани общо 12 шофьори, уточниха още от полицията в Пловдив. 8 от тях са шофирали пияни, а останалите четирима – под въздействието на дрога. При петима от пияните водачи, установени на бул. „Васил Априлов“ в Пловдив, на бул. „България“ в Асеновград, в Садово, Първенец и Кърнаре, дрегерите отчели над 2 промила. С над 1,2 промила били хванати шофьори на ул. „Мусала“ в областния град, в Хисаря и Калофер. Дрогирани зад воланите на автомобили били младежи на възраст между 19 и 26 години, трима от които са засечени в Пловдив и един  в Асеновград.  Срещу всички извършители са образувани бързи производства.", "date": "2019.08.12", "title": "22-годишен нападна с метална палка връстник, влезе в ареста  "}
{"url": "https://www.monitor.bg:443/bg/a/view/shampionkite-v-basketbola-pokazvat-trofeja-v-sofija-v-petyk-172774", "text": "България спечели титлата на европейското първенство по баскетбол за жени до 20 години, дивизия Б в Прищина (Косово). Трофеят е първи за младежките ни формации от 2011 година насам, когато във Варна ликува тимът ни до 18 години при момчетата. Във финала младите ни баскетболистки, водени от треньорите Таня Гатева и Албена Бачкова, надвиха силния отбор на Финландия с 80:75 точки, а преди това вече си бяха осигурили класиране в дивизия А. Българките ще покажат трофея в зала \"Универсиада\" този петък по време на мача на представителния ни тим за момичета до 16 години на европейското първенство, на което София е домакин. По-късно състезателките ще бъдат уважени от президента на БФБаскетбол Георги Глушков със специална шампионска вечеря. Националката Карина Константинова пък бе избрана в Идеалната петица на шампионата в Косово. Тя спечели и вота на феновете в интернет за Най-полезен играч на европейското. \"Чувството е страхотно, емоциите са уникални, а тръпката от мачовете още се усеща\", сподели пред специализирания сайт bgbasket.com Карина Константинова. През изминалите години беше трудно да се противопоставяме на обстоятелствата, да се борим с действителността в женския баскетбол в България. Всички знаем, че положението не е розово\", коментира още българката и добави: \"Научих, че всичко е постижимо. Вложиш ли достатъчно усилия и вярваш ли силно, всичко е възможно. Съдбата беше доста щедра към нас, смятам заслужено!\"", "date": "2019.08.12", "title": "Шампионките в баскетбола показват трофея в София в петък"}
{"url": "https://www.monitor.bg:443/bg/a/view/fenovete-na-psj-nejmar-mahaj-se-172771", "text": "Трансферната сага около Неймар придоби нови размери, след като в нея се намесиха и феновете на ПСЖ. Бразилецът не игра в първия мач от новия сезон срещу „Ним“ (3:0), а официалната версия е контузия. Въпреки че не се появи на терена обаче, ултрасите на ПСЖ отправиха кратко, но ясно послание към него. А именно: „Неймар, махай се!“. Това бе написано на няколко големи плаката, които бяха вдигнати в различни краища на стадиона. Според френските медии след позицията на запалянковците дните на голаджията в клуба са преброени. Както е ясно, Неймар от два месеца настоява да бъде продаден и да се завърне в „Барселона“. Каталунците обаче нямат нужните финанси, а в битката се намеси и „Реал“. Според испанските медии ПСЖ е готов да намали цената на Неймар и да включи футболист на мадридския гранд като разменна монета. Желанието на французите е това да бъде Иско, докато от „Сантяго Бернабеу“ предлагат Хамес Родригес.", "date": "2019.08.12", "title": "Феновете на ПСЖ: Неймар, махай се"}
{"url": "https://www.monitor.bg:443/bg/a/view/fenove-iskat-duet-ot-preslava-i-galin-172760", "text": "Феновете на поп-фолк звездите Преслава и Галин апелират за съвместен музикален проект. Повод почитателите на лекия жанр да отправят това искане стана обща снимка на двамата изпълнители. Кадърът е озаглавен “Спомени от снощи”, а от хаштаговете към публикацията стана ясно, че мястото на срещата е нощен клуб в Слънчев бряг. \"Направете дует, нещо яко, може и балада!”, и “Време ви е за дует...”, гласят само част от коментарите под фотографията. Припомняме, че певците обединиха гласове в песента на Галин “Царя на купона”, където Преслава има кратко участие. Междувременно изпълнителката на „Пиян“ намери време да се отбие до родния си град Добрич. Там тя присъства на сбъдването на голямата мечта на своя баща Кольо Тончев, който организира първия парад на ретро автомобили в града. Тончев е сред най-известните колекционери на стари коли. Той притежава „Трабант 600”, модел от 1963 година. Първият парад в Добрич показа близо 100 превозни средства - автомобили, мотоциклети, микробуси, велосипеди, дори детски коли от миналия век. Преслава се щракна с трабанта на баща си и обра овациите на последователите си в социалните мрежи.", "date": "2019.08.12", "title": "Фенове искат дует от Преслава и Галин"}
{"url": "https://www.monitor.bg:443/bg/a/view/salvini-si-spretna-plajna-predizborna-kampanija-snimki-172780", "text": "Италианският Сенат бе призован в понеделник и вторник да реши кога ще бъде насрочен вотът на недоверие към правителството. Това се случи след като лидерът на управляващата крайнодясна партия ,,Лига'' Матео Салвини поиска предсрочни избори заради непреодолими различия в управляващата коалиция. Настоящият вицепремиер и вътрешен министър се обяви за незабавно свикване на парламента за вот на недоверие на кабинета. Напрежението между коалиционните партньори се засили заради разногласията за железопътен проект, който ще свърже Торино с френския град Лион. Междувременно Салвини си спретна своеобразна предизборна кампания с летен привкус, независимо от факта, че правителството все още съществува като такова. През уикенда десният популист с амбиции за премиер обиколи няколко плажа, за да популяризира собствената си персона сред летовниците. На пясъчната ивица на Капарена (Сицилия) той позира за селфи с привърженици по бански, пийна някой-друг коктейл, завъртя наколко кръгчета с кану и се наслади на слънчевите лъчи сред плажуващите на брега на Средиземно море. Нови избори обаче ще има само в случай, че вотът на недоверие към правителството мине в Сената. В същото време в Рим започна да се спекулира на тема правителство без „Лига“ и без Салвини. Такава възможност може да има, ако се състави коалиционно правителство от движението „5 звезди“ и Демократичната партия на бившия премиер Матео Ренци. Тази формация може да бъде подкрепена и от депутатите, които се притесняват за мястото си при обявяването на предсрочни избори. Ако това се случи, Салвини ще се окаже вън от играта. В същото време Матео Ренци предложи на всички политически сили да се обединят зад \"институционално\" правителството, предаде АФП. Така, по думите му, Италия ще бъде спасена от \"екстремистки\" уклон и ще бъдат подготвени избори без да се бърза. Според Ренци, който бе начело на италианското правителство от февруари 2014 година до декември 2016 година, \"би било лудост да се гласува веднага\", още през есента, както поиска Матео Салвини, предизвиквайки в четвъртък разпадане на управляващата коалиция, създадена преди 14 месеца заедно с антисистемното Движение \"Пет звезди\". \"Убеден съм, че има мнозинство за институционално правителство, което е в състояние да спаси Италия. Който откаже, ще трябва да поеме отговорността да даде в ръцете на екстремистката десница бъдещето на децата ни\", написа Ренци във Фейсбук и повтори думите си в интервю за в. \"Кориере дела сера\" и телевизия \"Канале синко\". Според социологическите проучвания обаче Салвини се радва на сериозна подкрепа от страна на избирателите. Допитванията отреждат на „Лига“ между 36 и 38 процента от гласовете или дори повече, което потенциално би й позволило да управлява почти сама или с гарантираната отсега подкрепа на постфашистката партия \"Италиански братя\". Досега Салвини се проявява като човек, който не е готов да прави компромиси, например във връзка с намирането на решения на бежанската криза в Средиземно море. Лидерът на крайнодясната \"Лига\" печели точки у дома, като не позволява на кораби с мигранти да акостират в Италия. Той отчасти реагира на лишената от солидарност политика на ЕС, но действа така и по други причини, отбелязва вестникът. Намирането на решения на въпросите с бежанците отдавна е закъсняло в Италия. Много италианци смятат, че радикалният подход, обещаван от Салвини, е необходим.", "date": "2019.08.12", "title": "Салвини си спретна плажна предизборна кампания (СНИМКИ)"}
{"url": "https://www.monitor.bg:443/bg/a/view/red-bul-s-promjana-v-pilotskija-systav-172781", "text": "Александър Албън ще замени Пиер Гасли в отбора на \"Ред Бул\" до края на сезона, съобщиха от австрийския отбор. Промяната ще е факт още от следващото състезание в календара на Формула 1 в Белгия на 1 септември. Гасли, който е шести при пилотите с 63 точки, ще кара за втория отбор на австрийците \"Торо Росо\". 23-годишният Албън има 16 точки до момента и заема 15-о място, като сега има девет състезания, за да си заслужи постоянно място в \"Ред Бул\".", "date": "2019.08.12", "title": "\"Ред Бул\" с промяна в пилотския състав"}
{"url": "https://www.monitor.bg:443/bg/a/view/roma-udari-s-duzpi-real-m-za-trofej-172776", "text": "“Рома” победи “Реал” (Мадрид) след изпълнение на дузпи в приятелския мач между двата тима за трофея Mabel Green Cup. Срещата се игра на \"Олимпико\" в Рим и в редовното време двата тима не излъчиха победител, завършвайки 2:2. Испанците на два пъти повеждаха с попадения на Марсело (16) и Каземиро (34), но и двата пъти “вълците“ успяваха да се върнат с голове на Диего Пероти (34) и Един Джеко (40). При дузпите обаче домакините бяха по-точни и с 5:4 попадения стигнаха до победата, а големият грешник за \"Реал\" бе капитанът Марсело, който пропусна последната 10-а дузпа и така подари успеха на съперника. И двата тима играха с титулярите си, тъй като това бе последна предсезонна проверка. Следващият двубой на “Рома” е срещу “Дженоа” в Серия \"А\" на 25 август, докато “Реал” играе срещу “Селта” в 1-вия кръг на Примера дивисион на 17 август.", "date": "2019.08.12", "title": "“Рома“ удари с дузпи „Реал“ (М) за трофей"}
{"url": "https://www.monitor.bg:443/bg/a/view/bulgargaz-dade-na-syd-stolichnoto-parno-za-35-mln-lv-172773", "text": "Булгаргаз\" е завела иск срещу столичната топлофикация за 35 млн. лева, съобщи шефът на доставчика на синьо гориво Николай Павлов, цитиран от БНР. По думите му, мярка е предприета, тъй като има риск \"Булгаргаз\" да не може да плати на своя доставчик на гориво - руската компания \"Газпром експорт\". Борчът, за който е подаден иска е част от общите задължения на дружеството в размер на 120 млн. лева. \"Топлофикация София\" успя да натрупа новия дълг от 120 млн. лв., след като миналия август задълженията й бяха изкупени изцяло от Българския енергиен холдинг (БЕХ). Въпреки смяната на ръководството преди половин година топлофикационното дружество не може да намали тези задължения. Според него е В същото време, ако направите преглед на финансовия отчет на \"Топлофикация София\" за 2018 г., ще разберете, че техните постъпления са достатъчни, за да могат да си покриват задълженията към \"Булгаргаз\" за доставен газ\", каза още Павлов. Освен че са изпратени десетки писма до \"Топлофикация София\", за проблема са информирани принципалите на двете дружества - Столичната община и БЕХ, както и министерството на енергетиката. За да може \"Булгаргаз\" да спазва своите договорни и лицензионни задължения, да се разплаща за доставката и преноса на природен газ, на газовата компания ѝ е необходима финансова стабилност, която е свързана с плащането от страна на всички клиенти за доставеното им гориво, посочи Николай Павлов. \"Топлофикация София\" на практика е преустановила плащанията за доставения ѝ природен газ. \"Булгаргаз\" не може и не бива да покрива задължения за своя сметка на който и да е свой клиент, включително и на \"Топлофикация София\". Няма такава компания, която да покрие такъв огромен дълг, а същевременно да изпълнява своите задължения, независимо колко добре се управлява тази компания. Въпреки всички писма и разговори, Ние сме използвали всички възможности, изразходвали сме всички резерви, включително и овърдрафтите, сроковете за изплащане на тези задължения изтекоха и ние бяхме принудени да предприемем действия за събиране на вземанията си по съдебен ред\", каза той. Ако просроченият дълг бъде изплатен до 29 август заедно с текущите задължения, \"Булгаргаз\" ще оттегли съдебния си иск. За да стане това, \"Топлофикация София\" трябва да плати до края на август 35 милиона лева, а за септември - още 65 милиона лева. Павлов се надява, че до края на месеца ще се намери решение и тези пари ща бъдат получени, което ще позволи на \"Булгаргаз\" да се разплати както с доставчиците си на газ, така и за преноса на горивото. Според Павлов \"Булгаргаз\" няма подобни проблеми с други свои клиенти. Дори и да има забавяния в плащанията им, те са за не повече от 1-2 месеца. От своя страна столичният кмет Йорданка Фандъкова коментира забавените плащания с исканията на газовото дружество да му се плаща по-рано, докато \"Топлофикация София\" събирала своите вземания със закъснение. \"Това е част от процеса и лично аз независимо от ситуацията\", обяви Фандъкова като призна, че наистина общинското дружество има задължения към \"Булгаргаз\", но ги изплащало като събере своите средства. На 1 август били преведени 7 млн. лева, уточниха от пресцентъра на общината.", "date": "2019.08.12", "title": "\"Булгаргаз\" даде на съд столичното парно за 35 млн. лв."}
{"url": "https://www.monitor.bg:443/bg/a/view/rumynec-izbi-trima-dokato-izlychva-v-neta-kak-kara-bjasno-172770", "text": "Трима души загинаха в градината си, след като мъж, който предавал на живо в социалните мрежи бързото си шофиране на спортна кола, загубил контрол над автомобила и излязъл от шосето в Източна Румъния, съобщава ДПА. Жертвите са бременна жена, нейното тригодишно дете и 79-годишната баба на детето. Пострадал е още един човек, който се намирал в градината. Инцидентът е станала вчера в село Вакарени на 250 километра източно от Букурещ. 39-годишният шофьор и един пътник също са били ранени. Водачът се опитал да избяга, но бързо бил арестуван. Според румънски медии той бил употребил алкохол. Заподозреният предавал на живо във Фейсбук бързото си шофиране чрез камера, монтирана в автомобила. Видеосподелянето на опасно шофиране в социалните мрежи се превърна в честа практика в балканската страна и причини няколко инцидента, отбелязва агенцията. През май 2018 г. осем румънски работници и техният шофьор загинаха в съседна Унгария, след като връхлетяха върху товарен камион в насрещното движение, докато водачът говорел пред камера. Румънското правителство заяви, че възнамерява да приеме извънредно постановление, което драстично ще увеличи глобите за хора, които използват мобилни устройства, докато карат автомобил.", "date": "2019.08.12", "title": "Румънец изби бременна, дете и баба, докато излъчва в нета как кара бясно"}
{"url": "https://www.monitor.bg:443/bg/a/view/mon-dava-2-mln-za-elektronni-dnevnici-vyv-vsichki-uchilishta-172766", "text": "Всички училища в страната, които желаят да ползват електронни дневници през новата учебна година ще бъдат финансирани от Министерството на образованието и науката. За специализирания софтуер ведомството е заложило близо 2 милиона лева по национална програма „Информационни и комуникационни технологии“. Електронните дневници трябва да бъдат достъпни през стандартните браузъри и да функционират през мобилни устройства.  , в тях трябва да бъде включен и модул за родители с безплатно известяване в реално време при постъпване на нова информация – оценки, отсъствия, съобщения от учители и др. Софтуерът ще дава възможност за въвеждане и извеждане на обобщена информация за работата в клас на учениците, постиженията им по даден предмет, активността и инициативността им, отношенията със съучениците им и др. Заинтересовани учители, педагогически съветници или психолози, които работят с някои от децата също ще имат достъп до тази информация. Школата сами могат да изберат доставчик на услугата и Средствата, които ще получат, ще бъдат диференцирани спрямо броя на учениците им. По националната програма са предвидени средства за абонамент за доставка на интернет услуги за всички училища в страната, както и за оборудване на училищата и детските градини с хардуер и мултимедия за фронтално обучение. Кандидатстването за тях, както и заявяването на средствата за електронни дневници ще става през онлайн платформата на националните програми:", "date": "2019.08.12", "title": "МОН дава 2 млн. лева за Е-дневници във всички училища"}
{"url": "https://www.monitor.bg:443/bg/a/view/rafael-nadal-specheli-za-peti-pyt-v-monreal-172761", "text": "Лидерът в схемата Рафаел Надал защити трофея си от тенис турнира в Монреал, след като победи с 6:3, 6:0 Данийл Медведев. Испанецът спечели трофея в Канада за пети път в кариерата си, а след мача стана ясно, че ще пропусне турнира в Синсинати заради преумора. Медведев не бе загубил дори един сет в Монреал преди финала, но в него Надал доминираше изцяло и испанецът стигна с лекота до победа в рамките на 70 минути. Испанецът спаси разиграване за пробив в първия гейм на срещата и спечели подаването на Данийл Медведев в четвъртия, за да поведе с 3:1. Той затвори с лекота сета, а във втория записа три пробива срещу руснака и сложи бързо край на първата среща помежду им.  Това беше 35-и трофей за 33-годишния испанец от турнири от сериите \"Мастър\". „Справих се отлично в много аспекти. Сменях добре посоката, както и ритъма на игра по време на точките. Като цяло играх много разумно“, заяви Рафаел Надал, за когото това беше 51-о участие във финал на турнир от сериите \"Мастърс 1000\".", "date": "2019.08.12", "title": "Рафаел Надал спечели за пети път в Монреал"}
{"url": "https://www.monitor.bg:443/bg/a/view/syzdadoha-sredstvo-sreshtu-prenositelja-na-virusa-zika-172763", "text": "Бразилски учени създадоха препарат за борба с личинките на комарите Aedes aegypti, които са преносители на вируса Зика, а също така и на треската Денге и Чикунгуня. Средството е произведено въз основа на царевично нишесте и на масло от мащерка във Факултета по хранително инженерство към университета на щата Сао Пауло в град Кампинас. Получените от учените гранули могат да бъдат използвани за профилактиката на размножаването на комарите в бита. Те са подходящи за използване върху малки водни площи със застояла вода. При контакт с водата гранулите започват да отделят маслото от мащерка, което препятства развитието на личинките на комарите. По думите на разработчиците реагентът при контакт с водата дълго време запазва своите полезни свойства и не се налага всекидневна употреба за защита от личинките. Себестойността на новия продукт е около 10 долара за килограм. Неотдавна стана известно за нови технологии, които дават много добри резултати в борбата с пренасящите опасни болести комари. Тестове в два града в Южен Китай практически премахнали комарите. Цел на новите методи били комарите Aedes albopictus, познати още като Азиатски тигров комар. Те са основен вектор за зарази като вируса Зика и вируса Денга. Първият метод представлявал употребата на радиация, която правела комарите стерилни и неспособни да се размножават. Вторият метод бил употребата на бактерия, наречена Уолбахия, която нанасяла поражения върху яйцата, снесени от комарите. Учените провели 2-годишно изследване в речните острови край град Гуанджоу, където на тигровите комари се приписват високите нива на заразяване с вируса Денга. \"Резултатите са забележителни. Процентът на излюпили се яйца на комари спадна с 94%, като в някои случаи не беше засечено здраво яйце в продължение на 13 поредни седмици”, твърдят специалистите. Броят на заловените от капани женски комари, които при ужилване пренасят болестите върху хората, също спаднал между 83 и 94 процента, което е знак, че насекомите са изчезнали. Ухапванията от комари в района спаднали с цели 97 процента, което променило мнението на местните хора, които били скептични в началото на тестовете. Според Жиюнг Си, професор по микробиология и молекулярна генетика в Мичиганския щатски университет, методите могат да се прилагат и срещу комарите, пренасящи малария. \"Следващото предизвикателство ще бъде да разработим ефективен метод за практическото освобождаване на заразените комари в градска среда, за да могат да се чифтосат с другите и да разпространят бактерията”, казва Си.", "date": "2019.08.12", "title": "Създадоха средство срещу преносителя на вируса Зика"}
{"url": "https://www.monitor.bg:443/bg/a/view/mou-i-lampard-vljazoha-v-chelen-sblysyk-sled-pogroma-nad-chelsi-172759", "text": "Мениджърът на „Челси“ Франк Лампард бе подложен на жестоки критики след кошмарния му дебют начело на „сините“. Лондончани бяха разбити с 4:0 от „Манчестър Юнайтед“ на „Олд Трафорд“, а най-ожесточен в нападките бе бившият му треньор и наставник на тима Жозе Моуриньо. „Имаше прекалено големи пространства, за да се овладее топката, недостатъчна агресия. Цялата защитна линия, халфовете и нападатели не бяха никак компактни. Тами Абрахам оставаше отпред, Рос Баркли оставаше отпред, Мейсън Маунт оставаше отпред и Педро оставаше отпред. В днешно време нито един добър отбор не изглежда така. Това е на линиите, добрите отбори се защитават компактно“, заяви Жозе, който през декември беше отстранен от „Манчестър Юнайтед“ и заменен от Оле Гунар Солскяр. Специалния посочи още, че не е била избрана правилна тактика. „Избираш как да се защитаваш - висока преса или ниска преса. Високата е по-офанзивна, ниската е по-дефанзивна. Но винаги трябва да е блок, всички заедно да я правят. Това е един основен принцип, когато се защитаваш- да го правиш компактно. „Челси“ не го направиха нито веднъж в мача и затова на „Юнайтед“ им беше толкова лесно да вкарат четири гола“, допълни спциалистът и разкритикува избора на стартовите 11 от Лампард, като се зачуди защо Нголо Канте е оставен резерва. Новият наставник на „сините“ обаче на Моуриньо и защити тима си. „Да, някои хора, които трябва да са на терена, не бяха там. Но не мога да нахлуя при лекарите и да измъкна от лазарета хората, които искам да играят. А дали имат опит или не, това са играчите в момента. Не е нуждо да се грижа за това какво е казал някой, бил той добър или мъдър човек. На всички трябва да е ясно, че това е отборът, който имаме в момента. Вярвам в момчетата и ако сме паднали 0:2, 0:3 или повече, значи е трябвало да преминем през това“, коментира Лампард.", "date": "2019.08.12", "title": "Моу и Лампард влязоха в челен  сблъсък след погрома над „Челси“"}
{"url": "https://www.monitor.bg:443/bg/a/view/izchisliha-lubimata-kryvna-grupa-na-komarite-172764", "text": "Учени от град Томск установиха, че комарите са привличани различно според кръвната група на хората и за тях е най-вкусна нулевата. Изследователи от Сибирския държавен медицински университет констатирали, че тези кръвопиещи насекоми кацат на кожата на хората с кръвна група от първа група /нулева/ два пъти по често, в сравнение с тези от група А /втора група/. Съществуват и други фактори, благодарение на които комарите се насочват безпогрешно към \"най-вкусния\" за тях човек в тълпата. Тези насекоми са привличани от високите нива на метаболизъм, от повишената температура и от човешкия мирис. Колкото по-високо е нивото на метаболизма на даден индивид, толкова повече въглероден двуокис той изпуска в околната среда. А това го прави привлекателен за комара, тъй като този газ ориентира рецепторите на насекомото при откриване на източници на храна. Поради тази причина комар е по-вероятно да ухапе възрастен човек, а не дете, бременни жени, хора с висок индекс на телесна маса, а също така и хората на физическия труд. Изследователите установили, че тези досадни за човека инсекти бързо се адаптират и стават устойчиви на най-разпространените средства за защита, които използваме срещу тях. Поради тази причина много от аерозолните репеленти вече не са ефективни. Най-непробиваема засега е ултразвуковата защита срещу тях.", "date": "2019.08.12", "title": "Изчислиха любимата кръвна група на комарите"}
{"url": "https://www.monitor.bg:443/bg/a/view/andi-myri-se-zavryshta-na-singyl-tazi-vecher-172762", "text": "Бившият номер 1 в света Анди Мъри ще се завърне на корта на сингъл тази вечер на турнира в Синсинати. Шотландецът ще се изправи срещу Ришар Гаске. Двубоят по между им е трети в програмата на Централния корт, където мачовете стартират в 18 часа българско време. За последно Мъри игра на единично през януари на Откритото първенство на Австралия по тенис, но отпадна в първия кръг сред поражение от от Роберто Баутиста Агут. ", "date": "2019.08.12", "title": "Анди Мъри се завръща на сингъл тази вечер"}
{"url": "https://www.monitor.bg:443/bg/a/view/ucheni-objaviha-ozi-ozbyrn-za-mutant-172752", "text": "Американски учени са открили мутация в гените на британския рок певец Ози Озбърн. Според тях, това е причината един от основателите на легендарната група Black Sabbath да пие алкохол в големи количества и въпреки това да доживее до 70 години. Специалисти изследвали образци от ДНК на музиканта, от които проличало, че той има гени, които му помагат да бъде устойчив на наркотици и алкохол. Това каза професорът от медицинското училище в университета в Индиана Бил Съливан пред New York Post. пише Съливан в своето изследване за ефекта на ДНК върху човешкото поведение. През 2010 г. учени от Knome, Inc. от Масачузетс, изследващи човешката генетична информация, решиха да изследват необичайна човешка ДНК и се свързват с Озбърн. След провеждане на тестове в продължение на няколко години, те установили, че певецът има неизследвана досега мутация, което го прави практически „имунизиран” срещу дългосрочните негативни ефекти на алкохола. Според Съливан вариациите в гените влияят на човешкото поведение. Някои хора например се пристрастяват към сладкишите, някои мутации на гени влияят на пристрастреността към кафето. Според учените гените влияят дори на основните емоции на хората, сексуалността и политическите мнения.", "date": "2019.08.12", "title": "Учени обявиха Ози Озбърн за мутант"}
{"url": "https://www.monitor.bg:443/bg/a/view/na-gkpp-dunav-most-zadyrjaha-17-600-litra-mashinno-maslo-172769", "text": "На ГКПП „Дунав мост“ бяха задържани 17 600 литра машинно масло без необходимите документи. Това съобщиха от Агенция „Митници“. На 7 август в следобедните часове митнически служители спрели за проверка товарен автомобил с българска регистрация, идващ от Западна Европа и превозващ стока за страната ни. В товарните документи продуктите били описани като машинно масло – 88 варела по 200 литра или общо 17 600 литра. Направена била справка в системите на Агенция „Митници“ дали за превоза е подадено електронно уведомление, както изискват законовите разпоредби при превоз на акцизни стоки, дори на тези с нулева акцизна ставка, каквото е маслото. Към момента на проверката превозвачът също не е могъл да представи такъв документ, поради което стоката е задържана. Взети са контролни проби за лабораторен анализ. Работата по случая продължава.", "date": "2019.08.12", "title": "На ГКПП „Дунав мост“ задържаха 17 600 литра машинно масло"}
{"url": "https://www.monitor.bg:443/bg/a/view/francija-i-syrbija-na-pytja-na-nashite-kym-tokio-172767", "text": "Българските волейболисти пропуснаха златен шанс да спечелят квота за олимпийските игри в Токио и сега ще трябва да минат през „иглените уши“ на европейската квалификация през януари, където ги чакат много силни съперници. Момчетата на Силвано Пранди отстъпиха във Варна на шампиона от Рио 2016 – Бразилия, въпреки че взеха убедително първите два гейма и имаха мач бол в третия при 26:25. Сривът настъпи след това и България отстъпи с 2:3 (23, 19, -30, -16, -11) след 3-часова битка. „Със сигурност надделява горчивината от поражението. След като минат два-три дни, ще анализирам нещата, които се случиха в този мач. Имахме страхотен шанс, а сега ще е много трудно да се класираме за олимпиадата“, призна селекционерът Силвано Пранди. „Бяхме близо до класиране, но ни се изплъзна. Всички съжаляваме! Сега ще трябва да играем „руска рулетка“, 7 мача за 8 дни на едно мини европейско, но шансове винаги има“, сподели и Цветан Соколов. По регламент на европейската квалификация ще участват първите 8 отбора от ранглистата на CEV, които все още не са взели визи за олимпиадата. В случая 7 от тези 8 тима вече играха на междуконтиненталните пресявки и не успяха да се класират. Това са Франция, Сърбия, Белгия, България, Холандия, Словения и Финландия. 8-ият отбор трябва да бъде Естония, ако не настъпят драстични промени в ранглистата след европейското първенство, което ще се проведе от 12 до 29 септември. Първите 6 квоти при мъжете за Токио 2020 бяха спечели от САЩ, Русия, Италия, Полша, Аржентина и Бразилия. Гарантирано присъствие има и домакинът Япония. Останалите 5 визи ще бъдат спечелени от победителите в континенталните квалификации. Американците си осигуриха участието в Токио с победа с 3:1 (18, 20, -17, 21) в директния мач срещу Холандия в Ротердам. „Сборная“ също постигна 3 успеха в Санкт Петербург, но решаващ се оказа този над Иран с 3:0 (19, 23, 23). Италия, олимпийски вицешампион от Рио 2016, Атина 2004 и Атланта 1996, спечели с три поредни победи домакинския си турнир в Бари. В последния мач \"адзурите\" се наложиха с 3:0 (16, 19, 19) над Сърбия. Полша надви Словения с 3:1 (-21, 23, 23, 21) в Гданск, а Аржентина се наложи над Китай с 3:2 (-19, 22, 21, -18, 9) в Нинбо.", "date": "2019.08.12", "title": "Франция и Сърбия на пътя на нашите към Токио"}
{"url": "https://www.monitor.bg:443/bg/a/view/bnt-spira-stani-bogat-172765", "text": "Кадровите промени в Българската национална телевизия, които дойдоха с новия генерален директор Емил Кошлуков, са последвани от програмни такива. В официално изявление до медиите от обществената медия обявиха, че спират две от най-скъпите си външни продукции, а на трета – съкращават финансирането на половина. От ефир слиза спортната викторина „Спортисимо“ с водеща Славена Вътова. „Предаването е прекратено и няма да има повече излъчвания“, гласи съобщението на БНТ. Същата е съдбата и на „Стани богат“. Предаването изкара в националната телевизия около година, на бързо след старта му получи неодобрение, не само заради сменения водещ (Михаил Билалов вместо Ники Кънчев), но и заради цената на продукцията. Около изслушванията за нов генерален директор през юли излезе информация, че продукцията струва 4,4 млн. лв на сезон. От „Стани богат“ обаче ще бъдат излъчени „оставащите по договор и вече заснети броеве на предаването“, уточниха от БНТ. Готварското предаване „Бързо, лесно, вкусно“, което също бъркаше дълбоко в джоба на медията с обществено финансиране, \"ще продължи излъчванията си при намалена наполовина цена за реализация на 1 брой от предаването\", съобщиха от БНТ. Финансовото състояние на телевизията не е розово, стана ясно по време на изслушванията пред СЕМ за генерален директор, и новото ръководство трябва да намери начини да балансира бюджета, като явно се налага да направи съкращения в програмата си. С какво ще запълни празнините от есента, БНТ обеща да оповести скоро.", "date": "2019.08.12", "title": "БНТ спира „Стани богат“"}
{"url": "https://www.monitor.bg:443/bg/a/view/policai-i-gorski-proverjavat-za-izrjadno-oryjie-lovcite-172758", "text": "С откриването на ловния сезон с излет за пернат дивеч от районните управления на МВР в област Пазарджик са предвидени мерки за недопускане на инциденти с огнестрелно оръжие. Правят се проверки, в които освен униформени полицаи, участват представители на Регионалната дирекция по горите и отговорниците по лова. Екипите следят за правилното транспортиране на ловното оръжие, използването му по предназначение, съхранението на боеприпасите. От полицията апелират към всички ловци да носят със себе си задължителните документи, необходими при проверка от страна на полицейските служители. Ловците, които имат разрешение за носене и употреба на оръжие, пренасят оръжието без поставени в него боеприпаси, а барута и капсулите разделно едни от други. Оръжието се пренася в затворен транспортен куфар, дългоцевното оръжие може да се пренася и в калъф със заключващо устройство на спусъка. Абсолютно е забранено използването на огнестрелни оръжия от лица, които са под въздействието на алкохол, наркотични или упойващи вещества, категорични са от полицейската дирекция в Пазарджик.", "date": "2019.08.12", "title": "Полицаи и горски проверяват за изрядно оръжие ловците"}
{"url": "https://www.monitor.bg:443/bg/a/view/veterinari-trygvat-po-kyshtite-da-dirjat-jivi-praseta-172748", "text": "От вторник екипи от Областната дирекция по безопасност на храните в Пазарджик започват проверки по къщите на хората в 77 населени места в региона, за да инспектират къде са останали живи прасета от т.нар.“заден двор“. На 12 август изтече срокът, даден от контролните органи, за принудително умъртвяване на животните и тези, които не са били заклани, ще бъдат конфискувани. В Пазарджишка област няма регистриран случай на Африканска чума по свинете, стана ясно след заседанието на Областната епизоотична комисия. Има изпратени проби от отстреляни диви прасета, но все още се чака резултат. По неофициални данни, според зам.-областния управител Йордан Кожухаров, над 90 на сто от домашните прасета в териториите, попадащи в 20-километрови санитарни зони вече са умъртвени. Собствениците им ще получат определената сума за дезинфекция на местата за отглеждане на прасетата през септември. Преди дни кметовете от селата в община Пазарджик излязоха с обща декларация, в която заявяват, че призовават хората да подкрепят правителствените мерки за борба с Африканската чума и да получат обезщетение от 300 лв. за двор.Причината за новата декларация се дължи на факта, че над 95% от животните вече са умъртвени доброволно, а останалите застрашават да станат причина за избухването на епидемия от АЧС и в област Пазарджик.", "date": "2019.08.12", "title": "Ветеринари тръгват по къщите да дирят живи прасета"}
{"url": "https://www.monitor.bg:443/bg/a/view/mlad-policaj-zagina-pri-zverska-katastrofa-ne-uspja-da-vidi-pyrvata-si-rojba-172749", "text": "29-годишен млад полицай от Дупница загина при зверска катастрофа с ТИР край Радомир. За огромната трагедия се разбра в понеделник рано сутринта в родния му град, където никой от близките и приятелите му не можеше да повярва, че Рангел вече го няма. В истински шок е цялото му семейство и най-вече неговата половинка. „Рангел работеше към СДВР, пътуваше си до Дупница. Тук живее неговата половинка Диана, която е бременна в 6-и месец. Много жалко, че момчето си отиде, не успя да види и своята рожбичка. Беше невероятен човек, преди няколко месеца той предложи брак на Диана по време на клетвата си в Пазарджик. Пред целия строй тя му каза да, беше страшно вълнуващо и ние всички много им се радвахме. Сега сме безмълвни, втори млад човек загива при катастрофа от нашия град“, коментираха вчера близки до 29-годишния Рангел Машкудански. По данни от полицията в Перник, тежката катастрофа е станала в неделя, около 05, 10 ч., на автомагистрала „Струма“, малко след пътен възел „Д. Диканя“ - посока София. Именно тогава лек автомобил „Опел“, управляван от Машкудански, се нанизва в ТИР. Тежката машина също е било шофирана от дупничанин /61 г./. Все още не е ясна причината за тежкия инцидент, коментираха от полицията. В резултат на сблъсъка е починал младият полицай, който вероятно по това време е пътувал към работното си място в столицата. Трупът му е закаран в Съдебна медицина – Перник за аутопсия. Причините за случилото се са в процес на установяване. Работата по започналото разследване продължава. Колегите на Рангел от Дупница пък трябвало да съобщят черната вест на близките му. „Познавахме го всички, беше много добро момче. Това му беше най-голямата мечта – да стане полицай. Сбъдна я след много перипетии. Надяваше да дойде да работи тук при нас, да е до жена си, чакаха детенце, но уви. Случи се най-лошото“, коментираха полицаи от Дупница.", "date": "2019.08.12", "title": "Млад полицай загина при зверска катастрофа, не успя да види първата си рожба"}
{"url": "https://www.monitor.bg:443/bg/a/view/sofijanec-padna-ot-motora-si-na-pytja-varvara-velingrad-172753", "text": "Столичанин е паднал от мотора си на пътя Варвара-Велинград. Сигналът за инцидента е бил получен в неделя по обяд в дежурната част на Районното управление на МВР във Велинград. Докато пътувал по шосето в дефилето на Чепинска река, което е осеяно с множество и остри завои, на един от виражите 42-годишният А.К. от София загубил управлението над мотоциклет „Ямаха“ и паднал от возилото. В резултат на това мъжът е с фрактура на крака. Той е транспортиран първоначално до Многопрофилната болница за активно лечение в курортния град, а от там до столична болница, без опасност за живота. Алкохолната му проба е отрицателна.", "date": "2019.08.12", "title": "Софиянец падна от мотора си на пътя Варвара-Велинград"}
{"url": "https://www.monitor.bg:443/bg/a/view/ujna-koreja-izkluchva-japonija-ot-spisyka-na-doverenite-tyrgovski-partniori-172750", "text": "Южна Корея реши да изключи Япония от списъка на доверените търговски партньори, в който са още 28 държави, съобщи министърът на търговията, промишлеността и енергетиката Сун Юн Мо, цитиран от световните агенции. Съгласно новите правила Япония е включена във втора, от общо три категории. Така южнокорейските фирми ще трябва да подават отделно заявки за разрешение за износ в Страната на изгряващото слънце, като разглеждането му ще трае по 15 дни или 10 дни повече, отколкото сега. Категорията, в която ще влезе страната на шогуните, всъщност е нова и е за страни, които не спазват „международните принципи за контрол на износа“. По думите на старшия южнокорейски търговски служител Парк Те Сун Япония е използвала „неуместни търговски практики“, но в какво точно обвиняват страната, Парк така и не спомена, пишат от Business Insider. Мярката влиза в сила след 20 дни и е в отговор на въведените на 2 август ограничения от японска страна за износ в Южна Корея на 3 вида наноматериали, които ще влязат в сила на 28 август. Преди време корейци, чиито предци са били принуждавани от японски фирми да полагат робски труд преди края на Втората световна война, спечелиха дело срещу тези компании, а южнокорейски съд нареди конфискация на имущество, за да се удовлетворят претенциите на ищците. След това решение Япония също въведе по-сложен разрешителен режим на експорта на електронни компоненти, като официално причината е рискът те да не попаднат в Северна Корея.", "date": "2019.08.12", "title": "Южна Корея изключва Япония от списъка на доверените търговски партньори"}
{"url": "https://www.monitor.bg:443/bg/a/view/obshtuvaneto-zabavja-stareeneto-172751", "text": "Учени от Лондонския университетски колеж установиха, че високата социална активност на 50-60-годишна възраст намалява риска от деменция и други невродегенеративни заболявания в бъдеще. Изследването обхванало 10 228 души. През периода 1985 - 2013 г. те участвали в 6 допитвания за честотата на социалните си контакти с приятели и роднини. Освен това от 1997 г. нататък доброволците минали тестове за когнитивни способности, като целта била да се открият евентуални симптоми на деменция.  Оказало се, че на 60-годишна възраст общуването с други хора е свързано с намаляване на риска от слабоумие. Вероятността от развитие на деменция за хората, които ежедневно общуват с приятели и близки, била с 12 процента по-малка, отколкото за онези, които общуват с приятели веднъж на няколко месеца.  По думите на специалистите, продължителното изследване дало възможност да се потвърди важната роля на социалните контакти за профилактиката на деменцията.  Предишни изследвания не изключиха възможността по-рядкото общуване с близки хора да допринася за влошаване на когнитивните функции.", "date": "2019.08.12", "title": "Общуването пази от слабоумие"}
{"url": "https://www.monitor.bg:443/bg/a/view/globalnoto-zatopljane-predizvikva-turbulencija-172747", "text": "Учени от университета в Рединг, Англия, заключиха, че глобалното затопляне води до увеличаване на турбулентността при ясно небе, която може да представлява заплаха за пътниците в самолетите. Специалистите установили, че затоплянето в Арктика води до понижаване на температурата на въздуха в ниските слоеве на стратосферата над полюсите. Същевременно се повишава температурата в горните слоеве на тропосферата над екватора. Колкото по-голяма е разликата в температурите на полюсите и екватора, толкова по-силна е турбулентността от запад на изток над северната част на Атлантическия океан. В ниските слоеве на тропосферата се наблюдава обратната тенденция - разликите в температурата намаляват и това води до отслабване на турбулентността. Двата процеса взаимно се компенсират, но напоследък се констатира, че скоростта и посоката на вятъра значително се променят в относително малък участък от атмосферата. Турбулентността в горните й слоеве остава непроменена, а в ниските й слоеве отслабва.  Климатичните модели прогнозират, че в средата на 21-ви век турбулентността при ясно небе ще се усили 2-3 пъти. Това няма да стане причина за самолетни катастрофи, но може да доведе до травми на пътници и членове на екипажа.", "date": "2019.08.12", "title": "Глобалното затопляне предизвиква турбуленция"}
{"url": "https://www.monitor.bg:443/bg/a/view/pusnaha-prozrachni-shorti-za-myje-172755", "text": "Мъжете, които стриктно се придържат към модните тенденции, вече могат да си купят напълно прозрачни пластмасови шорти, под които се виждат банските или слипа им, съобщава в. \"Метро\". Късите панталонки, които не оставят нищо на въображението, се продават за 27 долара. Фирмата производител е \"Маверик суимуеър\". Артикулът е предназначен за плажа и е в ограничено количество. Но отзивите в мрежата не са насърчаващи за новия продукт. Повечето потребители се кълнат, че биха сложили прозрачните шорти само ако са изгубили бас.", "date": "2019.08.12", "title": "Пуснаха прозрачни шорти за мъже (снимки)"}
{"url": "https://www.monitor.bg:443/bg/a/view/podpaliha-kolite-na-bivsha-obshtinarka-v-kozloduj-172754", "text": "Две коли, собственост на бивша общинарка в Козлодуй са подпалени в неделя през нощта. Сигнал за палежа е подала собственичката им Мария Маркова на 11 август в 1.50 часа чрез телефон 112. Тя съобщила, че пред дома и горят двата и паркирани автомобила. При пристигане на място е установено, че напълно изгорели са лек автомобил \"Фолксваген Пасат\" и лек автомобил \"Фолксваген Тигуан\", съобщиха от областната дирекция на МВР във Враца. Интересното е, че двете машини са били на 50 метра една от друга, така че в подпалването им няма нищо случайно. По случая в районно управление на Козлодуй е започнато досъдебно производство. Мария Маркова, която до края на месец март тази година е изпълнявала длъжността заместник-директор „Административно-стопанска дейност“ в общинско предприятие „Комунална дейност“ – Козлодуй твърди, че палежите не са случайни. Тя е свидетел на разследванията на държавни институции за корупционни практики, злоупотреби и нарушение в предприятието. По думите й чрез действията си е засегнала интересите на редица хора, сред които и тези на кметицата Маринела Николова. От своя страна Николова с позиция, в която заявява, че общината се разграничава от деянието и извършителите му. Кметицата Маринела Николова припомня, че през април беше опожарена и нейна кола. Тя е категорична, че ще съдейства за разкриване на престъплението по всякакъв начин.", "date": "2019.08.12", "title": "Подпалиха колите на бивша общинарка в Козлодуй"}
{"url": "https://www.monitor.bg:443/bg/a/view/kak-5g-shte-promeni-ejednevieto-ni-172756", "text": "От началото на месец юли на територията на страната ни започнаха да се провеждат тестове за внедряване на 5G мрежа, като А1 България постави първата 5G базова станция и проведе първия тест в страната с нея. Месеци преди това из обществените среди вече се разпространяваше противоречива, а на някои места и напълно невярна, информация за това как сигналите от новата мрежа са опасни за здравето не само на хората, но и при животните. Темата даде поле за труд на редица „специалисти”, но реални научни доказателства, че 5G влияе негативно върху хората или животните, няма. Радиовълните, които се излъчват за поддръжка на мрежата (до 3,5 GHz) са от тези, които биха застрашили живота и здравето ни (над 100 GHz). Всъщност облъчването от радиопредавателите може да се сравни с това от всеки домашен рутер или честотен радиопредавател в близост до нас. За сметка на това обаче ползите от изграждането на 5G мрежата са много. Всеки потребител ще изпита удобството на скоростта на мрежата - тя ще бъде 10 пъти по-висока от тази на 4G. Развлекателната индустрия ще има огромна полза от 5G мобилните мрежи. От една страна много компании инвестират в разработване на филмово съдържание, от друга – новата мрежа ще даде възможност за предаване на високоскоростното предаване на 4K и 8К видеоклипове с картина, която се доближава до реалността и с кристален звук. Мрежата от пето поколение ще направи възможно технологии като VR и AR да бъдат визуализирани с още по-висока разделителна способност и с по-висока скорост. Ще можем да гледаме събития на живо с безупречно качество, а HD телевизионните канали ще бъдат достъпни на мобилни устройства без прекъсвания. Ниската латентност - една от най-важните характеристики на 5G технологията, е изключително важна за автономното шофиране, където е ценна всяка милисекунда, за да се избегнат инциденти и да се гарантира безопасността на пътниците. Интернет на нещата (IoT) е друга широка област, която ще се възползва от внедряването на 5G мрежа. IoT ще свързва още по-бързо всички обекти, уреди, сензори, устройства и приложения, които имат достъп до интернет. От друга страна всички IoT приложения, които за да работят генерират огромен поток от данни, ще могат да ги трансферират с много по-бърза скорост и то от множество устройства или сензори. 5G изцяло ще промени и здравеопазването, и по-конкретно – развитието на телемедицината. Хората с хронични медицински заболявания ще могат да се възползват от интелигентни устройства и мониторинг в реално време от всяка точка на света. Лекарите ще имат възможност да се свързват с пациенти от всяко място по всяко време и да извършват прегледи дистанционно. Интелигентните медицински устройства непрекъснато ще могат да следят състоянието на пациента през интернет, а болниците и линейките ще могат да получават сигнали по време на критична ситуация, което ще позволи да се предприемат необходимите стъпки за ускоряване на диагностиката и лечението. Дистанционно ще могат да се извършват сложни интервенции и няма да се налага нито на пациентите, нито на лекарите да губят ценно време и средства за придвижване на големи разстояния. Логистичната индустрия също може да използва интелигентната 5G технология на своя страна. Проследяване на стоки, управление на автопарка, централизирано управление на бази данни, планиране на персонала и проследяване и отчитане на доставките в реално време са някои от дейностите, които ще изпитат възможностите на мрежата. Много от процесите в т. нар. „умни“ градове, като управление на трафика, незабавно актуализиране на състоянието на въздуха, интелигентно сметосъбиране, интелигентно улично осветление, управление на водните ресурси и много други, също ще бъдат облагодетелствани от 5G мрежата, защото тя ще ги оптимизира и ще даде възможност за развитие на нови услуги в полза на всеки потребител. Въпреки че 5G мрежата ще има особеното при нея е, че ще бъде с по-малко покритие. Това означава, че всички подобрения в комуникацията ще бъдат по-осезаеми в гъсто населени райони или такива с по-висока концентрация на мобилен и интернет трафик. За да може обаче 5G мрежата да се развие до своя максимум, е необходимо да има не само изградена инфраструктура. Необходими са достатъчно много потребителски устройства, които да поддържат новата мрежа. Всички изброени предимства на 5G мрежата като скорост, качество на връзката, изпълнението на операции и увеличеното количество обменена информация, ще дадат нов импулс на развитието на индустрии и бизнеси и ще бъдат тласък на едно ново поколение комуникации. Възможността да управляваме дистанционно чрез телефоните си различни категории устройства - от автономни автомобили, през преносими компютри до техниката вкъщи, ще е не само възможно и по-лесно, но и неусетно ще революционизира ежедневието на всеки модерен човек.", "date": "2019.08.12", "title": "Как 5G ще промени ежедневието ни"}
{"url": "https://www.monitor.bg:443/bg/a/view/sedmica-na-zasileni-proverki-za-previshena-skorost-po-pytishtata-172740", "text": " Операция за контрол на скоростта започна днес и ще продължи до 18 август, съобщиха от МВР.  Тя се провежда както у нас, така и у останалите държави - членки на Европейската мрежа на службите на Пътна полиция TISPOL. Стартът на кампанията, която се провежда за втори път у нас, обяви главен инспектор Илия Георгиев от отдел „Пътна полиция“ към Главна дирекция „Национална полиция“. Проверките ще се осъществяват не само по автомагистралите, но и по скоростните и второкласните пътища. От КАТ – Пътна полиция ще следят за нарушители денонощно. Акцията има за цел да намали пътнотранспортните произшествия, които стават все по-често по време на летните месеци. Първата такава операция бе проведена и през месец април, когато максималната разрешена скорост за движение само в рамките на една седмица. Новите технически средства по време на първата операция са засекли над 18 000 нарушения, а старите, инсталирани в служебните автомобили – около 17 000. Най-много случаи на превишена скорост са установени в столицата. Установяването на нарушителите се осъществява чрез заснемане от уличните камери. След това информацията се обработва и при отчитане на нарушение се издава електронен фиш. Собственикът на заснетото моторно превозно средство има 14-дневен срок, в който да декларира дали той е управлявал превозното средство и ако той е извършителят, да заплати с 30% по-малка глоба. След изтичането на този срок се назначава нов, в който водачът доброволно да заплати пълния размер на санкцията. Ако и той не бъде спазен, а ако и тогава глобата не бъде заплатена, на нарушителя се издава заповед за издаване на административна мярка и отнемане на свидетелството за управление до заплащането на глобата. Георгиев заяви пред медиите още, че превишената скорост е причината за около 30% от пътнотранспортните произшествия. Често тя е в комбинация от други нарушения като неспазване на пътните знаци и пътната маркировка и неправилно изпреварване, които също водят до фатални последици. Той допълни, че статистиките не отчитат значителна промяна в поведението на водачите по отношение на превишаващите скоростта нарушители. По данни на Държавно-обществената консултативна комисия по проблемите на безопасността на движението по пътищата загиналите на пътя от началото на 2019 г. са 333-ма души.", "date": "2019.08.12", "title": "КАТ дебне за висока скорост и по малките пътища (ОБНОВЕНА)"}
{"url": "https://www.monitor.bg:443/bg/a/view/shadravan-se-vyrna-v-centyra-na-shumen-sled-60-godini-172742", "text": "Шадраван с фонтани и каменна каскада се върна в центъра на Шумен след 60 години суша на мястото на подобно съоръжение от първата половина на XX век, което разхлаждало шуменци в горещините до 1960-та година. Съоръжението предизвика \"детска радост\" у малки и големи и вече качва популярност в инстаграм и социалните мрежи още в първите часове след пускането на водата. Съоръжението беше изградено по проект на шуменския архитект Красимир Генов със целево отпуснати от Министерския съвет средства в размер на близо половин милион лева, с които беше облагородена цялата северно от Съдебната палата. \"Имахме забележки по време на строителството, спирахме обекта, но в крайна сметка направихме това, което искахме.\" - коментира при приемането на обекта в понеделник предиобед кметът Любомир Христов. Идеята била да се възстанови в някаква форма на първоначалното място шадраванът, който бил построен едновременно със Съдебната палата през 20-те години на миналия век. Сградата на днешния съд има дълги перипетии и близо 15 години била замразена като строеж. Първоначално трябвало да бъде Общински дом. Кметството в Шумен пуснало в началото на ХХ век и картичка, според която общината трябвало да бъде умалено копие на външното министерство във Виена. Впоследствие обаче общинската хазна закъсала за пари и решила да продаде имота на правосъдното министерство, като с получените пари бил направен кокетен по-малък общински дом, сега РУ на МВР и една от най-красивите сгради в Шумен, две училища и градски хали. Магистратите правораздавали в съда до 9 септември 1944. Тогава комунистите си харесали сградата с колоните за партиен дом и се настанили там.  Докато през 70-те години не била построена помпозна окръжна централа на ОК на БКП, а в бившия съд се настанила художествената галерия.  Постройката сменяла предназначението си, но неизменно пред нея оставал шадраванът с плуващите в него рибки и добре оформена  градинка. Краят дошъл през 1960 година, когато съоръжението вече безвъзвратно било остаряло и негодно за употреба. Тогава на негово място бил вдигнат малък паметник на Васил Коларов, после паметникът пораснал с голяма бронзова фигура на бившия премиер, а тя пък беше съборена през 1990. На мястото на бившия фонтан дойде слънчев часовник, който обаче събираше критика. През 2018 беше взето решение за възстановяване на шадравана пред съда. Изградена е нова настилка на площада, а водната атракция е с лед осветление, което се включва при здрач. ", "date": "2019.08.12", "title": "Шадраван се върна в центъра на Шумен след 60 години"}
{"url": "https://www.monitor.bg:443/bg/a/view/mitnichari-spipaha-blizo-18-000-litra-mashinno-maslo-bez-dokumenti-172741", "text": "17 600 литра машинно масло задържаха митниците от Главна дирекция „Митническо разузнаване и разследване“ в района на ГКПП Дунав мост при Русе. В следобедните часове на 7 август митническите служители отклоняват за проверка товарен автомобили с българска регистрация, който идва от Западна Европа и превозва стока за страната. В товарните документи продуктите са описани като машинно масло – 88 варела по 200 литра или общо 17 600 литра. Направена е справка в системите на Агенция „Митници“ дали за превоза е подадено електронно уведомление, както изискват разпоредбите на чл. 76в от Закона за акцизите и данъчните складове (ЗАДС) при превоз на акцизни стоки, дори такива с нулева акцизна ставка, каквото е маслото. Към момента на проверката превозвачът също не е могъл да представи документи, което е и причината стоката да е задържана. Контролни проби от флуидите са взети и работата по случая продължава.", "date": "2019.08.12", "title": "Митничари задържаха близо 18 000 литра машинно масло без документи"}
{"url": "https://www.monitor.bg:443/bg/a/view/postyt-sbogom-alla-shokira-fenovete-na-pugachova-172738", "text": "Феновете на примата на руската естрада Алла Пугачова изпаднаха в истинска паника, като някои от тях приживе оплакаха своята любима певица. Повод за смута сред почитателите стана един от последните постове в официалния акаунт на звездата в Тиутър, който уплаши хората с нееднозначното си съчетание на снимка и надпис към нея. В социалната мрежа се появи фотос на запалена свещ и текст „Сбогом, Алла!“. Мнозина помислиха, че постът е посветен на Пугачова. Оказа се, че певицата е имала предвид своята адашка – модната директорка на московския ЦУМ Алла Вербер, която преди дни издъхна в една от клиниките на Италия. По-голямата част от последователите на Пугачова в социалната мрежа обаче не разбраха към кого е адресирана публикацията и буквално заляха акаунта й със съболезнователни коментари. Някои дори се поинтересуваха от датата и мястото на „погребението“ на певицата.  ", "date": "2019.08.12", "title": "Постът „Сбогом, Алла!“ шокира феновете на Пугачова "}
{"url": "https://www.monitor.bg:443/bg/a/view/parite-za-novite-iztrebiteli-f-16-sa-prevedeni-172743", "text": "Министерството на отбраната е превело цялата сума в размер на 1,2 милиарда щатски долара по международните договори за доставката от Правителството на САЩ на осем самолета F-16 Block 70 и свързаното с тях оборудване и въоръжение. Това съобщиха от пресцентъра на Министерството на отбраната. Преводът е нареден в четвъртък, 8 август от Министерството на отбраната до Агенцията за подпомагане в областта на сигурността (Defence Security Cooperation Agency - DSCA) по сметка на Република България. С тази стъпка българската страна е изпълнила ангажимента си по договорите, сключени по проекта за придобиване на нов тип боен самолет за българските Военновъздушни сили. С потвърждението от Агенцията за получените по сметката на Република България 1,2 милиарда долара за американската страна договорите също са в сила и започва тяхното практическо изпълнение. На 26 юли 2019 г. 44-ото Народно събрание ратифицира договорите (LOAs) BU-D-SAB „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment). Те бяха подписани от министъра на отбраната Красимир Каракачанов на 11 юли (на основание решение на Министерския съвет от 10 юли 2019 г.).", "date": "2019.08.12", "title": "Парите за новите изтребители F-16 са преведени"}
{"url": "https://www.monitor.bg:443/bg/a/view/kotkite-na-tejlyr-suift-izgrjaha-na-syrfa-j-ot-izboryt-na-tijnejdjyrite-spisyk-s-pobeditelite-172737", "text": "„Естетически погледнато, това е любимата ми статуетка!“ С тези думи Тейлър Суифт посрещна наградата си за икона от ежегодните отличия „Изборът на тийнейджърите“. Статуетката, по традиция, наподобява сърф в реален размер. Тази на певицата обаче се различава заради облика на трите й котки върху приза. Изпълнителката на Shake It Off се възползва от дадената й трибуна, за да призове за равенство между половете. Тя изтъкна, че разлика в заплащането все още има, а за пример посочи футболистката Алекс Морган, която й връчи престижната награда. „Докато печелеха Световната купа, те направиха историческа стъпка в полза равното заплащане между половете“, обясни Суифт. „Отмъстителите: Краят“ пък се превърна в големия победител на „Изборът на тийнейджърите“. Младежите връчиха общо четири приза на последната (засега) лента от поточната линия. Това са наградите за екшън филм, актьор и актриса в екшън филм (съответно Робърт Дауни Джуниър и Скарлет Йохансон) и за злодей в кино заглавие, където триумфира Джош Бролин, когото феновете познават като Танос. И ние имаме повод за гордост – актрисата с български корени Нина Добрев взе отличието за най-добра актриса в комедиен сериал. Припомняме, че от началото на годината звездата от „Дневниците на вампира“ се включи в епизодите на Fam, където изпълняваше главната роля на Клем. Сюжетът гравитираше около подготовката за предстоящата й сватба, след като при нея се настанява 16-годишната й сестра с афинитет към леките наркотици и кражбите. Последният епизод на първи сезон бе излъчен тази пролет, като Fam няма да се завърне в ефира на CBS за втора порция серии. КИНО  „Отмъстителите: Краят“  Робърт Дауни Джуниър („Отмъстителите: Краят“)  Скарлет Йохансон („Отмъстителите: Краят“)  „Аладин“  Уил Смит („Аладин“)  Наоми Скот („Аладин“)  After  Хиро Файнс Тифин (After)  Джозефин Лангфорд (After)  „Безумно богати азиатци“  Ноа Сентинео („Перфектната среща“)  Лаура Марано („Перфектната среща“)  Джош Бролин („Отмъстителите: Краят“)  „Спайдърмен: Далеч от дома“  Том Холанд („Спайдърмен: Далеч от дома“)  Зендая („Спайдърмен: Далеч от дома“) ТВ  „Ривърдейл“  Коул Спраус („Ривърдейл“)  Лили Райнхарт („Ривърдейл“)  „Ловци на сенки“  Джаред Падалеки („Свръхестествено“)  Катрин МакНамара („Ловци на сенки“)  „Макгайвър“  Стивън Амел („Стрелата“)  Габриел Юнион (L.A.'s Finest)  „Теория за Големия взрив“  Джейми Камил („Девствената Джейн“)  Нина Добрев (Fam)  Камерън Монаган („Готъм“)  „Странни неща“  Ноа Шнап („Странни неща“)  Мили Боби Браун („Странни неща“) МУЗИКА  Шон Мендес  Били Айлиш  Don't We  Карди Би  Panic! At The Disco  Лорън Джурегуи – Expectations  Луи Томлинсън – Two Of Us  BLACKPINK – DDU-DU DDU-DU  Ариана Гранде – Thank U, Next  Lil Nas X и Били Рей Сайръс – Old Town Road (Remix)  Panic! At The Disco – Hey Look Ma, I Made It  Били Айлиш  BTS  Шон Мендес и Камила Кабело – Senorita  Шон Мендес  Halsey  Jonas Brothers", "date": "2019.08.12", "title": "Котките на Тейлър Суифт изгряха на сърфа й от „Изборът на тийнейджърите“ (СПИСЪК С ПОБЕДИТЕЛИТЕ)"}
{"url": "https://www.monitor.bg:443/bg/a/view/ukrajna-pribra-36-8-mln-t-zyrno-ot-novata-rekolta-172736", "text": "Досега в Украйна са прибрани 36,8 млн. т, от прогнозираните за новата реколта 70 млн. тона, съобщава Reuters, като се позовава на данни на аграрното министерство на бившата съветска република. По информация от селскостопанското ведомство, към края на миналата седмица е прибрано зърното от 9,5 млн. хектара или 95 на сто от площите засети с ранни сортове. Прибрани са вече 27,1 млн. т пшеница и 8,5 млн. т ечемик.", "date": "2019.08.12", "title": "Украйна прибра 36,8 млн. т зърно от новата реколта"}
{"url": "https://www.monitor.bg:443/bg/a/view/nemski-turist-otkradna-chanta-s-pari-i-dokumenti-v-slynchev-brjag-172746", "text": "Германски турист беше закопчан, след като обра нашенец в Слънчев бряг. Българинът се оплакал, че му е открадната чантата с портфейла, докато бил в магазин за дрехи, разположен на крайбрежната алея срещу хотел \"Хевън\". В нея били всичките му лични документи, две дебитни карти и сумата от около 650 лева и 185 турски лири. Униформените разкрили крадеца още същия ден. \"В резултат на бързите полицейски действия е установен и задържан извършителят на престъплението – това е 18 годишен немски гражданин. По случая е образувано бързо полицейско производство\", казаха от полицията. Униформени задържаха трио софийски крадли, обирали наред туристите в Слънчев бряг. Гастрольорките от столицата, които са на възраст от 15 до 22 години били спипани в два поредни дни да крадат. Първият случай е от 10-ти август, когато 46 годишен украински турист бил обран, докато пазарува. Чужденецът се оплакал в полицията, че ловки крадли са му смили чантата, докато разглеждал стоките в магазин в Несебър, близо до комплекс \"Аурелия\". Ченгетата веднага прегледали записите от охранителните камери и само няколко часа по-късно спипали трите нагли крадли. Само ден по-късно обаче девойките били хванати отново в крачка, този път на плажа в Слънчев бряг. Докато обикаляли уж разсеяно по пясъчната ивица, софийските моми ловко свили чантата на румънски летовник, който събирал тен под чадъра. Тарикатките обаче били спипани на местопроизшествието от охранителите на плажа, които дежурят денонощно и следят именно за крадци. Още преди да направят и две крачки с плячката, гардовете ги обградили и повикали ченгетата. От полицията съобщиха, че по случая е образувано бързо полицейско производство.  ", "date": "2019.08.12", "title": "Немски турист открадна чанта с пари и документи в Слънчев бряг"}
{"url": "https://www.monitor.bg:443/bg/a/view/toto-pechalbi-tiraj-64-172745", "text": "\"6 от 49\": Числа - 7, 9, 17, 19, 32, 34. Печалби: 6- няма, 5- 25 по 1 172.50 лв., 4- 1008 по 29,10 лв., 3- 14685 по 2,80 лв., ДЖАКПОТ: 4 483 072,12 лв.  Числа - 2, 5, 11, 14, 20, 33. Печалби: 6- няма, 5- 4 по 2 625,20 лв., 4 - 323 по 32,50 лв., 3- 4912 по 3,10 лв., ДЖАКПОТ: 499 460,11 лв.  I теглене -  1, 10, 16, 29, 32. Печалби: 5 - 1 по 23 146,30 лв., 4- 178 по 150,00 лв., 3 - 5674 по 6,90 лв. ДЖАКПОТ: няма. II теглене - 3, 17, 20, 22, 24. Печалби: 5- 1 по 23 146,30 лв., 4- 178 по 150,00 лв., 3- 6714 по 5,80 лв. ДЖАКПОТ: няма  Позиция- 1, 4, 7; Цифра- 9, 1, 1. Печалби: 3- 12 по 2 458,20 лв., 2 - 2066 по 14,30 лв.  3, 8, 26, 44, 49; Зодия- 7. Печалби: 5+1- няма, 5- няма, 4+1- няма, 4- 5 по 500,00 лв., 3+1 - 21 по 100,00 лв., 3- 180 по 10,00 лв., 2+1 - 259 по 5.00 лв., 1+1- 1295 по 1.50 лв., 2- 2508 по 0,80 лв., 1- 2394 по 1,00 лв. ДЖАКПОТ: 3 000 000,00 лв.  Година: 24, месец 12, дата 1, ден 7. Печалби: I група- няма, II група- няма, III група- няма, IV група - 1 по 221,10 лв., V група- 2 по 110,50 лв., VI група- 9 по 19,70 лв., VII група- 2 по 110,50 лв., VIII група- 6 по 29,50 лв., IX група- 46 по 5,80 лв., X група- 84 по 3,70 лв., XI група- 54 по 6,60 лв., XII група- 179 по 2,50 лв., XIII група- 427 по 2,20 лв., XIV група- 1068 по 1,40 лв., XV група- 2190 по 1,10 лв. ДЖАКПОТ: 19 365,14 лв. Печалби: Форд ЕкоСпорт, Игра: 6/49 Фиш: 631265463, Район: Бургас", "date": "2019.08.12", "title": "Тото печалби, тираж №64"}
{"url": "https://www.monitor.bg:443/bg/a/view/djejmi-olivyr-sled-pet-deca-sym-po-vluben-v-jena-si-172744", "text": "Кулинарният гуру Джейми Оливър е щастлив татко на пет деца, което го прави още по-влюбен в съпругата му Джоуллс. Това разказа самият той и издаде, че всъщност му харесва да наблюдава как любимата му остарява. „Лично за мен е абсолютно удоволствие да гледам как жена ми остарява. Насладих се на житейското си пътуване с Джоулс, беше страхотно. Определено мисля, че сега съм по-влюбен в нея, отколкото бях на младини…”, разказа телевизионният готвач, цитиран от Контактмюзик. Оливър определя отглеждането на деца като битка, която обича да води. \"Искам да кажа, това са „ин и янът” на удоволствието и болката, нали? И това е различна болка в различни етапи от нечий живот. Просто така се случва, че в този момент преживявам всеки етап от живота си. Така че все още имам дете в леглото си, което играе с дрънкалки наоколо като електрическа змиорка… Обичам ги. Ние сме много сплотено семейство.”, сподели още звездата.", "date": "2019.08.12", "title": "Джейми Оливър: След пет деца съм по-влюбен в жена си"}
{"url": "https://www.monitor.bg:443/bg/a/view/myj-rani-s-noj-dvama-v-selo-kosharna-172728", "text": "Мъж рани с нож двама души в русенското село Кошарна, съобщиха от полицията. Инцидентът е станал в събота на улица „Васил Левски“. В 19,53 часа е подаден сигнал чрез тел. 112. Съобщено е, че жител на селото е извадил нож при възникнал скандал и е наранил мъж и жена. Когато служителите пристигнали на мястото, установили, че спорът е бил между 48-годишен човек от Кошарна и 57-годишен мъж от Русе. При спречкването по-младият извадил нож и ранил в главата опонента си. След това нанесъл порезни рани по ръката на съпругата му и се отдалечил към дома си. Нападателят е задържан. По случая е започнало е разследване.", "date": "2019.08.12", "title": "Мъж рани с нож  двама в село Кошарна"}
{"url": "https://www.monitor.bg:443/bg/a/view/kzp-razredenijat-alkohol-e-naj-chestoto-narushenie-po-chernomorieto-172735", "text": "Разреденият алкохол е най-честото нарушение в заведенията по нашето Черноморие. Целта е да се извлече по-голяма печалба, която обаче е нерегламентирана, коментира председателят на Комисията за защита на потребителите (КЗП) Димитър Маргаритов пред bTV. По негови думи нарушението става ясно при тестове в лабораторията, в които се установява, че в разпечатаната бутилка има по-ниско съдържание на алкохол, отколкото в това на неотвореното питие. „Подобни опити за нарушения се правят, но далеч не от всички”, коментира още шефът на комисията. През миналия летен сезон КЗП е взела „В половината от тях ставаше въпрос за разреждане на алкохола, а другите 4 случая самите напитки не изпълняват изискванията на закона за такива, каквито те се предлагат, и потребителите са въведени в заблуждение“, поясни Маргаритов. В този случай разхлаждащите питиета не са покривали минималните параметри, заложени в Закона за виното и спиртните напитки, за да могат те да носят наименованието уиски, водка, ракия и пр., т.е. такова нарушение може да се констатира и при запечатани бутилки, които са не само в заведението, но и на пазара. Председателят на комисията даде пример и за нелоялна практика, при която на кутията на бутилка пише, че съдържа уиски, а върху етикета е посочено, че съдържанието наподобява уиски. „От гледна точка на съставките, това не е опасна за живота и здравето на потребителя напитка, но тя не отговаря на изискванията, за да бъде уиски”, довърши Маргаритов. Той допълни, че не по-малко важно от отговорния подход към здравето на хората с покриването на въведените от закона минимални изисквания е и това да не се заблуждават потребителите, че пият определени напитки, които са всъщност с по-ниско качество.", "date": "2019.08.12", "title": "КЗП: Разреденият алкохол е най-честото нарушение по Черноморието"}
{"url": "https://www.monitor.bg:443/bg/a/view/mobilno-buro-po-truda-na-mnogo-mesta-no-ne-v-sofija-172739", "text": "От началото на август Агенцията по заетостта започна активното предоставяне на услугата \"Мобилно бюро по труда\", съобщиха от пресцентъра на агенцията. Поетапно услугата ще започне да функционира във всички административни области в страната с изключение на град София. Предвижда се да бъдат обхванати населени места с икономически активно население над 100 души, в които има условия и съдействие от общината, съобщи БТА. Експертите, включени в мобилните екипи, предоставят пълния набор от услуги на бюрата по труда, с цел да се намали делът на обезкуражените и неактивните лица, както и да се помогне на търсещите работа. Услугата е адресирана и към работодателите, които имат готовност да наемат търсещи работа лица от тези региони. Във фокуса на мобилното бюро по труда от една страна са местните обекти за търговия, услуги, земеделски производители или микропредприятия в сферата на селското и горското стопанство. На тях ще се предлагат посреднически услуги и преференции, които да насърчат наемането, макар и на малко хора. Успоредно с това чрез мобилното бюро по труда ще се търсят безработни и неактивни, които да се насочат към обявените позиции от други работодатели, заявили готовност да осигурят транспорт и наемат безработни от отдалечени от местоработата населени места. През тази седмица мобилно бюро по труда ще посети 13 населени места, в т.ч.: на 12 август - с. Новачене /община Никопол/ и с. Окорш /община Дулово/; на 13 август - с. Джурово /община Правец/; на 14 август - с. Сталийска махала /община Лом/, гр. Земен /община Земен/, с. Трайково /община Лом/, с. Бяла паланка /община Твърдица/, с. Ковачевци, /община Ковачевци/; на 15 август - гр. Добринище /община Банско/, с. Вакарел /община Ихтиман/, с. Кермен /община Сливен/ и в с. Крушовица /община Мизия/; на 16 август - с. Ковачица /община Лом/.", "date": "2019.08.12", "title": "„Мобилно бюро по труда“ на много места, но не в София"}
{"url": "https://www.monitor.bg:443/bg/a/view/borisov-i-medvedev-obsyjdat-energijni-proekti-172734", "text": "Енергийната тема беше сред акцентите на разговора на премиера Бойко Борисов и руския министър-председател Дмитрий Медведев по време на първия Каспийски икономически форум в Туркменистан.   Борисов отбеляза, че България води политика, която е насочена към гарантирането на енергийната сигурност, както за страната ни, така и за ЕС. Премиерът подчерта, че диверсификацията е важен елемент за гарантирането на сигурността на газовите доставки в ЕС и добави, че България работи активно по проектите за газови връзки със съседните страни. Борисов обърна специално внимание на сериозната работа на българското правителство във връзка с осъществяването на проекта за газоразпределителния център „Балкан”. За да може да стигне местен газ до България, ще е нужно той да мине през Русия, коментира премиерът Борисов. Също така бяха обсъдени и други енергийни теми като „Турски поток”, доставката на газ през него до българския хъб „Балкан”. На срещата беше обсъдена също възможността за реализация на проекта АЕЦ „Белене“ при поставените от българската страна условия. Заявления за участие в настоящата процедура за избор на стратегически инвеститор по проекта се приемат до 19-ти август. Според премиера, в региона ще възникне необходимост от производствени мощности, които да генерират чиста електроенергия на достъпни цени, отчитайки все по-амбициозните цели за намаляване нивата на вредни емисии във всички сектори на икономиката. В този смисъл АЕЦ „Белене” може да се превърне именно в такъв електроизточник за региона, смята Борисов. Във връзка със сътрудничеството в областта на транспорта, министър-председателят Борисов посочи интереса на страната ни да бъде обсъдена възможността за развитие на фериботни връзки между пристанище Бургас и руските пристанища Кавказ и Новоросийск за пътнически фериботи. \"Черно море трябва да си остане море на мира, търговията, туризма, транспортните връзки, осигурявани от фериботи, яхти и газопроводи\", заяви Борисов. Премиерът Борисов също така изрази удовлетворение от проведеното 16-то заседание на българо-руската Междуправителствена комисия за икономическо и научно-техническо сътрудничество. Той изрази очакване следващата й сесия да се състои в близко време и да допринесе допълнително за развитието на двустранните отношения. По-рано тази сутрин българският премиер проведе двустранна среща с вицепрезидента на Ислямската република Иран Есхаг Джахангири. В рамките на форума в „Аваза“ двамата обсъдиха развитието на отношенията между България и Иран. Борисов отбеляза, че двустранното сътрудничество се развива на базата на 122-годишна история на установени дипломатически отношения и взаимно уважение. Българският министър-председател сподели добрите си впечатления от посещението си в Иран през 2016 година. Визитата на премиера Борисов в предишния му мандат беше първа по рода си за последните повече от 20 години. Премиерът акцентира върху работата по изпълнението на договореностите от 19-тата сесия на Смесената българо-иранска комисия за икономическо и научно-техническо сътрудничество. По думите му те са показателни за желанието на България да продължи сътрудничеството си с Иран.", "date": "2019.08.12", "title": "Борисов: България работи за енергийната сигурност на страната и ЕС (ОБЗОР)"}
{"url": "https://www.monitor.bg:443/bg/a/view/prez-vtoroto-trimesechie-srednata-zaplata-dostigna-1260-lv-172731", "text": "През второто тримесечие на 2019 г. средната месечна работна заплата e 1 260 лв. и нараства спрямо първото тримесечие на 2019 г. с 4.3%, показват предварителни данни на Националния статистически институт (НСИ). Спрямо същия период на предходната година средната месечна работна заплата през второто тримесечие на 2019 г. в обществения сектор нараства с 11%, а в частния - с 12.4%. Икономическите дейности, в които е регистрирано най-голямо увеличение, са \"Производство и разпределение на електрическа и топлинна енергия и на газообразни горива\" - с 9.1%, и \"Хотелиерство и ресторантьорство\" и \"Образование\" - по 7.3%. Средната брутна месечна работна заплата за април 2019 г. е 1 281 лв., за май - 1 246 лв., и за юни - 1 253 лева. През второто тримесечие на 2019 г. средната месечна работна заплата нараства с 12% спрямо второто тримесечие на 2018 г., като най-голямо e увеличението в икономическите дейности \"Други дейности\" - със 17.3%, \"Операции с недвижими имоти\" - с 16.5%, и \"Образование\" - с 15.5%. Икономическите дейности с най-високо средномесечно трудово възнаграждение на наетите по трудово и служебно правоотношение през второто тримесечие на 2019 г. са: \"Създаване и разпространение на информация и творчески продукти; далеко-съобщения\" - 3 053 лева, \"Финансови и застрахователни дейности\" - 2 174 лева, \"Производство и разпределение на електрическа и топлинна енергия и на газообразни горива\" - 2 048 лева. Най-нископлатени са били наетите в икономическите дейности: \"Хотелиерство и ресторантьорство\" - 782 лева, \"Други дейности\" - 924 лева, \"Строителство\" - 974 лева. По предварителни данни на Националния статистически институт наетите по трудово и служебно правоотношение към края на юни 2019 г. нарастват с 33.9 хил., или с 1.5%, спрямо края на март 2019 г., като достигат 2.35 милиона. Спрямо края на първото тримесечие на 2019 г. най-голямо увеличение на наетите се наблюдава в икономическите дейности \"Хотелиерство и ресторантьорство\" - с 28.4%, \"Операции с недвижими имоти\" - със 7.9%, и в \"Селско, горско и рибно стопанство\" - с 3.6%. Най-голямо намаление на наетите по трудово и служебно правоотношение е регистрирано в дейност \"Образование\" - с 2.4%. В края на юни 2019 г. в сравнение с края на юни 2018 г. наетите по трудово и служебно правоотношение намаляват с 3.0 хил., или с 0.1%.", "date": "2019.08.12", "title": "През второто тримесечие средната заплата достигна 1260 лв. "}
{"url": "https://www.monitor.bg:443/bg/a/view/bolen-ot-morbili-see-zaraza-na-letishte-varna-172729", "text": "29-годишен варненец се е разболял от морбили. Мъжът се е опитвал продължително време да се лекува сам с антибиотици. Сега той е настанен в Инфекциозната клиника на Многопрофилната болница за активно лечение във Варна. Това съобщи директорката на Регионалната здравна инспекция д-р Дочка Михайлова. Тя уточни, че това е първият случай за града, а пациентът не е бил имунизиран. Към момента здравни инспектори проучват контактите му, за да предупредят хората да се изследват в случай, че не им е поставена ваксина срещу заразата. От болницата уточниха, че състоянието му вече се подобрява и предстои до дни да бъде изписан от болницата. Според д-р Драганова спрямо установените хора, с които пациентът е общувал преди поставянето на диагнозата, се предприемат съответните противоепидемични мерки. Проверява се техният имунизационен статус и върху тази основа се установяват мерките. Мъжът работи на летището. По-трудната част от задачата е установяването на контактни лица именно по месторабота, коментира още д-р Драганова. Според нея е трудно да се установи целият пътникопоток. До момента няма заболели от хората, които доказано са общували с мъжа. Според нея той да е заразил малки деца е много малка, тъй като живее само с възрастни хора. Инкубационният период на морбили е 21 дни. От РЗИ – Варна увериха, че засега няма предпоставки за епидемична обстановка във Варна и областта. От февруари, когато бяха установени първите случаи на инфекцията у нас към момента в България потвърдените случаи са 1 134. Разпространението на болестта не е типично за лятото, но има бум. Всяка седмица се регистрират по около 20 нови заразени. Това каза пред бТВ проф. Мира Кожухарова – епидемиолог и бивш национален консултант по епидемиология. Най-засегнати от болестта са София-град и Софийска област, където случаите на заболели от морбили са над 700. Боледуват предимно 9-годишни деца, което значи, че те не са били ваксинирани. Това е жалко, защото България беше сертифицирана за това, че напълно е унищожила заболяването. Тази епидемия можеше да бъде избегната, каза още проф. Кожухарова.", "date": "2019.08.12", "title": "Болен от морбили сее зараза на летище Варна (ОБНОВЕНА)"}
{"url": "https://www.monitor.bg:443/bg/a/view/butat-nezakonni-romski-postrojki-v-stolichnija-kv-zaharna-fabrika-172732", "text": "Сутринта започна премахването на незаконни постройки в район \"Илинден\", съобщи кметът на София Йорданка Фандъкова относно бутането на незаконни постройки в ромската махала в кв. \"Захарна фабрика\". Фандъкова каза, че кметът на района ръководи процеса и това не е първото събаряне. \"Не вдигаме много шум при такива ситуации, защото винаги това е свързано с известно напрежение\", каза Фандъкова и добави, че от сутринта се работи спокойно и без напрежение. По думите й, Столична община има съдействието на отговорните институции за тези действия. \"Остава кметовете да продължат тази много важна дейност, така че постепенно различните квартали да се освобождават от незаконните постройки\", заключи тя.", "date": "2019.08.12", "title": "Бутат незаконни ромски постройки в столичния кв. \"Захарна фабрика\""}
{"url": "https://www.monitor.bg:443/bg/a/view/djip-vleze-v-moreto-na-plaj-bolata-kraj-kaliakra-172733", "text": "Джип влезе в морето на плаж „Болата”. Това е сигнализирал жител до Нова телевизия. Собственикът на возилото е влязъл във водата с него, за да си извади лодката. „Тук се касае за личната отговорност на хората, които си позволяват това”, коментира в ефир кметът на Каварна Нина Ставрева. Тя допълни, че в Община Каварна няма подаден такъв сигнал и уточни, че контролиращият орган в подобни ситуации е РИОСВ – Варна. „Община Каварна направи постъпки още през 2007 година този плаж да излезе от границите на резерват „Болата”. За да се регламентира най-после неговото стопанисване и да има ясни правила, които да се спазват, както и ефективни глоби, за да не се допуска това”, коментира Ставрева.", "date": "2019.08.12", "title": "Джип влезе в морето на плаж „Болата” край Калиакра"}
{"url": "https://www.monitor.bg:443/bg/a/view/prihodite-ot-noshtuvki-na-bylgari-se-uvelichavat-sys-17-9-prez-uni-172727", "text": "Приходите от нощувки през юни 2019 г. достигат 205.4 млн. лв., или с 2.6 на сто повече в сравнение с юни 2018 година, съобщи Националният статистически институт (НСИ). Регистрирано е увеличение на приходите от български граждани със 17.9%, докато тези от чужденци намаляват с 0.5%. Общата заетост на леглата в местата за настаняване през юни 2019 г. е 45.4 на сто, като намалява с 2.3 процентни пункта в сравнение с юни 2018 година. Най-висока е заетостта на леглата в хотелите с 4 и 5 звезди - 56.8 на сто, следват местата за настаняване с 3 звезди - 46.2 на сто, и с 1 и 2 звезди - 26.3 на сто. През юни 2019 г. в страната са работили 3 018 места за настаняване с над 10 легла. Броят на стаите в тях е 135.2 хил., а на леглата - 304.1 хиляди. В сравнение с юни 2018 г. общият брой на местата за настаняване се увеличава с 4.4 на сто, а броят на леглата в тях - с 4.9 на сто. Общият брой на нощувките във всички места за настаняване, регистрирани през юни, е 4 036.7 хил., или с 0.7 на сто по-малко в сравнение със същия месец на предходната година, като най-голямо намаление на нощувките (с 4 на сто) се наблюдава в местата за настаняване с 4 и 5 звезди. През юни 2019 г. в хотелите с 4- и 5 звезди са направени 64% от общия брой нощувки на чужди граждани и 30.3 на сто - на българи. В местата за настаняване с 3 звезди са осъществени 26.5 на сто от нощувките на чужди граждани и 32% - на българи, докато в останалите места за настаняване (с 1 и 2 звезди) те са съответно 9.5 и 37.7%. Броят на пренощувалите в местата за настаняване през юни 2019 г. се увеличава с 4 на сто в сравнение със същия месец на 2018 г. и достига 1 028.8 хил., като е регистрирано увеличение при българските граждани с 4.9 на сто, а при чужденците - с 3.5 на сто. Българските граждани, нощували в местата за настаняване през юни 2019 г., са 408.2 хил. и са имали средно по 2.4 нощувки. Чуждите граждани са 620.6 хил. и са направили средно по 4.9 нощувки, като 65.9 на сто от тях са нощували в хотели с 4 и 5 звезди.", "date": "2019.08.12", "title": "Приходите от нощувки на българи се увеличават със 17.9% през юни"}
{"url": "https://www.monitor.bg:443/bg/a/view/v-razgara-na-ljatoto-lidl-ni-kani-na-prohladna-razhodka-v-planinata-172730", "text": "В сезона на слънцето и приключенията, Lidl помага в избора на почивка с чудесните си нови предложения за разходка в планината. От днес, 12 август до изчерпване на количествата във всички магазини от веригата любители и ентусиасти могат да намерят страхотна планинска екипировка и аксесоари за цялото семейство. Предложенията включват разнообразие от продукти с характерното за веригата оптимално съотношение качество-цена. Спортните Softshell якета с марка Crivit не задържат вода и петна, благодарение на технологията BIONIC FINISH® ECO, която предпазва текстилните изделия от вода и замърсяване. Освен това материята е дишаща, еластична и ветроустойчива. Якетата се предлагат в различни десени и размери както възрастни, така и за деца. Спортни панталони, както и дъждобрани, обработени по същата технология, предлагат допълнително удобство за планинската разходка, отново защитени от вода и замърсяване. Всеки планинар знае колко важни са обувките в планината, за да е спокойна и безпроблемна разходката. Затова Lidl предлага и удобни туристически обувки за големи и малки – водоустойчиви, от дишаща материя, с анатомично оформена стелка и здрава подметка, които са подходяща за различни терени. Предложението за отдих в планината се допълва от туристически щеки - леки, стабилни и удобни, компактни раници (със защитен калъф при дъжд), спортни клинове и най-различни аксесоари – очила, слушалки, led осветление и други, които със сигурност ще бъдат полезни по време на прехода. Повече за продуктите и технологията BIONIC FINISH® ECO можете да намерите на www.lidl.bg", "date": "2019.08.12", "title": "В разгара на лятото Lidl ни кани на прохладна разходка в планината"}
{"url": "https://www.monitor.bg:443/bg/a/view/fenove-dariha-majkyl-fasbendyr-s-kartina-v-sofija-172705", "text": "Скица, вдъхновена от песента Secure the Galactic Perimeter, част от саундтрака на черната комедия „Франк“ с участието на Майкъл Фасбендър – това получи популярният актьор в един от първите си дни на българска територия. Както „Монитор“ вече писа, двукратно номинираният за „Оскар“ ас ще застане пред камерата на режисьора Дейвид Сандбърг за лентата Kung Fury 2 у нас. Любопитния си подарък Фасбендър получи на сета на лентата в студиата на „Ню Бояна“. Своеобразната картина е дело на българска архитектка и актриса, която вероятно ще видим и на големия екран. В една от главните роли на Kung Fury 2 пък зрителите ще разпознаят актрисата Александра Шип, която отново се събира на една снимачна площадка с Фасбендър, след като двамата работиха заедно и по „Х-Мен: Тъмния Феникс“. Красавицата с кавказки корени вече зарадва последователите си онлайн с видео зад кадър, в което се учи да лети благодарение на обезопасителни колани и въжета. Очаква се у нас чийто статут стига до американски президент специално за заглавието. Макар и да не застава пред камера, Дейвид Хаселхоф също дава заявка за участие в проекта. Kung Fury 2 ще служи като продължение на късометражен филм, с който Дейвид Сандбълг си спечели немалко последователи онлайн. В късата лента самият той, който освен режисьор е сценарист и изпълнява главната роля, скача в кожата на полицай със свръхестествени способности в бойното изкуство. Тук героите ще живеят в „най-добрата година“ на Маями, но всичко се променя след появата на последовател на Кунг Фюрер (или Адолф Хитлер), познат на зрителите от първия Kung Fury. Предполага се, че у нас Фасбендър и компания след което екипът ще поеме към Германия, за да доснеме останалата част от сцените за филма. Междувременно, в средите се говори, че по заглавието ще работи и кинематографистът Том Стърн („Американски снайперист“), работил в продължение на дълги години рамо до рамо с холивудската легенда Клинт Истууд.", "date": "2019.08.12", "title": "Фенове дариха Майкъл Фасбендър с картина в София"}
{"url": "https://www.monitor.bg:443/bg/a/view/slaj-prashta-roki-i-na-malkija-ekran-172697", "text": "Как са протичал живота на популярния боксьор от Филаделфия Роки Балбоа, преди киноманите да го обикнат за първи път през 1976 г.? Отговор на този въпрос търси Силвестър Сталоун, а по всичко изглежда съвсем скоро феновете на франчайза ще могат също да го намерят, но... на малкия екран. След като изнесе на тежестта си шест заглавия, в която бе централна роля и след което отстъпи светлината на прожекторите на Майкъл Б. Джордан за „Крийд“, Слай отново се завръща към любовта си към персонажа. Заявката е, че този път продукцията ще бъде епизодична и Новината идва като подранил коледен подарък за върлите почитатели на Роки Балбоа, които помнят, че през ноември Сталоун се зарече, че пенсионира героя си. „Искам да благодаря на всички, които станаха част от семейството на Роки и го допуснаха до сърцата си през последните повече от 40 години. За мен беше привилегия да създам и изиграя този смислен персонаж. Въпреки че това къса сърцето ми, всички неща достигат до своя край“, каза тогава актьорът. Подробности около предисторията на Роки все още се пазят в тайна, като според редица източници към момента проектът е в етап на преговори. Не е ясно и дали или Сталоун ще бъде „подмладен“, благодарение на компютърни ефекти. За това, че поредицата е сред любимите филмови рожби на звездата подсказва и факта, че въпреки заявката си за оттегляне от ринга, Слай вече говори за написването на още един сценарий, този път за пълнометражен филм. Той няма да е част от поредицата на „Крийд“, като ще се фокусира върху спортният ветеран, който става ментор на уличен боец, пребиваващ незаконно в САЩ. По думите на Сталоун, темата е повече от актуална предвид миграционните проблеми. „Нямаме търпение да направим този филм“, коментира Слай пред Variety. Не скри обаче разочарованието си, че макар и цялата кино и телевизионна вече вселена за Роки да е плод на неговите труд и фантазия, той не притежава никакви права върху историята. Всичко това беше моя вина. Бях шокиран, когато насреща си получих репликата: Хей, беше ти платено, така че за какво се оплакваш? Бях бесен“, призна трикратно номинирания за „Оскар“ актьор, продал правата за франчайза си още при първия „Роки“. Въпреки негодуванието му, продуцентът Ървин Уинклер обяви, че Сталоун не бива да се чувства недооценен – включително и финансово, тъй като само за филмите от поредицата „Крийд“ е получил над 20 милиона долара. Припомняме, че Слай се разписа с участие и дори продуцира и двете заглавия.", "date": "2019.08.12", "title": "Слай праща Роки и на малкия екран"}
{"url": "https://www.monitor.bg:443/bg/a/view/oficialno-grigor-dimitrov-izpadna-ot-top-70-na-sveta-172723", "text": "Григор Димитров вече е №74 в световната ранглиста. След поредното си ранно отпадане през сезона (4:6, 4:6 срещу Стан Вавринка в първия кръг в Монреал), най-силният ни тенисист отбеляза срив от 20 позиции в ранглистата на ATP, в която в момента е с 802 точки. Тази седмица Димитров ще участва на “Мастърс”-а в Синсинати, където преди две години спечели единствената си до момента титла от категорията “Мастърс”. Съперник на старта отново ще му бъде Вавринка. 74-ото място е най-ниското класиране на Григор в ранглистата от седем години. На 28 май 2012-та хасковлията е бил 87-и, показва историята на неговия ранкинг. Димитров започна 2019 година като №19 в света, а след края на \"Уимбълдън\" изпадна от топ 50. На 15 януари 2018 година той бе №3 в света и до 29 октомври 2018 бе в топ 10. В Синсинати 28-годишният българин има да защитава от миналата година 1/8-финал (90 точки). На US Open той ще защитава само 10 точки, тъй като миналия сезон отпадна още в първия кръг (след поражение от Вавринка). Лидер в ранглистата продължава да бъде сърбинът Новак Джокович, който пропусна “Мастърс”-а в Канада миналата седмица. Джокович е с 12 325 точки, а втори остава испанецът Рафаел Надал, който триумфира в Монреал снощи и запази своите 7945 точки, след като защити миналогодишната си титла. Трети е 38-годишният швейцарец Роджър Федерер със 7460 точки, а далеч назад, на четвърта позиция, е австриецът Доминик Тийм с 4925 точки. Топ 10 допълват Кей Нишикори (Япония), Александър Зверев (Германия), Стефанос Циципас (Гърция), Данийл Медведев (Русия), Карен Хачанов (Русия) и Фабио Фонини (Италия). От останалите българи сред първите 300 е единствено Димитър Кузманов (№289 със 145 точки), който прогресира с една позиция в сравнение с миналата седмица. Голям скок от 105 места прави Александър Донски, който вече е №768. Пред него освен Димитров и Кузманов са още Александър Лазаров (№517) и Александър Лазов (№664).", "date": "2019.08.12", "title": "Официално: Григор Димитров изпадна от топ 70 на света"}
{"url": "https://www.monitor.bg:443/bg/a/view/djulija-bocheva-se-omyji-172721", "text": "Джулия Бочева, която по-паметливите зрители помнят като Ани в тийнсериала „Революция Z” излезе от графата на свободните дами. Младата актриса се разходи до олтара, като за това потвърди самата тя в социалните мрежи, където вече се подвизава и с фамилията на съпруга си – Рангелова. Подробности около церемонията не са известни. Бочева е сред знаменитостите, които ревностно пазят личния си живот далеч от светлините на прожекторите. До този момент тя рядко е говорила в публичното пространство за избраника си. Въпреки това за него се знае, че е физиотерапевт и се казва Галин Рангелов. Двамата се познават още от детството си, като са били заедно в школата на „Бон-бон”, а след това и в Музикалното училище. Двамата се сгодиха в средата на месец март, а според по-наблюдателни последователи на звездата на Народния театър, сватбата вероятно се е състояла още преди около месец, когато тя публикува снимка на Рангелов с хаштаг „перфектният съпруг“.", "date": "2019.08.12", "title": "Джулия Бочева се омъжи"}
{"url": "https://www.monitor.bg:443/bg/a/view/tragedija-v-sa-sht-deca-ginat-v-detski-centyr-172720", "text": "Пет деца загинаха при пожар в детски център в американския щат Пенсилвания, предаде Асошиейтед прес, като се позова на властите. Пожарът избухнал в град Иъри. Жертвите са били на възраст между 8 месеца и 7 години, каза представител на местната пожарна служба. При пожара също така са били ранени други двама души - жена, която живеела на мястото и за която се съобщава, че е собственик на детския център, и съсед.", "date": "2019.08.12", "title": "Трагедия в САЩ: деца гинат в детски център"}
{"url": "https://www.monitor.bg:443/bg/a/view/gori-smetishteto-na-selo-shishmanci-tri-pojarni-koli-gasjat-172725", "text": "Сметището край село Шишманци се е запалило в нощта срещу понеделник, съобщиха от Регионалната инспекция по околната среда и водите в Пловдив. Екипи на еко инспекцията, както и на Регионалната лаборатория – Пловдив към ИАОС се отзовали незабавно след получена информация за пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци, общ. Раковски. Експертите извършат замервания на въздуха на мястото на пожара и в близките населени места с мобилен апарат GAZMET. Пожарът е възникнал около 1:00 часа през нощта на източния скат на депото. Към момента на място са три коли на пожарната, които го локализират. РИОСВ – Пловдив следи ситуацията и показателите на въздуха и ще информира обществеността за развитието на ситуация, съобщиха оттам.", "date": "2019.08.12", "title": "Гори сметището на село Шишманци, три пожарни коли гасят"}
{"url": "https://www.monitor.bg:443/bg/a/view/bridjit-makron-legna-pod-noja-172719", "text": "Съпругата на френския президент Еманюел Макрон - Брижит Макрон се е подложила на подмладяваща процедура в една от пластичните клиники в страната. Операцията е била извършена на 16 юли – само два дни след националния празник на Франция, на който госпожа Макрон бе главно действащо лице. Новият аутлук на 66-годишната госпожа Макрон е бил поверен на клиниката American Hospital в Париж, пишат британските медии, цитирайки френските си колеги. Интервенцията е продължила 3 часа, като през цялото време тя е била под пълна упойка. Лекарят, извършил операцията, е светило в естетическата хирургия. Конкретна информация за самата интервенция обаче не се съобщава. \"Операцията е преминала без никакви усложнения. Бившата учителка е напуснала клиниката още същия ден\", отбелязват френските медии. Следващите два дни Брижит е прекарала в президентската резиденция във Версай, възстановявайки се от продължителната операционна намеса. После се е отправила към южната част на страната, където по това време е бил съпругът й. До момента за операцията на първата дама на Франция няма никакви официални коментари - нито от клиниката, нито от Елисейския дворец. Папараците все още не са успели да запечатат на снимка променената госпожа Макрон. Брижит е най-малкото от шест деца в семейството на Симон и Жан Трьоно. Родена е на 13 април 1953 г. в Амиен. Семейството й притежава известна фабрика за шоколадови изделия, създадена още през 1872 г. На 20 години се омъжва за банкера Андре Луи Озиер. В началото на 1980-те години вече е майка на три деца - един син и две дъщери. А междувременно има седем внуци. Бриджит е работила цял живот като учителка - допреди две години, когато се отказва от професията си, за да подпомага политическата кариера на съпруга си Еманюел Макрон. Двамата се запознават в театралния кръжок на Брижит в частния йезуитски лицей \"Провиданс\". 17-годишният ученик и 41-годишната преподавателка подготвят заедно сценична адаптация на пиесата \"Изкуството на комедията\" от Едуардо де Филипо. \"Постепенно се оказах изцяло завладяна от неговата интелигентност. Усещах, че излизам от равновесие. Той също\", разказва Брижит Макрон пред списание \"Пари мач\". Родителите на Макрон не са възхитени от увлечението на сина си. По тяхно настояване Еманюел Макрон напуска училището в Амиен и довършва средното си образование в престижната гимназия \"Анри IV\" в Париж. Сбогува се с учителката си с думите: \"Каквото и да правите, един ден ще се оженя за Вас\". И наистина: двамата поддържат постоянен контакт, а през 2007 г. Брижит подава молба за развод и се премества в Париж при Еманюел Макрон. Необикновената му любов с неговата много по-възрастна съпруга вече почти не среща критики сред френската общественост. Най-вече жените оценяват високо смелостта му да показва съвсем открито любовта си към своята 66-годишна съпруга.", "date": "2019.08.12", "title": "Брижит Макрон легна под ножа"}
{"url": "https://www.monitor.bg:443/bg/a/view/hristo-mutafchiev-specheli-rolja-v-kitajski-film-172722", "text": "Актьорът Христо Мутафчиев спечели симпатиите на китайски режисьор и съвсем скоро ще застане пред камерата за предстоящата лента „Синя магнолия“. Филмът е копродукция между азиатската страна, Канада, Финландия и Унгария. Ролята си шефът на Съюза на артистите в България си спечели след кастинг, като повереният му персонаж е сляп преподавател. Подробности около „Синя магнолия“ все още не се знаят, като предстои и самият актьор да се запознае в по-големи детайли със сценария. Междувременно зрителите се надяват скоро да видят Мутафчиев и в сериала „Ягодова луна“. Епизодите, които ще експлоатират на малкия екран темата за високоадреналинното ежедневие на пожарникарите, бяха заснети през пролетта. Самият актьор определи героя си пред „Монитор“ като „не най-добрия човек, когото можем да познаваме“, а с участие в поредицата се разписват още Асен Блатечки, Деян Донков, Александър Сано и Йоана Буковска.", "date": "2019.08.12", "title": "Христо Мутафчиев спечели роля в китайски филм"}
{"url": "https://www.monitor.bg:443/bg/a/view/grimirat-syrchadjieva-tri-chasa-za-igri-na-voljata-172724", "text": "Три часа – толкова трае подготовката на Алекс Сърчаджиева при стилистите и гримьорите преди да застане пред камерата за новото риалити шоу „Игри на волята: България“. Водещата разполага със специален екип, който да се грижи за външния й вид, менящ се според тематиката на конкретния епизод. издават от екипа на шоуто. За целите на предаването, Сърчаджиева разполага с над 100 аксесоара за коса, бижута, шапки и очила, а освен тези акценти, тоалетите й пък са над 200 и често се съчетават на място. „Заложихме на стил бохо с трайбъл елементи, защото той успешно драматизира приключенския формат, пресъздава магичните и често диви места, на които битките се разиграват, но и страшно пасва на самата Алекс“, обясняват стилистите на предаването. Предвид, че епичните битки на терен се разиграват и в момента, температурите на снимачната площадка често надвишават 30 градуса. Това изисква специална грижа за кожата на водещата, казват от своя страна и гримьорите. Правило №1 за продукции на открито е, когато чуем „Стоп“, главните лица пред камера се скриват от слънцето. Това е един от важните навици, за които се грижат и членовете на екипа“, съветват още те. Условията на терен изискват водещата да поддържа и тялото си с витамини, индивидуален хранителен режим, както и да полага специални грижи за гласа си.", "date": "2019.08.12", "title": "Гримират Сърчаджиева три часа за „Игри на волята“"}
{"url": "https://www.monitor.bg:443/bg/a/view/iznosyt-ni-za-es-prez-pyrvite-5-meseca-narastva-s-pochti-7-172726", "text": "През периода януари - май 2019 г. износът на България за ЕС нараства с 6.9 на сто спрямо същия период на 2018 г. и е в размер на 15 925.9 млн. лева, показват предварителни данни на Националния статистически институт (НСИ). През май 2019 г. износът за ЕС нараства с 5.1 на сто спрямо същия месец на предходната година и е в размер на 3 176.8 млн. лева. Вносът на България от ЕС през периода януари - май 2019 г. се увеличава с 2.7 на сто спрямо същия период на предходната година и достига 16 809.6 млн. лв. по цени CIF. През май 2019 г. вносът на България от държавите - членки на ЕС, се увеличава с 4.5 на сто спрямо същия месец на предходната година и е в размер на 3 512.0 млн. лева. Външнотърговското салдо (износ FOB - внос CIF) на България с ЕС за периода януари - май 2019 г. е отрицателно и е на стойност 883.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 135.3 млн. лева.", "date": "2019.08.12", "title": "Износът ни за ЕС през първите 5 месеца нараства с почти 7%"}
{"url": "https://www.monitor.bg:443/bg/a/view/vladimir-todorov-po-80-na-mesec-zagivat-na-pytja-prez-ljatoto-172709", "text": "- Това е тенденция не само у нас. Наблюдава се във всички европейски страни. Статистиката го доказва. Причината е, че през лятото трафикът се увеличава няколко пъти. През България минават транзитно много туристи и гастарбайтери. Към всичко това трябва да прибавим, че това е отпускарският период и всички българи пътуват - на почивка, към родните места, пътищата са натоварени. Проблемът е, че някои основни правила, като това хората да бъдат с колани на задните седалки, не се спазват. Това би спасило и много деца. Също така трябва да акцентираме на това, че няма изграден видеоконтрол в страната. Затова ние предлагаме нещо много лесно изпълнимо. В момента МВР разполага с 200 камери - мобилни и стационарни. За изминалите 5-6 години сме се оборудвали със 130 стационарни и със 70-80 мобилни камери. В същото време обаче има 300 камери, които са на АПИ. Те се използват единствено да броят трафика. Освен това в момента се изгражда ТОЛ системата, за която са предвидени около 400 камери. Така че имаме 700 камери, които могат да бъдат използвани за контрола на скоростта. Това ще има голям ефект, тъй като високата скорост е най-голямата причина за пътните инциденти. Няма да има нужда пътните полицаи да се крият по храстите, за да хванат нарушители. - Не сме писали официални писма, затова сега го споделям чрез вас. Друг много сериозен проблем, който е свързан с повишаване на катастрофите, е, че чуждите граждани, които преминават през нашата страна, нарушават брутално правилата и се чувстват безнаказани. Причината е, че процедурата по санкционирането е изключително тромава. Нужни са преводачи, за да се състави акт на родния му език, да се издаде наказателно постановление, да се подпише, това отнема време и накрая го пускат. Другото, което ми прави впечатление, е, че на най-рисковите участъци изпреварват чужди шофьори и дори полицаите да ги видят, не могат да ги санкционират. Затова нека Пътна полиция така да организира системата си, че чуждите нарушители да не могат да напускат страната ни, докато не си платят глобите. Ако камера засече чужд регистрационен номер, след няколко месеца изпращат писмо до съответната държава, за да може тя да установи кой е собственикът и евентуално да го прикани да плати глобата. Всичко това отнема време и голям ресурс, а няма резултат. - Юли и август наистина са с най-много загинали на пътя. Статистиката сочи, че жертвите на катастрофи са по 70-80 души месечно. Високата скорост и неправилното изпреварване са основните причини. Когато видиш, че в една държава няма контрол, е очаквано чужденците да нарушават правилата. Мога да ви давам пресен пример. Преди няколко дни пътувах до морето. Има един участък от 40 км в района на Стара Загора, където средната лента е в ужасно състояние. Там има ограничение от 90 км. Освен това другият парадокс е, че лявата скоростна лента е в добро състояние, но ако шофирате с 90 км, вече е проблем. Не разбирам защо не се направи разделение на платната и в едното да се позволи шофиране със 120 км/час. По този начин може да се компенсира. - Не съм експерт точно в тази област, но според мои колеги е много различно усещането да си на симулатор и да шофираш в реални условия. В някои държави симулаторът може да се ползва, когато си имал 20 часа кормуване. Ако можеше да се научим да шофираме само със симулатор, нямаше да има нужда от курсове. Създава се погрешно усещане за сигурност, няма реална пътна обстановка. Затова смятам, че е правилно, че не ги въведоха задължително. - Задължително часовете по кормуване трябва да се увеличат. Но според мен трябва да има най-вече тренировки за паркиране. Полигоните няма как да се върнат, точно защото реално погледнато няма такива. Колкото до часовете по кормуване, те трябва да се увеличат едва когато има система, която контролира реално взетите часове. В момента знам, че се разработва такава. Иначе се обезсмисля тази мярка. В момента при задължителни 31 часа, кандидат-шофьорите вземат най-много 15. Но това са умения, които се придобиват за цял живот. - В момента средната цена на курса е около 700 лева. Замислете се, че ако искате качествено обучение, няма как да получиш такова на ниска цена. А и да шофираш не е задължително. Това е по желание. - Най-рискови са, защото системата бълваше необучени млади шофьори - без полигон, без нощно кормуване, без шофиране на магистрала. Как да се обучат тези хора. По време на курса са шофирали предимно в големия град, с 15 км в най-голямото задръстване, не знаят какво е да шофираш със 120 км или да влезеш в завой със 70 км/ч. Всичко това е причина за катастрофи. - Очаквам големи дискусии по този въпрос. Смятам, че трябва да имат придружител първите шест месеца. - Този, който шофира, трябва да носи отговорност. В 18 държави в ЕС са приели, че след вземането на изпита не ставаш автоматично шофьор. И това е така. Можем да кажем, че придобиваш опит след 10 000 км кормуване. Има един преходен период, който е строго индивидуален. През този преходен период младият шофьор има специален статут. В някои страни, да речем, не им позволяват да шофират с повече от 110 км/час на магистрала, при разрешени 140 км. Във Франция пък им забраняват през първите две години кабриолети. Така че различните държави са намерили различни подходи при този специален статут. Въпросът е какво да изберем ние. Аз смятам, че за 6-8 месеца трябва да има придружител, да се обсъди какъв опит да има той. Така че ще има дебат по темата, убеден съм в това.", "date": "2019.08.12", "title": "Владимир Тодоров: По 80 на месец загиват на пътя през лятото"}
