{"url": "http://www.monitor.bg/a/view/15540-%D0%A2%D1%80%D0%B8%D1%85%D0%B8%D0%BD%D0%B5%D0%BB%D0%BE%D0%B7%D0%B0-%D0%BF%D0%BB%D0%B0%D0%BC%D0%BD%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-%D0%BF%D0%BE%D0%BD%D0%B5-13-%D1%81%D0%B0-%D0%B7%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5/", "text": "\n                    Ново огнище на трихинелоза пламна в бургаско. Това е четвъртият случай за тази година. Заразата е открита миналата седмица в Сунгурларе. \n\n\n\n\n\n\n\n\n                    ", "date": "2018.03.04", "title": "Трихинелоза пламна в бургаско, поне 13 са заразените"}
{"url": "http://www.monitor.bg/a/view/1486-152-000-%D0%BB%D0%B2-%D0%B3%D0%BB%D0%BE%D0%B1%D0%B8-%D0%B7%D0%B0-%D0%B3%D0%BE%D1%80%D0%B5%D0%BD%D0%B5-%D0%BD%D0%B0-%D0%B3%D1%83%D0%BC%D0%B8-%D0%B8-%D0%B4%D1%8A%D1%80%D0%B2%D0%B5%D0%BD-%D0%BC%D0%B0%D1%82%D0%B5%D1%80%D0%B8%D0%B0%D0%BB/", "text": "\n                    Автосервизи, площадки за отпадъци и мебелни цехове са били глобени с 152 000 лв. заради изгаряне на отпадъци. Това съобщиха от Регионалната инспекция по околна среда в София. От 21-ви декември досега екоинспекторите са проверили 23 автосервиза, 14 площадки за смет и 3 цеха за мебели. „За констатираните нарушения експертите от РИОСВ - София са съставили 17 акта на обща стойност 152 000 лв.”, обясниха от екоинспекцията. Проверките са част от контрола върху нерегламентираното горене на боклуци, които замърсяват въздуха в София. Затова обект на проверки са места, на които се изгарят нелезли от употреба материали като гуми, стара дървена дограма и пластмаси. Проверките на екоинспекторите ще продължат, докато бъдат инспектирани всички рискови обекти в столицата.\n                    ", "date": "2018.03.04", "title": "152 000 лв. глоби за горене на гуми и дървен материал "}
{"url": "http://www.monitor.bg/a/view/66368-%D0%9D%D0%B0%D0%B4-300-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D1%81%D0%BA%D0%B0%D0%BD%D0%B4%D0%B8%D1%80%D0%B0%D1%82-%D0%A1%D0%B2%D0%BE%D0%B1%D0%BE%D0%B4%D0%B0-%D0%B7%D0%B0-%D0%B4%D0%BE%D0%BA%D1%82%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2/", "text": "Искат промени в НК, бус на Специалните сили пази районното, фенове на „Локомотив” и „Ботев” се събират на протест след дербито\n                    Ако доктор Димитров бе дежурен в онази нощ, то рецидивистът щеше да изнасили и убие съпругата му и двете му малки дъщерички. Това ли трябваше да стане? Най-големият кошмар е, че един съвестен човек ще бъде осъден. Думите са на д-р Румен Дачев, който е колега на арестувания и обвинен в убийството на престъпника Георги Джевизов – Плъха д-р Иван Димитров.Д-р Дачев бе един от стотиците пловдивчани, които в неделната дъждовна сутрин се събраха на импровизиран протест пред Второ районно управление, за да поискат обвиненията за умишлено убийство да бъдат свалени от д-р Димитров и той да бъде пуснат на свобода.„Свобода за д-р Димитров”, скандираха пред Второ районно протестиращите. Хората разбрали за протеста от социалните мрежи. Пред управлението на полицията на бул. „Васил Априлов” се стекоха съседи на задържания лекар, негови съседи и приятели, възрастни жени с патерици, както и хора, на които той е помагал в медицинската си практика, както и много непознати. Всички те бяха категорични, че ще направят подписка с искане лекарят да бъде освободен, тъй като е защитавал съпругата си Жулиета и двете си дъщерички Величка на 2г. и Йоана на 5г.Трите му най-скъпи същества спели в съседна стая, когато в дома на доктора, около 1,30 часа в нощта на 2 март, нахлул да краде рецидивистът Жоро Джевизов. Носил със себе си нож. Лекарят се събудил и при опита му да защити себе си и семейството си, бил наръган в крака. След това версиите се размиват.Според една от тях Плъха е имал съучастник, който е носел със себе си незаконен пистолет. При мелето съучастникът изтървал пистолета, с който д-р Димитров гръмнал Плъха. Тази версия се отрича от разследващите като неправдоподобна.Според друга незаконният пистолет бил на доктора, който застрелял Плъха не в дома си, а когато започнал да го преследва на улицата. Каква е истината на този етап от разследването криминалистите отказват да огласят, но според протестиращите каквото и да се е случило, медикът е защитавал невинните си съпруга и дъщерички и само заради това не трябва да бъде съден.„Учили сме заедно здравен мениджмънт. Дипломирахме се миналия ноември. Бащата на д-р Димитров също е уважаван лекар. Какво трябваше да направи той? Да отвори вратата на спалнята и да каже – „Заповядайте, тук спят жена ми и децата”. У нас самозащитата не е регламентирана в закона и това трябва да се промени”, казва здравният инспектор Тодор Стайков. И той, и останалите протестиращи се обединиха около идеята да се направи подписка, която да внесат в съда с искане за незабавно освобождаване на д-р Иван Димитров.„Близки сме с доктора. Не заслужава да бъде задържан. Искаме да бъде пуснат на свобода. И ние със съпруга ми преживяхме същото преди години. В 4 часа сутринта у нас влезе крадец. Ако имах пистолет, и аз щях да го застрелям”, казват Николина Ласкова и мъжът й. „Не може човек с 40 дела и 9 присъди да е на свобода и да си ходи въоръжен с нож и пистолет. И през нощта да ми влиза в къщата. И аз ако бях, щях да го застрелям. Невинен е докторът”, казва и Красимир Кочос.На протеста имаше и майки с бебета, някои от които бяха съседи на арестувания медик. „Всеки нормален човек ще защити семейството си”, е категорична младата майка Люси Нишенян, която е съседка на д-р Димитров и бе довела на протеста 9-месечния си син. „Много ни е помагал докторът. Синът ми Христо е футболист и на него, и на останалите момчета от отбора е оказвал помощ”, казва Христо Терзиев. „Живеем на една и съща улица. Докторът ми е трети братовчед. На всички е помагал, като лекар с каквото може. Трябва да съберем пари за добър адвокат”, обяснява негов роднина. Минко Ангелов е живял над 20 години в една махала с арестувания лекар и се познавали от дете. Когато преди 2 години катастрофирал с мотора си, докторът минавал оттам с колата си и веднага спрял. Оказал му първа помощ и изчакал линейката да дойде. Дал указания на колегите си какво да правят и тази помощ Минко никога нямало да я забрави.Около час и половина след началото на импровизирания протест на хората пред Второ районно на мястото бе изпратен микробус на Специалните сили, който се използва при масови безредици. Хората започнаха полека лека да си разотиват, но фенове на отборите „Локомотив” и „Ботев” бяха категорични, че ще се върнат. Мъже на средна възраст, привърженици на двата отбора, казаха, че след дербито, което започва в 15 часа, ще отидат пред Второ районно и ще изразят своето несъгласие с ареста и с повдигнатите обвинения на медика. „Когато свърши мача, ще се съберем. Докторът не трябва да бъде съден, защото е защитил семейството си”, бяха категорични от агитките на двата отбора.На протеста бе и съпругата на арестувания лекар Жулиета, която потвърди, че по време на неуспешния обир в дома им, е спяла с двете си дъщерички и отказа да коментира подробности. „Къщата ни е запечатана и не мога да коментирам подробности”, каза тя пред журналисти. Когато е станало, сме спели”, каза тя. В края на протеста пред Второ районно бяха донесени микрофон и тонколона, бяха пускани и патриотични песни. Протестиращите стартираха подписка в защита на медика. Хората бяха категорични, че и в понеделник ще протестират с искане д-р Иван Димитров да бъде пуснат на свобода.48-годишният доктор Иван Димитров бил здрав и як мъж, доста див, който за семейството си би направил всичко, говореха негови близки по време на протеста в неделя сутринта пред Второ районно в Пловдив. Според тях повдигнатите срещу доктора обвинения по чл. 115 от НК за умишлено убийство са изключително тежки, тъй като наказанието, което го грози е от 10 до 20 години затвор. Медикът бе арестуван след убийството на крадеца рецидивист Жоро Плъха, влязъл в дома на лекаря в нощта на 2 март да краде. Според окръжната прокуратура в Пловдив лекарят бил установен и задържан в резултат от извършени незабавни оперативно-издирвателни мероприятия от екип криминалисти и полицаи от Второ районно.„Назначени са тройна съдебно-медицинска, ДНК и химически експертизи, включително за наличие на барут и капсулен състав по взетите от обвиняемия обтривки, приобщени са записи от камери”, съобщиха от прокуратурата. Арестуваният лекар е неосъждан и няма разрешително за оръжие. Той е бил задържан за 72 часа от наблюдаващия прокурор, в рамките на които ще се прецени дали да му се иска от съда „задържане под стража” или да бъде пуснат на свобода с друга мярка за неотклонение.\n\n\n                    ", "date": "2018.03.04", "title": "Над 300 в Пловдив скандират: „Свобода за доктор Димитров” (СНИМКИ, ВИДЕО)"}
{"url": "http://www.monitor.bg/a/view/54124-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BD%D0%B8%D0%B2%D0%B0%D1%82%D0%B0-%D0%BD%D0%B0-%D1%80%D0%B5%D0%BA%D0%B8%D1%82%D0%B5/", "text": "\n                    Кметът на София Йорданка Фандъкова разпореди наблюдение на състоянието на реките и нивата на язовири на територията на Столична община. Причината е повишението на температурите и снеготопенето. През днешния ден четири екипа на дирекция „Аварийна помощ и превенция” извършват обходи на място. Заради дъжда и снега на Витоша се извършва обработка с опесъчаване на трасетата „Драгалевци – Алеко” и „Бояна – Златни мостове” в планината. Продължава наблюдението на водните нива и контролираното изпускане на язовирите „Иваняне”, \"Мърчаево\", \"Суходол\" и „Мрамор”. Екипи на Столичен инспекторат извършват контрола за осигуряване проводимостта на дъждоприемните шахти по пътната мрежа.\n\nВ момента градският транспорт се движи по обичайните си маршрути. Няма райони без парно. Частично прекъсване на електроснабдяването има в кв.”Надежда”, село Мрамор и кв.”Връбница”. Аварийните екипи на ЧЕЗ работят за възстановяване на електрозахранването, съобщиха от Столичната община.\n                    ", "date": "2018.03.04", "title": "Фандъкова разпореди проверки на нивата на реките"}
{"url": "http://www.monitor.bg/a/view/78452-%D0%98%D0%B4%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BE%D1%81%D1%82%D0%B0%D0%B2%D0%B0-%D1%81%D1%82%D1%83%D0%B4%D0%B5%D0%BD%D0%BE-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-%D1%81%D0%BF%D0%B8%D1%80%D0%B0%D1%82/", "text": "\n                    През следващото денонощие облачността над страната ще е значителна. През нощта ще е почти без валежи. Утре в следобедните часове, главно над югозападните райони отново ще завали дъжд, предимно слаб. Вятърът ще e слаб, в Източна България - до умерен от изток-югоизток. Минимални температури между минус 5 и 0 градуса, в югозападните райони до 4-5 градуса, максимални от 2-3 градуса в Северозападна България до 12-13 градуса в югозападните райони.\n\nНад Черноморието ще бъде облачно. Ще духа до умерен югоизточен вятър. Максималните температури ще са 5-7 градуса. Температурата на морската вода е 5-6 градуса. Вълнението на морето ще бъде 2-3 бала.\n\nНад планините ще бъде предимно облачно и мъгливо. След обяд над масивите в западната половина на страната ще завали дъжд, над 1700-1800 метра - сняг. Ще духа умерен до силен южен вятър. Максималната температура на височина 1200 метра ще е около 6 градуса, на 2000 метра - около минус 1.\n\nВъв вторник и сряда все още температурите ще са в доста широки граници, на места в Северна България ще е студено, а в Югозападна, в Източна, в Предбалкана през деня ще бъде с около 10 градуса по-топло. Ще преобладава облачно време, на места ще има и превалявания, предимно от слаб дъжд. През нощта срещу вторник временно валежите ще обхванат цялата страна и ще се усилят, а в северозападните и крайните североизточни райони ще превали и сняг. Вятърът често ще е умерен, във вторник - югоизточен, към края на деня и през нощта срещу сряда ще се ориентира от югозапад, в сряда временно ще бъде западен\n\n \n                    ", "date": "2018.03.04", "title": "Идната седмица остава студено, дъждовете спират "}
{"url": "http://www.monitor.bg/a/view/12645-%D0%9F%D0%BE%D1%82%D0%BE%D0%BF-%D1%81%D0%BB%D0%B5%D0%B4-%D1%82%D0%BE%D0%BF%D0%B5%D0%BD%D0%B5%D1%82%D0%BE-%D0%BD%D0%B0-%D1%81%D0%BD%D0%B5%D0%B3%D0%B0-%D0%92%D0%B5%D0%BB%D0%B5%D0%BA%D0%B0-%D0%BF%D1%80%D0%B5%D0%BB%D1%8F-%D0%B8-%D0%BE%D1%82%D0%BA%D1%8A%D1%81%D0%BD%D0%B0-%D0%A1%D0%B8%D0%BD%D0%B5%D0%BC%D0%BE%D1%80%D0%B5%D1%86/", "text": "Свлачища блокираха шосета в Смолянско, леден дъжд парализира Добрич и Силистра\n                    Рязко показване на нивата на реките последва след топенето на снега, придружено от дъжд в последните дни. Това създаде сериозни проблеми за хората в някои части на страната. Река Велека преля и се наложи временно затваряне на пътя Ахтопол-Синеморец, който остана в неделя под придошлите води.Тъй като няма обходен маршрут, на практика селата Синеморец и Резово се оказаха откъснати от света.Заради критичното покачване на нивото на реката и очакваната опасност от нови валежи още в събота от общината в Царево поискаха помощ от държавата. Военни направиха близо 30 взрива, за да пробият устието. Щети на защитената територия, каквато е то, не са нанесени, но екоинспекцията в Бургас се е самосезирала заради взривовете.От общината в Бургас пък успокоиха местните жители, като съобщиха, че кризисният щаб следи внимателно ситуацията. Оказа се обаче, че и язовир \"Ясна поляна\", който от месец се изпуска контролирано прелива, като засега не създава проблеми за населените места в района. Водните стихии вдигнаха на крак местната управа още преди няколко дни, когато морето погълна Северния плаж в Слънчев бряг, след като огромни вълни разрушиха предпазните пясъчни диги.Междувременно бе отчетено, че с около 50 см са се повишили нивата и на реките Места и Струма. Столичният кмет Йорданка Фандъкова пък разпореди да се следят реките и язовирите на територията на общината.В същото време, освен че препълниха речните корита снеготопенето и дъждовете отприщиха срутища и свлачища, които блокираха редица пътища из страната, като най-сериозна се оказа ситуацията в Област Смолян. Отцепено заради опасност от падащи камъни бе едно от платната от пътя между Смолян и Мадан, в района за разклона за село Тикале. Заради свлачище затруднено бе движението и по главния път София-Варна, в участъка между пътен възел Абланица и село Голец край Ловеч. Стичащите се от склоновете води пък потопиха главния път София-Русе в района на луковитското село Румянцево.\nПроблемите за шофьорите не се изчерпаха с това. Падналият през нощта в събота срещу неделя леден дъжд направи пътищата в областите Силистра и Добрич хлъзгави и опасни. Полицейски постове спираха движението на автомобилите на изходите на шосетата от Силистра за Добрич, Шумен и Русе. Вследствие на това рано сутринта се образува опашка от румънски тирове.Заради нахлуването на студени въздушни маси и дъждовното време, жълт код за опасност от образуване на поледици бе обявен за общо 13 области в Северна България.С неблагоприятното време трябва да се съобразяват и туристите, тъй като в планините има висока опасността от лавини.През втората половина на следващата седмица пък се очаква рязко повишаване на температурите, които ще достигнат 18-20 градуса, съобщи синоптикът от НИМХ-БАН Мариана Попова, цитирана от \"Фокус\".\n\n\n                    ", "date": "2018.03.04", "title": "Потоп след топенето на снега, Велека преля и откъсна Синеморец"}
{"url": "http://www.monitor.bg/a/view/59763-%D0%9F%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D1%80%D0%B5%D0%B9%D1%82%D0%B8%D0%BD%D0%B3%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Рейтингът на София, даден от международната агенция \"Стандард енд Пуърс\" беше потвърден на “BBB-”, съобщиха от Столичната община. В доклада на S&P Global Ratings се отбелязва, че е настъпило съществено за рейтинга събитие, а именно продажбата на дела на общината в Общинска банка АД. В резултат на това се подобрява с едно стъпало оценката на ключовия фактор \"Условни задължения\", които от \"Високи\" стават \"Умерени\", пише в документа.\nРейтингът на София бе повишен през декември от ВВ+ на ВВВ- със стабилна перспектива и той е в групата на „инвестиционните рейтинги“. Това помага за привличане на по-евтин финансов ресурс за реализиране на капиталовата програма на столицата. От \"Стандард енд Пуърс\" отчитат добрата работа на общинската администрация за поддържане на финансова стабилност и високо ниво на собствени приходи на Столична община.\nСпоред предварителните данни за изпълнение на бюджета на София за 2018 г., приходите в общинската хазна през първите два месеца на годината са с над 5, 3 млн. лв. повече, в сравнение със същия период на м.г. Общо 87, 2 млн. лв. са постъпленията през януари и февруари.\nОт имуществени данъци приходите са в размер на 46, 6 млн. лв. В това число от данък сгради са постъпили 14,16 млн. лв., а от данъка върху моторните превозни средства - 16,6 млн. лв. Кампанията за данък МПС тази година започна още на 2 януари, което се отрази на добрата събираемост.\nПри данъка върху възмездното придобиване на имоти има увеличение с близо 4 млн. лв. През януари и февруари по това перо в общинската хазна са влезли над 14,3 млн. лв. Според изявления на брокерски компании, търсенето на имотния пазар в София през тази година е стабилно, което се отразява положително на приходите от данъци при сключване на сделки.\nПостъпленията от такса битови отпадъци до момента са над 21 млн. лв., а общо неданъчните приходи за първите два месеца на годината са над 40,6 млн. лв.\n                    ", "date": "2018.03.04", "title": "Потвърдиха рейтинга на София"}
{"url": "http://www.monitor.bg/a/view/61343-%D0%9D%D1%83%D0%B4%D0%B8%D1%81%D1%82%D0%B8-%D1%81%D0%B5-%D0%BE%D0%BF%D0%BB%D0%B0%D0%BA%D0%B0%D1%85%D0%B0-%D0%BE%D1%82-%D0%BE%D0%B1%D0%BB%D0%B5%D1%87%D0%B5%D0%BD%D0%B0-%D0%BF%D0%BE%D1%89%D0%B0%D0%BB%D1%8C%D0%BE%D0%BD%D0%BA%D0%B0/", "text": "\n                    Обитателите на нудистки курорт в американския щат Флорида се оплакаха от пощальонка, която отказвала да им носи писмата.\n\nЗаради отказа нудистите не са получавали писма няколко месеца и се опасяват, че може да са пропуснали важна кореспонденция. „За пощальона има девиз, в който няма и дума, че не трябва да се ходи в нудистките курорти. Аз плащам за услугата и разчитам да я получа“, гневи се обитателка на курорта.\n\nНудистите се оплакаха в местното пощенско отделение, но нищо не постигнаха. Там им отговорили, че пощальонът има право да не доставя писма в места, които предизвикват у него дискомфорт.\n\nНеофициалният девиз на американската поща се смята фразата „Нито сняг, нито дъжд, нито жега, нито нощна мъгла пречи на пощальоните бързо да преодолеят маршрута“. Тези думи красят главната сграда на пощенската служба в Ню Йорк.\n\nПрез 2016 г. пощенската служба на щата Пенсилвания отказа да доставя кореспонденция на жителите от един от столичните квартали. Решението бе взето заради куче, което нападало пощальоните.\n\n \n                    ", "date": "2018.03.04", "title": "Нудисти се оплакаха от облечена пощальонка"}
{"url": "http://www.monitor.bg/a/view/86839-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    \nВ Италия днес се провеждат национални избори по нова система, която смесва пропорционалното представителство с гласуването на принципа \"първият печели всичко\". За разлика от предишната система новият закон не дава никакво преимущество на спечелилата първо място партия или коалиция.\n\nСоциолозите изчисляват, че този път победителят ще се нуждае от около 40 процента от гласовете, за да управлява, но може да успее и с по-малко, ако спечели местата, разпределяни на принципа \"първият печели всичко\".\n                    ", "date": "2018.03.04", "title": "Парламентарни избори в Италия"}
{"url": "http://www.monitor.bg/a/view/28303-%D0%9F%D1%80%D0%B5%D0%B1%D1%80%D0%BE%D0%B8%D1%85%D0%B0-%D0%B3%D0%BB%D0%B0%D1%81%D0%BE%D0%B2%D0%B5%D1%82%D0%B5-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Германия ще научи днес дали членовете на Германската социалдемократическа партия са дали подкрепата си за съставяне на коалиционно правителство с консерваторите на канцлера Ангела Меркел, съобщи Ройтерс.\nПет месеца след парламентарните избори и след провала на първия опит на Меркел да състави правителство с две по-малки партии, най-добрата надежда на дългогодишния канцлер е да си осигури четвърти мандат в коалиция с ГСДП.\nДоброволци започнаха вчера в 22.00 ч. да броят подадените по пощата бюлетини във вътрешнопартийния референдум на социалдемократите и се трудиха цяла нощ, за да бъдат обявени резултатите днес в 9.00 ч. местно време (10.00 ч. българско). Право да гласуват имаха 464 000 партийни членове.\nОт 1890 души, запитани за кого биха гласували, ако изборите бяха днес, едва 16% са посочили ГСДП, 33% биха предпочели Християндемократическия съюз и неговата баварска сестринска партия Християнсоциален съюз. 15% от запитаните подкрепят крайнодясната \"Алтернатива за Германия\", а 12% са за \"Съюз 90/Зелените\".\n                    ", "date": "2018.03.04", "title": "Преброиха гласовете за голямата коалиция в Германия"}
{"url": "http://www.monitor.bg/a/view/44322-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D1%81%D0%BC%D0%B5%D0%BD%D1%8F-%D1%80%D0%B5%D0%BB%D0%B8%D0%B3%D0%B8%D1%8F%D1%82%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%A5%D0%B0%D1%80%D0%B8/", "text": "\n                    Меган Маркъл, която скоро ще стане съпруга на принц Хари, ще смени религията си. Досега тя беше католичка, а мъжът и от първия и брак бе юдей. Сега тя е готова да влезе доброволно в лоното на Англиканската църква заради любимия си Хари.Сватбата ще е на 19 май.Меган Маркъл е до известна степен изненадваща добавка към британското кралско семейство. Институцията на монархията обаче се променя с времето и любовта между Маркъл и Хари, който многократно е казвал, че иска да живее \"нормален\" живот, е много в духа на времето. Меган Маркъл изненада мнозина, когато разказа за чувствата си към Хари през септември в сп. \"Венити феър\". Тя настоя, че тяхната история е проста - \"Ние сме двама, които саОсвен с актьорство, Меган Маркъл се занимава с хуманитарна дейност и поддържаше блог за лайфстайл. Майка й е афро-американка, а баща й бял. Майка й е клиничен психотерапевт, а баща й е специалист по осветлението в телевизия. Тя израства в Лос Анджелис. Учи в католическа гимназия, а след това завършва Северозападния университет в Илинойс, специалност „Театър и международни отношения“.Принц Хари, наричан преди \"лошото момче\" заради няколко скандала като снимки от стрип билярд в Лас Вегас, спечели британците не само с усмивката си, но и с военната си кариера и отдадеността си на благотворителни организации, подпомагащи ветерани и други каузи. Той получи похвали и за откритостта, с която сподели, че е имал психични проблеми след смъртта на майка си принцеса Даяна.Най-известната роля на Меган Маркъл е на горделивата Рейчъл Зейн в сериала \"Костюмари\". Тя се е снимала и в други сериали като \"От местопрестъплението: Маями\", \"Среднощен ездач\", \"Касъл\". Участвала е и в игрални филми като \"Шефове гадняри\".Лайфстайл блогът й TheTig.com беше закрит миналия април без обяснение. Благотворителните каузи, с които се ангажира, са равенството на половете, образованието на момичетата, стигмата на менструацията. Разказвала е какза да види сама мизерията. Това наистина я е накарало да осъзнае социалното неравенство и да мисли за благотворителност.Принц Хари по подобен начин се е вдъхновил от благотворителната дейност на майка си и подкрепя нейните любими благотворителни организации.След оповестяването на годежа на британския принц Хари и актрисата от САЩ Меган Маркъл, наблюдателите побързаха да се запитат дали скоро ще се появи още едно кралско отроче освен третото бебе на херцозите на Кеймбридж Уилям и Катрин.\n                    ", "date": "2018.03.04", "title": "Меган Маркъл сменя религията си заради Хари"}
{"url": "http://www.monitor.bg/a/view/87024-%D0%91%D0%BB%D0%BE%D0%BA%D0%B0%D0%B4%D0%B0-%D0%B2-%D0%A0%D0%B8%D0%BC-%D0%9D%D0%B5%D0%B0%D0%BF%D0%BE%D0%BB-%D0%B8-%D0%92%D0%B5%D0%BD%D0%B5%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5/", "text": "\n                    Жителите на Рим, Неапол и Венеция днес със сигурност ще имат проблеми с градския транспорт тъй като работещите в него ватмани и шофьори масово се главиха за шефове на избирателни секции и за преброители. В столицата техният брой е към 1000 души, под Везувий – 500, а в града – музей на прочутата лагуна – 300 души, като целта на всички е да свършат нещо и за общото благо, и за себе си. Защото трудът им от 7 ч. сутринта та чак до 23 ч. се заплаща със суми, с които те могат да пълнят домашния хладилник поне седмица – парите са от 145 до 224 евро. Тъй като се смята, че преброяването на бюлетините в столичната област Лацио и в северната Ломбардия ще продължи по-дълго време заради избора на техни управители, там ръководителите на секция ще прибират по 224 евро, а преброителите и секретарят - по 170. В останалите области тези суми са съответно 187 и 145 евро, като срещу парите и в двата случая ще се разпишат 369 312-те ангажирани за вота граждани.\n\nА италианците, които са призовани да гласуват днес на 18-те в следвоенната история на страната политически избори, са 46 604 925 души. Всички те ще трябва да изберат 618-те членове на Камарата на депутатите на Парламента, докато 309-та сенатори в Горната камара на законодателната институция ще бъдат определени от 42 871 428 от гласоподавателите. Общо взето те имат богати възможности за избор, тъй като участващите във вота партии и коалиции са близо 40, но с реални възможности да получат достъп до изпълнителната власт са десетина от тях. Според последните проучвания на общественото мнение отпреди седмица на първо място с около 35% от гласовете ще бъде ръководената от Силвио Берлускони дясноцентристка коалиция от 4 партии, второ с трийсетина процента би трябвало да бъде Движението – антисистема „5 звезди“, а трети с 22 - 23 процента – сега управляващите лявоцентристи начело с Демократическата партия. Интересното е, че ако тези прогнози се потвърдят, нито една политическа сила няма да може да състави самостоятелно правителство, тъй като за това ще й трябват поне 40 на сто от гласовете. Ето защо мнозина наблюдатели предвиждат след днешния вот Италия да бъде управлявана от „широка коалиция“ по германски модел, съставена след дълги преговори между намерили общи цели политически сили. Или пък „сглобена“ от държавния глава Серджо Матарела с цел тя да ръководи страната до евентуален предсрочен вот, след който може би някоя партия ще успее да състави самостоятелен кабинет.\n\n Каква пиеса ще се играе занапред на италианската политическа сцена и кои ще са актьорите в нея би трябвало да стане известно още в понеделник преди обяд. Иначе избирателния ден на Апенините започна съвсем по местен табиет с два скандала. Първият е в Палермо, където 200 хил. бюлетина се оказаха сбъркани и трябваше спешно да бъдат печатани отново през изтеклата нощ. В 8 часа пък в Централната избирателна комисия бяха получени куп оплаквания за все още неотворени десетки избирателни секции.\n                    ", "date": "2018.03.04", "title": "Блокада в Рим, Неапол и Венеция заради изборите "}
{"url": "http://www.monitor.bg/a/view/49817-%D0%95%D0%BB%D1%82%D1%8A%D0%BD-%D0%94%D0%B6%D0%BE%D0%BD-%D0%BD%D0%B0%D0%BF%D1%83%D1%81%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B3%D1%80%D1%83%D0%B1-%D1%84%D0%B5%D0%BD/", "text": "\n                    Елтън Джон напусна за кратко свой концерт в Лас Вегас, след като негов фен се качи на сцената и се намеси в изпълнението на звездата. „Той сложи ръцете си върху клавишите на пианото, докато свирих. Продължи да го прави дори след като го помолих да спре. Този човек беше груб, нахален, нямаше никакво уважение към нашето шоу, затова… напуснах сцената, докато не го отстранят оттам“, изповяда се 70-годишният певец в социалните мрежи.\n\nСамо преди дни Джон обяви, че планира световно турне, а в рамките само на няколко часа билетите за първите 60 шоута бяха напълно разпродадени. Очаква се концерти от музикалната обиколка на изпълнителя на Sacrifice да се провеждат до 2021 г. От тях той ще генерира печалби в размер на близо 400 милиона долара.\n                    ", "date": "2018.03.04", "title": "Елтън Джон напусна сцената заради груб фен"}
{"url": "http://www.monitor.bg/a/view/58062-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-4-%D0%BC%D0%B0%D1%80%D1%82-%D0%BD%D0%B5%D0%B4%D0%B5%D0%BB%D1%8F/", "text": "\n                     Ден за приятелски и роднински срещи, за участие в представителни и творчески изяви. Идете на театър и концерт, разкрепостете се, дайте воля на желанията си, опитайте да извлечете максималното от всичките си срещи и разговори. Родените във втарата декада да бъдат внимателни на пътя и да не провокират околните с лични забележки и критика. Не рискувайте с прибиране късно вечерта. С напредването на деня нещо тежко и неприятно се промъква в отношенията и провокира конфликти. Внимавайте с алкохола и стимулантите. Денят е чудесен за нови начинания, за разпускане, песни и танци. Чудесен ден за брак по любов. Връзките ви ще получат едно видимо и невидимо покровителство. Сега е момента да се стопят ледовете, да са уредят срещи и разговори, които ще поставят на нова база отношенита в личен и професионален план. Основното изискване е да се води дипломатична игра, а не да се започва с провокации. Много добре знаете как да предразположите околните, за да получите каквото ви трябва, така че действайте.Утрото започва с проблеми и неконтролируеми действия от страна на близките и децата. Трудно ще удовлетворите желанията на всички, но поне за своите се постарайте. Всичко предприето до края на деня ще носи късмет и възможност за перспективни контакти. Доставете си радост за сетивата, пътувайте, радвайте се на приятни срещи с хора, които не ви натоварват. Ще получите изгодно предложение, за което може да почерпите. Затвърдете връзките осъществени в този ден и ще имате ползи в бъдеще. Ден за сватби и годежи.Ден с натоварена програма. Ще се грижите за интересите на другите, а за вашите едва ли някой ще помисли. Внимавайте при пътувания, приберете се навреме. Спазвайте изискванията за безопасност при работа с електроуреди и техника. Родените във втората декада да не рискуват излишно с големи натоварвания на кръста и бъбреците. В този ден се освобождават много неконтролируеми енергии. Желанията са много, но възможностите ви са ограничени, така че съобразете се и го давайте по-лежерно. Здравето е нестабилно.За вас се очертава чудесен ден, с възможност да блеснете на фона на другите, да постигнете максималното при срещи и разговори и да привлечете благориятните за вас хора и шансове. Чудесен момент за нови начинания, за старт на нова житейска програма, за сватби и годежи, за тържества и чествания, в които ще сте главното действащо лице и този, който поръчва музиката. Ще се радвате на разбиране, подкрепа и личен комфорт. Ще се намери кой да изпълнява желанията ви, но все пак не искайте много.Ден за приятелски и представителни срещи. От действията ви в момента може да произлезе важен за вас ангажимент. Тенденцията е да се намират тези, които са си нужни, които може да си помогнат един на друг и да се подкрепят по пътя към една съвместна и важна за тях цел. Изискването е да се внимава с алкохола. Символи на деня са виното и камбаната. Може да получите предложение или обаждане, за което ще почерпите по един или друг начин. Програмата ви се променя. Бъдете гъвкави и реагирайте адекватно на случващото се.Днес и утре в хороскопа ви действат рискови аспекти. Внимавайте при пътувания, не тръгвайте неподготвени и по възможност се приберете навреме. Денят провокира активност, която на места ще избие в агресивни прояви, ако прекалите с алкохола и стимулантите. Пазете кръста и бъбреците, не се захващайте с работа, която не е по силите и възможностите ви. Ще ви канят на престижни купони и събития, но на всички нива контролът е важен. Денят е благоприятен за брак. Висшата любов ще ви покровителства. Един от най-силните ви, успешни и благоприятни дни за всякакви начинания. Чудесно е днес да сключите брак или да обявите годежа си. Такава благоприятна неделя за съвместни действия и инициативи няма да имате скоро. Съветът е да се разпрострете според чергата си, която никак не е малка в момента. В този ден се освобождава залпово енергиен потенциал, който от доста време сдържате. Внимавайте веселието да не премине в буйство. В момента сте царете на купона. Повеселете се, разкрепостете се, но с мярка.Ще имате доста работа и антажименти, които едновременно ще ви радват и затрудняват. Намерете начин да се включите в купона, да си доставите радост и да изживеете приятни моменти на приятно място. До вечерта може да получите покана и обаждане, които ще ви зарадват и ще дадат възможност да сключите нови договори и да работите на престижна позиция. Чудесен ден за нови начинания и нов поглед в ситуацията. Тенденцията е да се печелят предимства и да се откриват нови възможности за развитие.Тежък ден за родените във втората декада. Бъдете внимателни, особено ако ви предстоят пътувания и ремонти. Спазвайте условията за безопасност и не се прибирайте по тъмно. Денят дава много предимства, но и провокира желанието да се излезе от рамките на условностите. Алкохолът е лош съветник. Каквото се развали трудно ще се оправи. Не носете тежко и на казвайте тежки думи, които може да провокират агресия. Не започвайте спорове по имотни и наследствени дела. Чувството за мярка да не ви напуска.Днес може да получите повече екстри и подаръци от живота. Ще попадате в приятни ситуации и в среда, в която може да разгърнете потенциала си, да изживеете приятни и задушевни моменти. Най-добрият ден за сключване на брак по любов. Направете предложение, привлечете хората, които усещате, че са ви близки и не можете без тях. Чакайте покани и възможност да се внедрите в престижна лична и творческа среда. Предприетото днес ще донесе късмет и щастие, ще ви насочи към благоприятните хора и места за живеене.Днес с лекота придобивате една вдъхновена лична освободеност. Изявете се пред публика, дайте всичко от себе си в личните и любовни връзки. Благоприятен ден за брак и годежи. Ще попаднете на точното място в точното време. Повеселете се, съберете се с приятели, хапнете и пийнете, но всичко да е с мярка. Има тенденцията веселието да прераства в конфликти, така че старайте се да контролирате ситуацията във всеки момент. Ако сте сънували приятен сън, това е знак за успешна реализация в творчеството и в любовта.Личната ви година е деветка. В момента преминавате на нова навивка на лично и професионално развитие. Дипломирайте се, приключете задачите, които отдавна влачите. Ориентирайте се към инвентаризация на лични и професионални връзки. Прекратете това, което ви пречи и вреди. Юридическата ви позиция е силна. Следващата година ще донесе ново начало в живота ви, но и нови изисквания.Родените днес ще се радват на публични и творчески успехи, ще бъдат душата на компанията, ще имат артистични дарби, ще бъдат известни и проспериращи в професията си. Родени са да побеждават. Това са стари духове, които от малки ще ви дават съвети, с които е добре да се съобразявате.Заченатите днес ще изживеят ярък и целеустремен живот. Ще претърпят много трансформации. Вятърът на живота ще ги отвее в далечни земи.\n\n\n                    ", "date": "2018.03.04", "title": "Хороскоп за 4 март – неделя"}
{"url": "http://www.monitor.bg/a/view/32652-%D0%A1%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%B2-%D0%B3%D0%B8%D0%BC%D0%BD%D0%B0%D1%81%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%A1%D0%90%D0%A9-%D0%BE%D1%82%D0%BD%D0%BE%D0%B2%D0%BE-%D0%B2-%D1%81%D1%8A%D0%B4%D0%B0/", "text": "Али Райсман с дело срещу олимпийския комитет и федерацията\n                    Трикратната олимпийска шампионка по спортна гимнастика Александра Райсман е завела дело срещу Националния олимпийски комитет на САЩ и федерацията по спортна гимнастика на страната. Обвинението е бездействие във връзка с делото срещу бившия лекар на представителния тим Лари Насер, осъден на над сто години затвор за сексуална злоупотреба със състезателките, съобщава телевизия NBC.В иска си, подаден в съд в щата Калифорния, 23-годишната Райсман твърди, че в НОК на САЩ и във федерацията са знаели за действията на лекаря на отбора спрямо спортистките, но по нейните думи не са предприемали никакви мерки, за да сложат край на мерзките му действия. Каква финансова компенсация ще иска състезателката, засега не е ясно.Райсман допълва, че въпросните организации и до този момент не искат да бъде направено пълно разследване. „Отказвам да чакам тези организации да предприемат правилните мерки”, подчертава гимнастичката. Тя изрази и надеждата, че в резултат на съдебния процес НОК на САЩ и федерацията по гимнастика ще бъдат привлечени към отговорност. Това според нея ще доведе до необходимите промени в американския спорт.Осъденият д-р Насер е работил като спортен лекар в университета в Мичиган в периода от 1996 до 2016 г., където се е подготвял и олимпийският отбор на САЩ по спортна гимнастика. Освен това той е бил и физиотерапевт на тима за четири олимпиади и продължително време е работил с млади спортистки.През януари тази година Насер беше осъден на затвор от 40 до 175 години за сексуално насилие по отношение на спортистките. Сам той призна непристойни действия към 11 от поверените му състезателки. Показания срещу него дадоха 156 жени. Миналата година той беше осъден на 60 години затвор за притежание на детска порнография.Скандалът около Насер стана причина за оставките на цялото ръководство на федерацията по гимнастика на САЩ. Сега стана известно, че и президентът на американския олимпийски комитет Скот Блекмун също е напуснал поста си.\n\n\n                    ", "date": "2018.03.04", "title": " Скандалът в гимнастиката на САЩ отново в съда"}
{"url": "http://www.monitor.bg/a/view/57020-%D0%A0%D1%83%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B0%D0%BB%D0%B8%D1%81%D1%82%D0%B8-%D1%81%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BF%D1%80%D0%B5%D0%BC%D0%B8%D0%B8%D1%82%D0%B5/", "text": "\n                    Руските медалисти от олимпиадата в Пьончан започнаха да разпродават автомобилите, които получиха като премии за отличията си. Бронзов медалист е пуснал обява, че иска да се раздели със своето BMW X4 30d.\n\n„Премиен автомобил за бронзов медал от зимната олимпиада. На колата има и олимпийска символика, на праговете са нарисувани олимпийските кръгове, които са осветени. На вратите също има олимпийска символика. Втори комплект гуми. Комплектовката е близка до максималната. Няма регистрация, в момента е на охраняван паркинг”, пише в обявата.\n\nЗа да се раздели с колата си, авторът на обявата иска четири милиона рубли.\n\nСлед олимпиадата в Рио повечето призьори също продадоха получените автомобили. За злато те получиха БМВ Х6, за сребро - Х4, а за бронз – Х3. Шампионите от Сочи пък получиха високопроходими автомобили „Мерцедес”.\n\nОтделно от автомобилите олимпийските призьори получават и фиксирани парични премии в зависимост от медалите. За злато сумата е 4 млн. рубли.\n                    ", "date": "2018.03.04", "title": "Руските медалисти си продават премиите"}
{"url": "http://www.monitor.bg/a/view/46001-%D0%94%D0%B6%D0%B5%D0%B9%D0%BC%D0%B8-%D0%A0%D0%B5%D0%B4%D0%BD%D0%B0%D0%BF-%D1%81%D0%B2%D0%B0%D0%BB%D0%B8-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0/", "text": "\n                    Бившият ас на „Ливърпул” и настоящ коментатор на телевизия „Скай Спортс” Джейми Реднап утеши мъката от раздялата с жена си Луиз, като се хвана със зашеметяващата манекенка Джулия Рестойн. Интересното е, че красавицата е дъщеря на бившия главен редактор на списание „Вог” Катрин Ройфелд, съобщава в. Mail On Sunday.Джейми и Луиз Реднап официално се разведоха миналата година след 19-годишен брак. Според съобщенията бързата им раздяла е станала само за 20 секунди - толкова време е било нужно за подпечатването, подписването и заверяването на документите в съда.Сега бившият футболист изглежда наистина е щастлив с брюнетката, която има цели 300 000 последователи на Инстаграм. Отделно от изявите на подиума, тя е художествен оформител и основател на сайта за бременни и млади майки Romy and the Bunnies, който предлага \"вдъхновение за съвременната жена\".\n\n\n                    ", "date": "2018.03.04", "title": "Джейми Реднап свали манекенка"}
{"url": "http://www.monitor.bg/a/view/28525-%D0%91%D0%B5%D1%80%D0%B1%D0%BE-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81-%D0%98%D0%BD%D0%B4%D0%B8%D1%8F/", "text": "Обяви Дейвис Джейм за „най-лошия, който се мисли за треньор“\n                    Бившият национал Димитър Бербатов сложи край на индийската си авантюра и си тръгна от „Керала Бластърс“ с края на редовния сезон, който приключи на 1 март.Като основна причина за решението си Бербо посочи своя наставник Дейвид Джеймс, който българинът определи като „най-лошия“, с който е работил. Нападателят пусна снимка от самолета си на път за България, под която написа: \"Най-лошият, който се мисли за треньор. Най-лошите тактически съвети. Ритайте топката към гърдите на нападателите, а те да се оправят. Какво по дяволите? Кой играе така?\", написа Бербатов и добави: \"Сезонът свърши! Време е да се прибирам у дома\", с което ясно даде знак да се разбере, че няма повече да носи екипа на „Керала Бластърс“.Тимът завърши редовния сезон в Индия с 25 точки след 18 изиграни мача и актив от 6 победи, 7 равенства и 5 загуби. 37-годишният Бербатов пък успя да реализира само един гол по време на престоя си в Азия.Дейвид Джеймс бе обявил, че ще говори с чуждестранните играчи да останат за турнира за Купата на страната, но Бербо явно е решил да приключи преди това с индийската си авантюра.Действията на българина не останаха без последствия, като вече бившият му съотборник Йейн Хюм написа в своя профил в Туитър: \"Мисъл на деня: Ако нямаш нищо хубаво да кажеш, по-добре да си замълчиш.\" Шефовете на индийския клуб пък отговориха индиректно на Бербатов като предложиха нов 3-годишен контракт на бившия вратар, който той прие.Българският нападател подписа с индийците през август миналата година, когато наставник там беше Рене Мюленстийн, с когото работиха заедно и в „Манчестър Юнайтед“, и във „Фулъм“. Специалистът беше уволнен през януари и тогава дойде Дейвид Джеймс, чиито треньорски качества според Бербо са твърде спорни.В същото време българинът получи огромно признание в Англия, като бе удостоен с приза за най-велик хеттрик в историята на Висшата лига. На 19 септември 2010 г., пред пълните трибуни на митичния “Олд Трафорд”, Бербатов реализира и трите попадения за драматичния успех на “Манчестър Юнайтед” с 3:2 над най-големия им съперник „Ливърпул“.\n\n\n                    ", "date": "2018.03.04", "title": "Бербо приключи с Индия"}
{"url": "http://www.monitor.bg/a/view/87493-%D0%A0%D0%BE%D0%BD%D0%B0%D0%BB%D0%B4%D0%BE-%D0%B1%D0%BB%D0%B5%D1%81%D0%BD%D0%B0-%D1%81-%D1%80%D0%B5%D0%BA%D0%BE%D1%80%D0%B4-%D0%BF%D1%80%D0%B5%D0%B4%D0%B8-%D1%80%D0%B5%D0%B2%D0%B0%D0%BD%D1%88%D0%B0-%D1%81-%D0%9F%D0%A1%D0%96/", "text": "\n                    Кристиано Роналдо се завърна в състава на „Реал“ (М) и блесна с рекорд. Португалецът реализира два гола във вратата на гостуващия „Хетафе“ при победата с 3:1 и покачи сметката си на 300 попадения в едва 286 срещи за мадридчани. За сравнение звездата на „Барселона“ Лионел Меси достигната тази цифра след 334 мача за каталунците.Гарет Бейл вкара първия гол в мача в 24-тата минута след асистенция на Иско, а Роналдо удвои аванса на „белия балет” в края на първата част след подаване на Карим Бензема. След почивката в 47-ата минута Лоик Реми от гостите бе изгонен с директен червен картон след съприкосновение с Начо, но въпреки това Портийо в 65-ата от дузпа намали преднината на „кралете”. Три минути по-късно гол на Роналдо бе отменен заради засада. Все пак с второто си попадение в срещата и №301 в испанския елит Кристиано сложи точка на спора 12 минути преди края на мача.След двубоя треньорът на „белите“ Зинедин Зидан насочи вниманието си изцяло към реванша с ПСЖ от Шампионската лига. \"В Париж трябва да играем така, както можем, и да не се влияем от атмосферата на стадиона. Свикнали сме да играем във враждебна обстановка. Важното е да сме спокойни и концентрирани\", заяви Зизу.„Реал“ има завидна преднина от 3:1 в първия мач. \n\n\n                    ", "date": "2018.03.04", "title": "Роналдо блесна с рекорд преди реванша с ПСЖ"}
{"url": "http://www.monitor.bg/a/view/4108-%D0%98%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B8%D0%B7%D0%B4%D1%8A%D1%85%D0%BD%D0%B0-%D0%B2-%D1%81%D1%8A%D0%BD%D1%8F-%D1%81%D0%B8-%D1%81%D0%BF%D1%80%D1%8F%D1%85%D0%B0-%D0%A1%D0%B5%D1%80%D0%B8%D1%8F-%D0%90/", "text": "\n                    Капитанът на „Фиорентина“ Давиде Астори бе намерен мъртъв в хотелската си стая тази нощ. 31-годишният футболист е починал в съня си, а причината за смъртта тепърва ще се изясняват. Той и съотборниците му трябваше да излязат днес срещу „Удинезе“ в мач от Серия „А“, но Италианската футболна лига отложи всички двубои в неделя заради трагедията.Само преди две седмици Астори стана баща. Той е юноша на „Милан“, но никога не записа участия за първия отбор в Серия \"А\". Звездата му изгря в „Каляри“, за който игра в рамките на шест години. Последваха два периода под наем в „Рома“ и „Фиорентина“, като после през лятото на 2016 г. клубът от Флоренция го откупи. Той има и 14 двубоя за националния отбор на Италия.Иначе в събота „Юве“ шокира „Лацио“ с гол в 93-ата минута. Аржентинската звезда на „Ювентус“ Пауло Дибала се превърна в герой за „Старата госпожа“, след като донесе изключително ценния успех в Рим. Шампионите, които през седмицата се класираха на рекорден четвърти пореден финал за Купата на Италия, записаха 10-и пореден успех в калчото и с 68 точки са плътно зад лидера „Наполи“, който допусна поражение у дома от „Рома“ с 2:4. \n\n\n                    ", "date": "2018.03.04", "title": "Италиански национал издъхна в съня си, спряха Серия А"}
{"url": "http://www.monitor.bg/a/view/20385-%D0%9C%D0%B0%D1%80%D1%81%D0%B5%D0%BB-%D0%A5%D0%B8%D1%80%D1%88%D0%B5%D1%80-%D0%B3%D1%80%D0%B0%D0%B1%D0%BD%D0%B0-%D1%81%D0%B5%D0%B4%D0%BC%D0%B8-%D0%BA%D1%80%D0%B8%D1%81%D1%82%D0%B0%D0%BB%D0%B5%D0%BD-%D0%B3%D0%BB%D0%BE%D0%B1%D1%83%D1%81/", "text": "Бриньоне първа на комбинацията в Кранс Монтана\n                    Марсел Хиршер (Ав) спечели за рекорден 7-и пореден път Световната купа по ски-алпийски дисциплини при мъжете. Австриецът победи в слалома в Кранска гора (Слвн) и е недостижим на върха в генералното класиране. Той има 289 точки пред втория - Хенрик Кристоферсен (Нор), който не може да го измести от върха. 29-годишният Хиршер спечели и малкия кристален глобус в слалома и така вече има 17 трофея в кариерата си - 7 Световни купи, 5 малки глобуса в гигантския слалом и 5 в слалома.\n\nХиршер поведе след първия манш и с добро второ спускане си осигури победата с общо време 1:49.22 мин. Втори на 1,22 сек. остана Кристоферсен, а трети, на 1,61 се нареди Рамон Ценхойзерн (Швейц).\n\nЗа Хиршер това беше 12-а победа за сезона и 57-а в кариерата му. Във вечната ранглиста той е №1 по Световни купи със 7, а след него е Марк Жирардели с 5.\n\nНашият национал Камен Златков не успя да завърши първия манш, а Алберт Попов не стартира в този слалом. Олимпийският шампион от Пьончан'18 Андре Мирер (Шв) остана 24-и, на 3,75 сек.\n\nДо края на сезона има 6 старта - два по спускане, два за Супер Г, един слалом и един гигантски слалом.\n\nФедерика Бриньоне (Ит) пък спечели алпийската комбинация при жените в Кранс Монтана (Швейц). Тя беше пета след супергигантския слалом, на 1,53 сек. от най-бързата - сънародничката й София Годжа. Със спокойно спускане в слалома с 46 врати и трето време - 41,86 сек. обаче успя да си осигури първото място. Втора, на 0,03 сек. остана олимпийската шампионка от Пьончан Мишел Жизен (Швейц). След първото спускане тя беше едва 17-а, на 1,53 сек. от Годжа, но успя да скочи с 15 места. Трета, на 0,09 сек. се класира Петра Влъхова (Слвк), 12-а на Супер Г, на 1,31 сек. от италианката. Годжа остана 8-а, на 0,73 сек.\n\nС победата си Бриньоне се изкачи до третото място в класирането за комбинацията със 100 т. Първа е Уенди Холденер (Швейц) със 150, завършила 4-а това състезание, а втора - Жизен със 109. В генералното на върха е Микаела Шифрин (САЩ) с 1513 т., която не участва в това състезание, пред Холденер - 952 и Влъхова - 814.\n                    ", "date": "2018.03.04", "title": "Марсел Хиршер грабна седми кристален глобус"}
{"url": "http://www.monitor.bg/a/view/48184-%D0%95%D0%BD%D0%B4%D0%B6%D0%B8-%D0%9A%D0%B0%D1%81%D0%B0%D0%B1%D0%B8%D0%B5-%D1%81%D1%82%D0%B0%D0%BD%D0%B0-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Диетоложката на звездите Енджи Касабие се окичи с титлата „Знаменитост на годината“ по време на първото издание на отличията, раздавани от организатора Християн Гьошев, в столичен клуб. Чаровната блондинка, в чийто списък с клиенти влизат имена като Силвестър Сталоун и Арнолд Шварценегер, спечели наградата си в категорията „риалити звезда“, след като се включи в любовния сезон на „Вип Брадър“ миналата година.\n\nСред отличените в рамките на „Знаменитост на годината“ бяха и актьорите Орлин Павлов и Саня Борисова, които се разписаха с участие в третия режисьорски филм на Ники Илиев „Нокаут, или всичко, което тя написа“. В категорията „мис“ пък триумфира Мис Свят-България Вероника Стефанова. Само преди броени дни красавицата се завърна от второто си поредно участие в Седмицата на модата в Милано, където си спечели, както симпатиите на специалистите на терен, така и оферти за ревюта в Истанбул и предложения за фотосесии. Макар че не се класира на финала на Мис Свят в Китай през ноември, тя се разписа със своеобразен успех с благотворителната си кауза. Със задачата да насърчава млади момичета да не избират лесния път към отслабването тя се заема преди години, след като сама изживява от първа ръка трънливия път на възстановяването от болестта. Каузата й успява да трогне журито на „Мис Свят“, а самата председателка на конкурса Джулия Морли предлага сътрудничество на Стефанова за изграждането на международен дом за страдащите от хранителни разстройства у нас.\n\nСписъкът с останалите наградени на „Знаменитост на годината“ се допълва още от Анелия, Ася Капчикова, Ваня Червенкова, Атанас Лазаров, Биляна Йотовска, Виктория Петрова и др.\n                    ", "date": "2018.03.04", "title": "Енджи Касабие стана знаменитост на годината"}
{"url": "http://www.monitor.bg/a/view/89379-%D0%9F%D1%80%D0%BE%D0%BC%D0%BE%D1%82%D0%B8%D1%80%D0%B0%D1%82-%D0%B4%D0%B5%D0%B1%D1%8E%D1%82%D0%B0-%D0%BD%D0%B0-4magic-%D0%B2-15-%D0%B4%D1%8A%D1%80%D0%B6%D0%B0%D0%B2%D0%B8/", "text": "\n                    Дебютната песен на победителките от последния сезон на X Factor – 4Magic, направи премиерата си в над 15 държави. Само за два дни в YouTube официалният клип към парчето „Together (Вечерай, Радо)“ събра близо 300 хиляди гледания. Самата песен пък зае второ място в чарта на Shazam България.\n\nВидеото към „Together (Вечерай, Радо)“ е заснет на ключови локации в Пловдив (Европейска столица на културата за 2019), откъдето са родом момичетата от групата. Сред местата, които могат да бъдат видени в клипа, са  Античният театър, Старият град, квартал Капана и др. „Това е първото ни видео и емоцията от преживяното беше доста голяма. Снимахме през февруари и беше доста студено и ветровито, но адреналинът ни помогна да се справим“, обясняват Валентина, Елеонора, Елия и Никол.\n\n„Амбициите ни за артистите, с които работим, са големи. Вече сме готови да се борим и за международен успех. Дебютът на 4Magic се очертава като един от най-силните за 2018 г.“, коментира и Саня Армутлиева, управител на продуцентската компания „Вирджиния Рекърдс“.\n                    ", "date": "2018.03.04", "title": "Промотират дебюта на 4Magic в 15 държави"}
{"url": "http://www.monitor.bg/a/view/55486-%D0%A2%D0%B5%D1%80%D0%B8-%D0%9F%D1%80%D0%B0%D1%82%D1%87%D0%B5%D1%82-%D0%BE%D0%B1%D1%81%D0%B5%D0%B1%D0%B2%D0%B0-%D0%91%D0%B8%D0%91%D0%B8%D0%A1%D0%B8/", "text": "\n                    Творчеството на Тери Пратчет ще нахлуе през малкия екран след като БиБиСи се захвана с няколко проекта по произведенията му. В момента заедно с \"Амазон\" снимат минисериал по съвместната книга с Нийл Гейман \"Добри поличби\". Телевизионната поредица ще излезе през 2019 г., а снимките за нея ще бъдат в Лондон, Оксфордшър и на различни места в Южна Африка.\n\nСтудиата на английския медиен гигант подготвят и сериал с много сезони по по книжната поредица \"Светът на Диска\" отново на Пратчет. Работното заглавие на първия сезон е \"Стражът\" (\"The Watch\") и ще се състои от шест епизода. Сценарият ще бъде дело на Саймън Алън, който участваше и в създаването на поредицата \"Мускетарите\", а продуцент ще бъде Хилари Салмън, която е работила по \"Лутър\". Другият продуцент на „Светът на диска“ е компанията \"Наративия\", основана от Тери Пратчет през 2012 г. и сега под ръководството на дъщерята му Риана и неговия бивш бизнес мениджър Роб Уилкинс.\n\nЗа проекта все още не е известно много, но БиБиСи се надява да привлече партньори от други държави и да създаде крупна съвместна продукция. Датата на излизане също не е оповестена.\n                    ", "date": "2018.03.04", "title": "Тери Пратчет обсебва БиБиСи"}
{"url": "http://www.monitor.bg/a/view/7792-national-geographic-%D0%BF%D1%83%D1%81%D0%BA%D0%B0-%D1%81%D1%83%D0%BF%D0%B5%D1%80-%D0%BF%D1%80%D0%BE%D0%B4%D1%83%D0%BA%D1%86%D0%B8%D1%8F-%D0%B7%D0%B0-%D0%94%D0%B6%D0%B5%D0%B9%D0%BD-%D0%93%D1%83%D0%B4%D0%BE%D0%BB/", "text": "\n                    Възхваляван от критиците като „спиращ дъха“, „хипнотизиращ“, „забележителен“ и „най-добрият документален филм за 2017 г., „Джейн“ ще направи своята телевизионна премиера по National Geographic в България на 18 март в 21:55 часа. Той ще бъде излъчен в общо 172 страни в света на 43 езика. Номинираната за БАФТА лента, определена за най-добър документален филм за 2017 г. от 18 национални американски групи за критика, от Гилдията на американските продуценти, от Асоциацията на американските киномонтажисти, от Асоциацията на критиците на телевизионни филми и от Националния борд за ревюта на САЩ, е най-възхваляваният документален филм за годината и е смятан за „триумф във филмовото изкуство“.\n\nНад 100 часа непоказвани кадри, заснети в Националния парк „Гомбе“ в Танзания през 60-те години на 20-и век разказват историята на Джейн Гудол са събрана в рамките на един филм. 26-годишната британка, подтиквана единствено от любовта си към животните и с минимален опит, се отправя на първата си изследователска експедиция, за да изучава шимпанзетата. Тя търпеливо печели доверието на животните и скоро влиза в световните новини с откритието, че шимпанзетата са високоинтелигентни и социални животни, които използват оръдия на труда, за да събират храна. Когато през 1964 г., National Geographic изпращат красивия млад оператор Хюго ван Лавик да документира работата ѝ, между двамата пламва любов. Професионалните им задължение, епидемия от детски паралич и насилие между шимпанзетата обаче заплашват идиличния живот на двойката.\n\n„Когато гледах филма за първи път, ме обзе силна носталгия. В него имаше нещо много неподправено, реално и непринудено“, казва д-р Джейн Гудол. „Филмът „Джейн“ показва нещата такива, каквито бяха и хвърля светлина върху човешките характери, по много съкровен начин особено върху моя и този на Хюго. Той ме върна в най-хубавите дни от живота ми така, както никой от другите документални филми не го е правил“, допълва главната героиня.\n\nПрофесионално заснетите от ван Лавик кадри са открити в архивите на National Geographic и, макар да са с отлично качество, работата с тях не минава без трудности. Многобройните ролки с 16-милиметрова лента не са подредени и към тях няма бележки или звукови писти, което изправя Моргън и екипа му пред тежката задача да организират големия архив, да идентифицират 160 шимпанзета и да пресъздадат звуците на гората в „Гомбе“.\n                    ", "date": "2018.03.04", "title": "National Geographic пуска супер продукция за Джейн Гудол"}
{"url": "http://www.monitor.bg/a/view/28391-spice-girls-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B1%D0%B5%D0%B7-%D0%92%D0%B8%D0%BA%D1%82%D0%BE%D1%80%D0%B8%D1%8F-%D0%91%D0%B5%D0%BA%D1%8A%D0%BC/", "text": "\n                    Мениджърът на \"Спайс гърлс\" Саймън Фулър намекна, че Виктория Бекъм няма да участва в предстоящият риюниън на групата. По думите на 57-годишния музикален магнат, участие в предстоящите концерти ще вземат само Ема Бънтън, Мел Би, Гери Хорнър и Мел Си. На въпрос дали Виктория се е отказала от турнето, той отговори: \"Може да бъдат четири, не пет\". През февруари Виктория Бекъм съобщи, че отказва да участва в концертите на \"Спайс гърлс\".\n\nСаймън призна и че \"не е сигурен\" дали изпълнителките на хита Wannabe ще пеят на сватбата на принц Хари и Меган Маркъл през май, въпреки че Мел Би потвърди слуха в началото на седмицата. \"Може би тя знае нещо, което аз не знам\", каза той. В ток шоуто The Real Мел Би каза, че тя и колежките й от \"Спайс гърлс\" са получили покани за сватбата на 19 май.\n                    ", "date": "2018.03.04", "title": "Spice Girls се събират без Виктория Бекъм"}
{"url": "http://www.monitor.bg/a/view/35716-%D0%90%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D0%B5-%D1%89%D1%80%D0%B0%D0%BA%D0%BD%D0%B0-%D1%81-%D0%9C%D0%B0%D0%B9%D0%BA%D1%8A%D0%BB-%D0%94%D1%8A%D0%B3%D0%BB%D0%B0%D1%81/", "text": "Слай похвали българската природа пред министъра на туризма\n                    Министърът на туризма Николина Ангелкова успя да се срещне с каймака на холивудския шоубизнес по време на традиционното парти „Нощта преди оскарите“. За интересните си срещи със звезди от калибъра на Майкъл Дъглас, Стивън Спилбърг и Леонардо ди Каприо се похвали самата тя с редица кадри в социалните мрежи. „За мен е огромно удоволствие да\n\n\n\nна церемонията по връчване на оскарите. Преди официалното събитие на червения килим имах възможността да разговарям с Ейдриън Броуди, Салма Хайек, Оливър Стоун, Леонардо ди Каприо, Дженифър Анистън и Матю Макконъхи, които много харесват България“, написа Ангелкова във Фейсбук.\n\nНа „Нощта преди оскарите“ по дефиниция присъстват, както фаворитите за заветната статуетка, така и звездите, които ще връчат големите отличия. По време на посещението си в меката на киното в САЩ, министърът успя да се срещне и със Слай – стар приятел на България, който не само\n\n\n\nно и засне две от лентите си от поредицата „Непобедимите“ на наш терен. „С големия Силвестър Сталоун говорихме за красотата на България и за гордия дух на българите“, обясни още Ангелкова. Само до няколко месеца очакваме екшън звездата да се завърне отново в София за снимките на „Непобедимите 4“. Припомняме, че за любовта си към България той говори и съвсем наскоро, докато работи по сериала „Това сме ние“. Тогава Слай похвали покритието на безжичния ни интернет.\n                    ", "date": "2018.03.04", "title": "Ангелкова се щракна с Майкъл Дъглас"}
{"url": "http://www.monitor.bg/a/view/47973-%D0%9C%D1%83%D0%BC%D0%B8%D1%8F%D1%82%D0%B0-%D0%B4%D0%BE%D0%BD%D0%B5%D1%81%D0%B5-%D0%97%D0%BB%D0%B0%D1%82%D0%BD%D0%B0-%D0%BC%D0%B0%D0%BB%D0%B8%D0%BD%D0%BA%D0%B0-%D0%BD%D0%B0-%D0%A2%D0%BE%D0%BC-%D0%9A%D1%80%D1%83%D0%B7/", "text": "\n                    Първият опит на Marvel за котирането на „тъмна вселена“ сред лавината от супергерои „Мумията“ се увенча с неуспех. Лентата, проследяваща пробуждането на 20-вековна египетска принцеса, търсеща отмъщение, „спечели“ на Том Круз антинаградата Златна малинка. На холивудския ас бе поверена главната роля в „Мумията“ – тази на единствения човек, способен да се противопостави на страховитото митично същество. Вместо да крие смелостта си зад маски и трикотажни облекла обаче, самият Круз признава за персонажа си, че „Той е анти-герой. Става дума за мрачен филм, в който дори главният персонаж няма как да не блести и в сиви оттенъци.“\n\nГолемият „победител“ на Малинките, които бяха оповестени ден преди оскарите, обаче стана анимацията „Емоджи“. Филмът, опитващ се да ни представи света такъв, какъвто вероятно би бил той в телефона ни, грабна антинагради в категориите за най-лош филм, режисьор (Тони Леондис), екранни партньори и сценарий.\n\nОчаквано, „50 нюанса по-тъмно“ също си завоюва Златна малинка – за най-лош филм, част от поредица и за най-лоша актриса в поддържаща роля – Ким Бейсингър.\n                    ", "date": "2018.03.04", "title": "„Мумията“ донесе Златна малинка на Том Круз"}
{"url": "http://www.monitor.bg/a/view/58410-%D0%9C%D0%B5%D1%80%D0%BA%D0%B5%D0%BB-%D0%BD%D0%BE%D0%B2%D0%B8%D1%8F%D1%82-%D0%BA%D0%B0%D0%BD%D1%86%D0%BB%D0%B5%D1%80-%D0%BD%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Членовете на Германската социалдемократическа партия (ГСДП) одобриха с голямо мнозинство нова коалиция с консерваторите на канцлера Ангела Меркел, премахвайки последното препятствие пред съставянето на следващото правителство на Германия, предадоха агенциите.Според обявените в неделя официални резултати от вътрешнопартийния референдум 66,02% одобряват ново правителство с Меркел. В гласуването са участвали 78,4% от 463-те хиляди членове на ГСДП. \"Уведомих президента (Франк-Валтер Щайнмайер) и канцлерката (Ангела Меркел) за резултата\", съобщи и.д. лидер на ГСДП Олаф Шолц.Съгласието на социалдемократите слага край на пет месеца безпрецедентни следизборни смутове в Германия в момент, когато Европа е разтърсена от кризата с Брекзита и възхода на националистическите движения и повече от всякога се нуждае от стабилно германско правителство.Очаква се Меркел да бъде официално избрана за канцлер от депутатите в средата на март и да започне четвъртия си мандат.Това ще е третото коалиционно споразумение под ръководството на Меркел от 2005 година насам. През 2013 г. 76 процента от членовете на ГСДП подкрепиха коалицията с Меркел, отбелязва Ройтерс.Високопоставеният представител на Християндемократическия съюз на Меркел Фолкер Буфиер приветства резултатите от гласуването на ГСДП и заяви, че това е добър знак за германците и за бъдещето на страната.Коментатори отбелязват, че за Германия това бе нова ситуация. От създаването на Федералната република през 1949 г. насам практиката бе неизменно една и съща - една от двете големи, масови партии си избираше партньор за управление, в случай, че не успееше да състави самостоятелно правителство. През последните 12 години пък ситуацията беше още по-лесно предвидима: Ангела Меркел бе и си оставаше неизменно канцлер. Всички останали подробности бяха незначителни за останалия свят.С влизането на дясноконсервативната „Алтернатива за Германия\" (АзГ) в германския парламент обаче стана доста по-трудно да се управлява. Големите партии постоянно се топят, а малките – нарастват. С това намирането на правителствени мнозинства става все по-сложно. Тази нова ситуация отразява случващото се в Германия. Двете големи партии толкова сериозно разочароваха твърдите си избиратели, че те все по-често гласуват за радикални политически сили от левия или десния спектър, отбелязват коментаторите.На партийно събрание на крайнодясната формация \"Алтернатива за Германия\" (АзГ) пък реши да позволи на членовете си да участват в бъдещи митинги, организирани от движението Патриотични европейци срещу ислямизацията на Запада, съобщи ДПА.Председателят на АзГ в провинция Саксония-Анхалт Андре Погенбург нарече пред ДПА решението \"повратно\". Заедно с друг провинциален лидер на партията, Бьорн Хьоке, Погенбург основа крайнодясното националистическо крило на АзГ през 2015 г. Той е един от подписалите искането за вдигане на наложената през 2016 г. забрана за сътрудничество с антиислямското движение, известно с немския си акроним ПЕГИДА.Съгласно решението, \"представители на АзГ ще могат публично да отстояват личните си позиции на събития на ПЕГИДА (Дрезден)\".Хакерите, които атакуваха сървъри на германското правителство, са откраднали няколко документа от външното министерство на страната, съобщи в. \"Билд\".Откраднатите документи били свързани с доклад за Русия и Източна Европа, посочили източниците, които уточнили, че поради малкия размер на данните защитната стена (Firewall) в компютърните мрежи не се задействала.Кибератаката за първи път беше оповестена публично в сряда, а на следващия ден парламентарна комисия по разузнаването потвърди, че тя продължава. Според информации, с които се е запознала ДПА, зад атаката стои руска хакерска група, известна с името \"Снейк\" (Snake - змия). Групата е активна от 2005 г. и компютърни експерти смятат, че тя е свързана с руски разузнавателни служби.\n\n \n                    ", "date": "2018.03.04", "title": "Меркел ще е новият канцлер на Германия"}
