{"url": "https://www.monitor.bg:443/bg/a/view/50-mln-leva-ni-nosi-okultnijat-turizym-105909", "text": "Около 50 млн. лева годишно са приходите от езотеричен туризъм у нас, който все повече се популяризира напоследък. Това обясни пред „Монитор“ директорът на Института за анализи и оценки в туризма Румен Драганов. Става дума за около 250 000 пътувания с такава насоченост. Руснаци, испанци и италианци също идват у нас, за да посещават места, които се смятат за свещени или че са енергийни центрове. Много от тях са били и тракийски светилища. „Този вид туризъм генерира огромни приходи и никак не е за пренебрегване. Имайте предвид, че само 11% от тези хора пътуват самостоятелно, 60% са предимно семейни двойки и около 12-13% са част от организирани групи. Те посещават местности, които смятат, че ги зареждат с енергия и не са свързани с религиозен храм. Някои са познати още от древността. Обикновено има аязмо, за което хората вярват, че водата е лековита и чудодейна“, коментира Румен Драганов. Той даде за пример манастира „Свети Георги Победоносец” в Поморие, който е единственият действащ мъжки манастир в Югоизточна България. На мястото е имало тракийско светилище. На мястото има Аязмо, за чиято вода се смята, че е лекува всички болежки и помага за благоденствие. „Имам приятели, и то учени от БАН, които със специални уреди са установили преди години, че в Приморско има много силно енергийно поле. Те вярват в това и когато сме там на почивка, всяка сутрин стават рано, отиват до конкретното място и са категорични, че се зареждат с енергия. Много е трудно да спориш с тях по тази тема, защото те си знаят тяхното и са убедени в тезата си“, каза още Драганов. Особено популярна е и скалата на Рилския манастир, която също се смята за лечебна. Точно до скалата пък има малка църква и аязмо. Църквичката е известна и с място, което се нарича Чистилището. Вярващите казват, че който мине през нея, се разделя с всичките си грехове, най вече ако вярата му е истинска. Наричат го чистилището, защото мястото е тясно и трудно достъпно. Между камъните пък могат да се видят оставени хиляди съкровени желания. „Всъщност езотеричния туризъм има различни форми. Смята се, че много от нещата са останали още от преди приемането на Християнството. Няма как да се борим с това и не виждам защо. След като някой се чувства добре и вярва нещо, едва ли е проблем за нас“, коментира още експертът. Той поясни, че друго място, което е прието като дестинация за езотеричен туризъм, е Кръстова гора. Тя се посещава от 14 000 души годишно, тъй като хората смятат, че след като приспят там, ще оздравеят. Други пък вярвали, че ако поставят памук върху мощите на Свети Иван Рилски и след това го оставят под възглавницата на болен той ще оздравее. Според експерти към местата за езотеричен туризъм е и Руската църква в столицата, където се намира гробът на Свети Серафим. Всекидневно там се извиват опашки от хора, които вярват, че като напишат желанието си на листче, то ще се сбъдне. „Местността Рупите също се приема за енергиен център, който се свързва с името на пророчицата Ванга. Евреите пък посещават Силистра, тъй като смятат, че там е обитавал техен равин. Вярват, че мястото ги зарежда с енергия. Мога да дам и друг пример-с пазара Римската стена в столицата. Преди да тръгнат на път, търговците са минавали от там и са се молили да се завърнат живи и здрави“, обясни Румен Драганов. Друга дестинация за езотеричен туризъм е и Тракийското светилище Камъка в Странджа. Има поверие, че ако минеш през т.нар. провирало, ще бъдеш здрав и щастлив през цялата година. „Все пак трябва да се прави разлика между религиозен и езотеричен туризъм. Също така има образователен религиозен туризъм, където пътуваме в различни страни, за да научим нещо за религиозните им центрове, както и фестивален религиозен туризъм. У нас например много чужденци идват по Великден, за да присъстват на литургията ни“, обясни още Румен Драганов. “Факт е, че езотеричният туризъм у нас се развива. Преди години дори ми се е случвало да видя жени, които се представят за гадателки, да посещават Перперикон, тъй като го смятат за свещено място. Чувал съм, че се организират такива екскурзии“, коментира и археологът проф. Николай Овчаров. Започва изграждането на лагера на Бялото братство на Седемте рилски езера. Това съобщиха от ръководството на Национален парк \"Рила\". На това място всяка година през август се провеждат сбирките на последователите на Петър Дънов. Първите 25 дъновисти се изкачиха там още вчера. Лагерът ще е разположен на регламентираното място –при Рибното езеро, на 2200 м надморска височина. Там привържениците на учителя Петър Дънов изграждат стана си всяко лято от 1929 година. Самият лагер е върху 1 декар и 100 кв. метра, като максималният брой на палатките не трябва да надвишава 300. Лагерът ще се управлява от комендант, спазва се установен през годините вътрешен ред, кухнята, местата за миене и др. Ще се монтират походни умивалници, които след приключване ще бъдат демонтирани, а теренът – почистен. Боклуците ще се опаковат в чували и ще се транспортират извън територията на парка до най-близкото градско сметище край Сапарева баня. „Смята се, че това място също е част от езотеричния туризъм. Но все пак Бялото братство е на 130 години, а тук говорим за места от преди хиляди години. Факт е, че сме територия, позната като място за зареждане с енергия“, коментира още Румен Драганов. Туристи търсят мистичното в Побитите камъни, известни като изключително силен енергиен център още от дълбока древност. Те са популярна дестинация за терапевти и биолечители от цял свят. Съществуват много легенди за техния произход. През 2014 г. пък бяха избрани за демонстрацията на все още оспорваните от науката „Огледала на Козирев”. Експериментът е получил името си от руския астрофизик Николай Козирев и се основава на хипотезата, че времето също е форма на енергия, а всички процеси в природата са придружени с излъчване или поглъщане на време. Тракийското светилище в с. Равна и манастирът под него пък се смята, че е последното обиталище на цар Борис I, Варненския некропол, крепостта и могилата в Солниците-Провадия - всички те са включени в туристическите маршрути, като интересът на наши и чужди гости се подхранва от предания и легенди, премесени с исторически открития и археологически факти. Басарбовският скален манастир край Русе е задължителен обект при поклонническите пътувания, които Румънската патриаршия организира до нашата страна. Светата обител носи името на най-видния си обитател - Димитър Басарбовски, който се счита за закрилник на Букурещ. Румънците вярват, че мощите му са спасили града от чума. Днес те се съхраняват в патриаршеската катедрала „Св. Константин и Елена” в Букурещ, а мястото, където Димитър Басарбовски е прекарвал земните си дни в уединение, пост и молитви, се радва на голям интерес от страна на северните ни съседи. Исихасти са обитавали през Средновековието и други скални манастири в Русенско. Ивановските скални църкви са обект под закрилата на ЮНЕСКО и са много посещавани от български и чуждестранни туристи. Представляват комплекс от скални ниши, в които в безмълвие и вглъбеност и при краен аскетизъм монасите са търсели единение с Бога. В днешно време исихазмът няма последователи, но местата, които някогашните монаси аскети са обитавали, са популярни и религиозни обекти с международна известност. Българи и чужденци се тълпят всяко лято пред лековито аязмо край селото на сумиста Котоошу – Джулюница. Според мълвата всяка година точно в нощта на 16 срещу 17 юли водата в аязмото става лековита, а силата й продължава само едно денонощие. Това е и причината още ден-два преди това край извора да се събират десетки хора. Легендата разказва, че преди столетия, докато селяните обработвали нивите си, оставяли децата си край изворчето. Едно от тях било сляпо и като намазало очите си с лековитата вода, прогледнало. Според местните водата цери проблеми със зрението, кожни болести, безплодие. Според друг случай пък бивш морски капитан на кораб за далечно плаване имал кожна екзема, като никакви лекарства и цярове не му помагали. Лясковският свещеник отец Богдан занесъл кал от изворчето „Света Марина” и болният се излекувал. Човекът дори посетил аязмото, за да види с очите си къде точно се намира лековитият извор. Друга възрастна жена пък имала засегнат очен нерв. Докторите й казали, че едното й око е неспасяемо. Дъщеря й обаче не се примирила. Наточила от аязмото и всяка вечер с капкомер й слагала по три капки в болното око в продължение на 40 дни. Чудото станало, а докторите в престижна столична клиника не можели да повярват на здравите си очи. Според преданията преди 100 години на мястото на сегашното аязмо текла лековита вода, но по-късно се загубила в недрата на земята. Преди време за света я открил овчар със стадото си, който останал да нощува на това място. Животните му били болни. На сутринта обаче, когато се събудил, видял, че всички пасели и блеели безгрижно, защото пили от водата на извора. Наред с това лековит извор има и в девическия манастир „Св. Троица” край Велико Търново. Там обаче монахините строго спазват реда и почти не допускат в Божията обител мъже, дори и само за да си измият очите или да си напълнят шишенце с вода от аязмото.", "date": "2018.07.19", "title": "50 млн. лева ни носи окултният туризъм"}
{"url": "https://www.monitor.bg:443/bg/a/view/plachehme-za-otkradnata-dyvka-a-sega-se-radvame-na-zadignata-kola-105901", "text": "Спомням си, че като дете откраднах една дъвка. Бях точно в края на четвърти клас. Все още скромен и смятащ, че дори най-дребната кражба е нещо голямо. Малка дъвка с кофти вкус. Състезавахме се няколко приятели кой ще задигне най-много неща от близката до училището лафка. Аз успях да си взема тайно една дъвка. Това е. Два дни по-късно не спирах да се изтезавам за голямото престъпление. Смятах, че ще ме изключат от училище, ще намалят поведението ми, ще засрамя родителите си. И си признах. Първо пред класната, а след това и пред майка ми и баща ми. Класната просто ми каза да отида и да оставя 5 стотинки. Толкова струваше дъвката. Баща ми пък реши, че ще говори с лафкаджийката, да я компенсира за голямата загуба. Нещата не знам как приключиха, само знам, че години след това си спомнях срама за кражбата. А повярвайте ми, че животът така се стече за мен, че не останах един от най-примерните хора. Направих своите грехове и своите грешки. Далеч по-големи от открадната дъвка. Но и 22 години по-късно все още си спомням усещането за кражбата. И вината, която изпитвах. И сега, 22 години по-късно, разбирам, че дете на годините, на които съм бил аз, когато задигнах дъвката си с картинка, е задигнало кола. И това не е била първата му кола, която краде. И се е забавлявало и дори не му пука, че е извършило такова престъпление. Ами хайде кажете ми после, че сегашното поколение е по-добро от това, което е било преди 22 години. Не е! И става все по-зле. Малцинството, с което родителите се гордеят, са единици. Буквално. Те печелят медали на олимпиади по математика и рисуват хубави картини на колежките на майка си. Леко криви, но изрисувани с много любов. Но това наистина са единици. Останалите са от едно друго малцинство. Възпитано или по-скоро невъзпитано от родителите си, които най-вероятно са далеч по-млади от мен – 30-годишния мъж. И вече това е критерият за лошо и добро. Лошо е да крадеш коли, а ако не го правиш, значи си добър. Рисуваш ли картини и можеш ли да пишеш и да смяташ, си част от онова другото малцинство, което е бъдещето на родината. От което ще станат хора. Които ще имат семейство, професия и дом. Останалите ще са грижа на социалните, затворите и Детска педагогическа стая. Новото поколение не е по-добро, но е по-добро от това, което ни чака. Защото аз се изтезавах за една дъвка, а „моят собствен наследник извършва геройски бели“, краде коли, понякога убива, а не рядко обира и пенсионери, които тъкмо са взели заплатата си. Може да сме черногледи, но няма как да не сме реалисти. Причините са много. Не само една открадната кола от четвъртокласник. Ами и ред други. Например ненавършили пълнолетие момичета, които се снимат в музикални клипове по задници, яки дупари, силиконови гърди и изкуствени скули. А имаше времена, когато се радвахме просто на една рокля на цветя. И момичето, което я носеше дори няколко дни на училище, за нас беше най-голямата красавица.", "date": "2018.07.19", "title": "Плачехме за открадната дъвка,  а сега се радваме на задигната кола"}
{"url": "https://www.monitor.bg:443/bg/a/view/olimpijski-medalist-zagina-narygan-s-noj-105906", "text": "Най-добрият състезател на Казахстан по фигурно пързаляне Денис Тен загина след кървав инцидент по улиците на Алма Ата. Бронзовият медалист от зимните игри в Сочи през 2014 г. е бил докаран в болница в безпомощно състояние заради голяма кръвозагуба - над 3 литра и въпреки усилията на лекарите не е могъл да оцелее. Според портала TengriNews, който се позовава на местната полиция, Тен е бил намушкан в горната част на бедрото от двама неизвестни, които крадели огледалото на колата му. Той се опитал да ги спре и бил наръган в крака. При това е била пробита бедрената артерия и започнал фаталният кръвоизлив. Води се разследване и издирване на нападателите. 25-годишният Денис Тен е петкратен шампион на Казахстан при мъжете, има и бронзов медал от световните първенства през 2013 и 2015 г.", "date": "2018.07.19", "title": "Олимпийски медалист загина, наръган с нож"}
{"url": "https://www.monitor.bg:443/bg/a/view/ot-nachaloto-na-sezona-222-pyti-proverili-morskata-voda-na-plajovete-105905", "text": "222 изследвания на проби от морската вода за къпане са направени до момента по Черноморието. Това стана ясно от последната проверка на туристическия министър Николина Ангелкова, направена в четвъртък. При обиколката си на плаж „Слънчев бряг-север“. Тя припомни, че това е третата съвместна инспекция на министерството на туризма и МОСВ за чистотата на ивиците. „Проверките по морето са непрекъснати - по сигнали и планови, като до момента те са над 60. Извършват се съвместно с РИОСВ в Бургас и Варна, а 2018-а се очертава като годината с най-много инспекции. Те показват, че няма пречиствателна станция, която да се зауства нерегламентирано изхвърляне на водите, което да притеснява туристите. РЗИ е институцията, която взема пробите и проверките ще са непрекъснати през целия сезон ще се извършват както по предварителен график, така и по сигнали“, припомни още тя. Проверката започна от хотел „Еврика“ и в нея се включиха инж. Тонка Атанасова, директор на Регионална инспекция по околната среда и водите - Бургас и д-р Георги Паздеров, директор на Регионалната здравна инспекция. \"На 83 плажа в област Бургас са определени 47 зони, които се следят и от които се вземат пробите\", уточни  д-р Паздеров. Според нея Ангелкова показателно е, че през настоящата година проверките са най-много и те показват, че няма пречиствателна станция, която да действа нерегламентирано, нито отклонения от нормите. „От друга страна се гледа и дали са спазени изискванията на плажовете съобразно свободната зона и указателните табели. Предстои мониторинг за това дали схемите, който са одобрени от мен, отговарят на реалното положение на плажа“, допълни министърът на туризма Николина Ангелкова.", "date": "2018.07.19", "title": "От началото на сезона 222 пъти проверили морската вода на плажовете"}
{"url": "https://www.monitor.bg:443/bg/a/view/cska-i-slavija-prodyljavat-napred-v-liga-evropa-105912", "text": "ЦСКА и „Славия“ се класираха за втория квалификационен кръг на Лига Европа. В Рига „червените“ минаха пред ада на дузпите, за да стигнат до крайния успех. В редовното време единствения гол вкара Антонийс Черномордийс с глава, след като се извиси над всички в наказателното поле на ЦСКА при центриране от корнер. Така след като ЦСКА бе спечелил първия мач с 1:0, а сега „Рига“ постигна 1:0, се стигна до продължения, където не падна гол. Всъщност, „червените“ можеха да спечелят още в 89-ата минута, когато Кирил Десподов спечели дузпа, която сам изпълни, но вратарят на домакините Озлос спаси. По-рано (в 58-ата мин.) пък гол на Тиаго Родригес бе отменен заради засада. При дузпите Дарко Лемаич изпусна първия наказателен удар за „Рига, като стреля високо над вратата. Този пропуск се оказа фатален, тъй като всички останали успяха да реализират. За ЦСКА вкараха Кристиян Малинов, Николай Бодуров, Жеферсон, Едвин Джеси и Кирил Десподов. Така \"армейците\" успяха да елиминират „Рига“ с 5:4 след дузпи и да се класират напред, където ще имат за съперник „Адмира“ (Вакер) от Австрия. За разликя от тях, „Славия“ се класира безпроблемно, след като отстрани „Илвес“ (Тампере, Финландия) с общ резултат 3:1. „Белите“ спечелиха и реванша с 2:1 в София, като и двата гола реализира Галин Иванов. Във втория квалификационен кръг „Славия“ се изправя срещу хърватския гранд „Хайдук“ (Сплит). Според първоначалната програма първият мач е в Хърватия на 26 юли (четвъртък) от 21:00 часа, а реваншът е на 2 август в София.", "date": "2018.07.19", "title": "ЦСКА и „Славия“ продължават напред в Лига Европа"}
{"url": "https://www.monitor.bg:443/bg/a/view/rusija-izpita-novi-jadreni-oryjija-sled-sreshtata-s-trymp-105910", "text": "Въоръжените сили на Русия изпитаха нови ядрени и други оръжия, включително лазерна оръжейна система и крилата ракета с ядрена бойна глава с \"неограничен\" обсег на действие, информира АП. Военното министерство съобщи за напредъка в изпитанието на оръжията, разкрити от президента на Русия Владимир Путин през март. Министерството информира, че са тествали крилата ракета \"Буревестник\" и сега е готова за изпитателни полети. Военни представители разкриха, че практикуват използването на лазерен комплекс \"Пересвет\". Путин показва мускулите на Русия на фона на напрежението със Запада. Но днес той подчерта необходимостта от разговори с Вашингтон за договорите за контрол над ядрените оръжия след срещата си с Доналд Тръмп по-рано тази седмица.", "date": "2018.07.19", "title": "Русия изпита нови ядрени оръжия"}
{"url": "https://www.monitor.bg:443/bg/a/view/v-sledvashtite-meseci-porychki-za-oshte-137-km-ot-am-hemus-105911", "text": "„В рамките на следващите месеци ще бъдат обявени обществени поръчки за строителството на още 137 км от АМ „Хемус“, съобщи министърът на регионалното развитие и благоустройството Николай Нанков. „През месец август стартират тръжните процедури за строителството на 52 километра от аутобана между п.в. „Боаза“ и разклона за Плевен и Ловеч, за да може през следващата година да започне и реалното строителство. През септември очакваме да бъде обявена и процедурата за още 85 км от АМ „Хемус“ - до Велико Търново“, обясни министърът. През август стартира реалното строителство и на 16,2 км от Белокопитово към Буховци, каза министърът. Договорът е за инженеринг, прави се допроектиране, вчера на Експертен съвет в Агенция „Пътна инфраструктура“ беше приета разработката, остава издаването на разрешение за строеж от МРРБ, срокът за обжалване е двуседмичен. Министърът съобщи още, че 30% от строителството на 9,3-километровия участък от АМ „Хемус“ между Ябланица и п.в. „Боаза“ е готов и прогнозира, че въпреки двегодишния срок на завършване, до септември следващата година обектът може да бъде завършен.  „До 15 дни започва обществената поръчка и за изграждането на най-тежкия участък от автомагистрала „Струма“ – между Крупник и Кресна, през Кресненското дефиле, който включва тежки инженерни съоръжения“, съобщи регионалният министър. Тя ще бъде в две обособени позиции, като и двете ще бъдат за изработване на технически проект и строителство. Първият участък ще бъде дълъг 13,2 км, ще започва на около 80 м след пътен възел Симитли – Разлог и ще свършва след пресичане с пътя „Стара Кресна – Ощава“. Той ще включва три пътни възела 10 виадукта с обща дължина 3,5 км, надлези и подлези, както и три тунела. От него ще започва следващия участък, който ще бъде с дължина 10,4 км и ще се влива в обходния път на Кресна. 5,55 км от него ще бъдат изпълнени като част от проекта. Той включва още един пътен възел, 11 виадукта с приблизителна дължина 5 км, 9 надлези и подлези, както и 4 тунела. За нормалното функциониране и експлоатация на тунелите е предвидено да бъдат изградени съответните инсталации и системи – пожароизвестителни, водоснабдителни, вентилация, електроснабдителни, осветителни, за управление на движението и др. Двата участъка на пътя ще бъдат с по две ленти за движение с ширина 3,5 м, водещи ивици по 0.25 м и два банкета с ширина 1.5 м. На места ще бъде изградена и трета лента за товарни автомобили, според характеристиките на терена. Във връзка с археологическите разкопки на Скаптопара МРРБ и АПИ ще се съобразят с решението на експертите по културно-исторически находки, категоричен бе регионалният министър. „Хубаво е, че беше магистралата, за да се открие  градът“, коментира още Нанков и добави, че към момента за археологическите разкопки там са осигурени почти 2 млн. лева европейски средства по Оперативна програма “Транспорт”.  Николай Нанков направи днес инспекция на строителството на обходния път на Габрово, заедно с председателя на Управителния съвет на Агенция „Пътна инфраструктура“ инж. Светослав Глосов и инж. Дончо Атанасов – член на УС на агенцията. Там той обяви, че е приключило изграждането на най-големия, строен през последните две години, тунел в България – този на обходния път на Габрово, с дължина близо 600 м. „Естакадите и мостовите съоръжения на обходния път са готови. Договорът с изпълнителя е до края на годината, но съм убеден, че месец или два предсрочно ще успеем да приключим“, прогнозира Нанков. „Този проект е грандиозен не само за Габрово, но и за Северна България, той е подходът към тунела под Шипка“, заяви още регионалният министър. За изграждането на тунел под Шипка Нанков съобщи, че разработката на идейния проект вече е приета на експертен съвет в МРРБ, разглеждат се различни варианти за финансиране. „Темата с тунела под Шипка винаги е стояла на дневен ред, не просто сме оптимисти, че проектът стартира вече като реално изпълнение, но следваме хронологичен график на изпълнение“, беше категоричен Нанков. Министърът направи инспекция и на хода на рехабилитацията на близо 28 км от път II-44 Севлиево – Габрово. Там бе констатирано около 16% изпълнение на ремонтните дейности на пътя, стана ясно по време на проверката. Крайният срок за приключване е лятото на 2019-та година. Обектът е разделен на два лота - Севлиево – Драгановци и  Драгановци – Габрово и се изпълнява с европейски средства по ОП „Региони в растеж“. Стойността на ремонтните дейности е над 23 млн. лв., като участъкът не е рехабилитиран над 20 години.", "date": "2018.07.19", "title": "В следващите месеци поръчки за още 137 км от АМ „Хемус“"}
{"url": "https://www.monitor.bg:443/bg/a/view/spiraneto-na-damascena-struva-600-000-leva-105904", "text": "Спирането на автомобилното състезание по планинско изкачване \"Дамасцена - Шипка\" струва на участниците в него над 600 000 лева. Това обяви президентът на БФАС Владимир Илиев. \"При заявени 64 екипажа, чието участие е средно по 10 000 лв., по 10-ина души в екип, хората в семействата на състезателите, планирали почивката си за този уикенд - всичко това излиза много скъпо, уточни той. - Да не забравяме шанса над 10 000 души да излязат в планината, да гледат на живо състезанието, да се запознаят отблизо с историята ни\". Състезанието беше спряно от АПИ с решение на клона в Стара Загора от 12 юли, което беше получено от Илиев и организатора Николай Мончев от клуб \"Дамасцена Алба\" едва на 16 юли. Така станаха невъзможни промени в на маршрута или времето на провеждане. Причината е потънал след дъждовете пътен участък (който е далеч от състезателното трасе), както и евентуални недоволства на пътуващите през отклонението на Хаинбоаз. На пътя в другото платно и сега минават автомобили и дори камиони, уточни Николай Мончев. Членовете на УС на БФАС потвърдиха, че ще продължават да изпълняват задълженията си, докато ново ръководство бъде вписано в съда. Владимир Илиев нарече всички обвинения към него и членовете на УС \"фалшиви новини\" и \"злонамерени измислици\", което са потвърдили и всички проверки през 2017 г. Той обяви, че иска диалог с водените от обявения за нов председател Калоян Станчев, но няма да позволи да бъде спъвана работата му, която изпълнява законно в момента. На 21 април имаше общо събрание на БФАС, на което Илиев заяви, че няма да се кандидатира за председател и че се оттегля. Тогава беше избран Станчев и новият управителен съвет с членове Христо Стоилов, Тодор Желев, Георги Тарлеков, Георги Янакиев-младши, Веселин Кабаджов и Йордан Тодоров. Те обаче не могат да бъдат регистрирани в съда, защото срещу форума има подадени 6 жалби. Шампионът на България на затворен маршрут в серия \"Туринг\" Иван Влъчков пък връчи за подарък часовник Certina на Николай Мончев, спечелен от него за полпозишъна на \"Нюрбургринг\" в старта от сериите GT4, където записа първо и трето място. Подаръкът е от благодарност към клуба, който стои зад него този сезон.", "date": "2018.07.19", "title": "Спирането на \"Дамасцена\" струва 600 000 лева"}
{"url": "https://www.monitor.bg:443/bg/a/view/myrtvaka-vze-deveta-jertva-na-ug-105896", "text": "Девета жертва за този сезон взе мътвака по южното черноморие. Инцидентът е станал в късния следобед в сряда на Северния плаж в Бургас. 73-годишният бургазлия Стойчо К. влязъл в морето и буквално изчезнал пред погледите на свои познати. Компанията на брега дълго чакала той да се появи, но възрастният мъж така и не се завърнах. От полицията съобщиха, че бургазлията е изчезнал в района на 5-ти спасителен пост на Северния плаж. На вишката обаче не е имало никой, защото инцидентът е станал в извънработното време на спасителите. След подаването на сигнала, екип водолази е започнал операция по издирване на тялото. Те са претърсвали района часове наред, но до момента от изчезналия няма и следа. Издирването на тялото продължава, съобщиха от полицията. В момента на инцидента в бургаския залив е имало особено силно мъртво вълнение, на което най-вероятно мъжът е станал жертва.  Черната статистика с удавени по южното черноморие този сезон застрашително расте. Спасителите отново бият тревога и призовават туристите да внимават и да не преминават шамандурите, а също и да не влизат в морето в неохраняеми зони.", "date": "2018.07.19", "title": "Мъртвака взе девета жертва на юг"}
{"url": "https://www.monitor.bg:443/bg/a/view/oligarhijata-pleni-i-reporteri-bez-granici-105907", "text": "Българската олигархия, финансираща Фабриката за фалшиви новини, официално плени и чуждестранното НПО „Репортери без граница“, което безсрамно разпространи фалшивите им новини под формата на доклад. Става въпрос за изследване, посветено на възможностите за разследваща журналистика в България, публикувано преди два дни и широко тиражирано от Фабриката за фалшиви новини в лицето на „Капитал“ и „Дневник“, което обаче реално служи основно за диверсифицирането на лъжите по адрес на нашия издател Делян Пеевски, които медиите на задкулисието тиражират от години. Докладът на „Репортери без граници“ е изпълнен с познатите лъжи по адрес на депутата и наш издател Делян Пеевски, разпространявани от години от кръга „Капитал“ и присъдружните им медии, формиращи координираната от олигарха Иво Прокопиев Фабрика за фалшиви новини. Паралелно с него обаче НПО-то твърди, че нормативната среда в България дава прекрасни условия за разследваща журналистика, тъй като редица държавни регистри – търговски, имотен и този за имуществените декларации на висшите чиновници, са публични и лесно достъпни. Грандиозното лицемерие се корени в това, че ако „Репортери без граници“ си бяха направили труда да проверят същите тези регистри, за които казват, че са достъпни, щяха да установят, че Пеевски притежава единствено и само „Телеграф медиа“ и няма никакъв бизнес интерес, свързан с разпространението на печатни издания. Това е абсолютно опровержение на твърдението в доклада, че Пеевски притежавал две трети от медиите в България. С други думи казано „Репортери без граници“ дават рецепта как да се пише истината в България, а те пишат абсолютна лъжа. Пълна лъжа е и написаното в доклада, че „медии се отказали от Етичния кодекс, след като Пеевски ги купил. Т. нар. Етичен кодекс на журналистите е творение на Съюз на издателите в България. Организация, в която „Телеграф“, „Монитор“ и „Политика“ никога не са членували, така че няма как да напускат. За сметка на това редица национални печатни медии напуснаха СИБ през последните години, тъй като той бе овладян от олигарха Иво Прокопиев и ортаците му. За сметка на откровените лъжи и грубо погазване на фактологията по адрес на нашите издания, докладът на „Репортери без граници“ е изпълнен с подмазвачески пасажи във възхвала на определени олигарси, които по съвместителство са и издатели. С пръст са посочени „готините“ медии, които трябвало да бъдат слушани. Там естествено е „Капитал“ на назначения от Иван Костов за лице на олигархията Иво Прокопиев. В доклада на „Репортери без граници“ няма да видите, че на невръстна възраст Прокопиев забогатява по скандален начин чрез престъпна приватизационна сделка и поради тази причина и в момента част от активите му са под запор заради разследване за незаконно придобито имущество. Излъскан е имиджът и на Газовия барон Сашо Дончев, който първо бе инсталиран за комисионер в доставките на природен газ от Русия за България и след като му бе осигурена държавна хранилка, започна да издържа бутиковото вестниче „Сега“. От „готините“ медии е и заченатият в грях сайт „Клуб Зет“. Неговият собственик – фармацевтичният олигарх Огнян Донев, първо стана клиент на прокуратурата по обвинение за укриване на данъци в особено големи размери. След това Донев създаде „Клуб Зет“ и започна най-нагло да обяснява как властите го притискали заради издателската му дейност. „Медиапул“ на бившата говорителка на Костов _ Стояна Георгиева, също е сред похвалените медии, макар че именно този сайт се намеси в редица скандали с разпространението на фалшиви новини, включително и измислената позиция на Европейската комисия за правосъдната реформа, която се наложи да бъде опровергавана директно от Брюксел. Проблеми с разследващата журналистика очевидно има в България, но „Репортери без граници“ здраво са си стиснали очите за тях. Те например пишат, че големите национали телевизии имат добри разследващи предавания и сред посочените от тях е „Хрътките“ на бТВ, което не съществува от 5 години. Това непознаване на актуалната медийна среда у нас, лъхащо от доклада им, обаче не може да не оправдае секторния анализ на КЗК от преди няколко седмици, в който бе посочено, че именно бТВ и Нова тв държат 95% от рекламния бюджет за медии в България и това създава предпоставки за монополизиране на пазара. Това са същите медии, за които според стенограмите „АРГО-гейт“ Прокопиев твърди, че има силно влияние. „Мейнстрийм медиите“, както ги нарича Прокопиев, на практика имат монопол над информационната среда в България, а те „следват неговата адженда“ (опорни точки, б. ред.), както самият олигарх се хвали сред назначените от него политици и им раздава нареждания къде и какво да говорят в национален ефир. Апропо, никой от участниците в стенограмите „АРГО-гейт“ не отрече достоверността им, дори самият Прокопиев ги потвърди. „Репортери без граници“ обаче са слепи, глухи и неми за тези стенограми, доказващи как Прокопиев е събрал редица журналисти от уж конкурентни медии, действащи депутати и представители на НПО-та и им раздава нареждания, а пък те самите се хвалят, че за „сиво финансиране“ ще разчитат на източилия КТБ мустакат аферист Цветан Василев. „АРГО-гейт“ са и най-яркото доказателство, че българската олигархия в лицето на официалния й говорител Иво Прокопиев е пленила не само медиите, но и гражданския сектор, политическите сили, съдебната система и едрия бизнес в България. Фабриката за фалшиви новини протегна хищните си лапи и към радио „Свободна Европа“, което вчера обяви, че подновява информационните си емисии за България и Румъния. В официално съобщение от финансираната от американския Конгрес медия обявиха, че „от декември 2018 г. медията ще публикува мултимедийни репортажи и анализи на български и румънски език и ще си партнира с местни медии, за да насърчи даването на отчет пред обществото и да се разобличават фалшивите новини“. Случайно или не часове след това съобщение „Дневник“ и „Капитал“ лансираха доклада на „Репортери без граници“, въпреки че той е публикуван ден по-рано, а обикновено медиите на Прокопиев на секундата разпространяват такъв род публикации. В опита да покажат на „Свободна Европа“ кои са „правилните медии“, с които трябва да си партнират, се включиха и хранениците на БГ Мадоф Огнян Стефанов и Мирослав Иванов. Водената от агент Академик от ДС шайка се опита да си припише заслуга за това, като припомни, че именно известни с финансовата си обвързаност с източилия КТБ мустакат измамник „общественици“ призоваха преди доста време „Свободна Европа“ да се върне в България. „Клуб Зет“ на олигарха Огнян Донев пък веднага лансираха кандидатура за шеф на българската секция на радиото в лицето на Антони Георгиев, обявен от Комисията по досиетата за агент на VI управление на ДС с псевдоним Бойко. Тези активни мероприятия на ченгетата, слугуващи на Фабриката за фалшиви новини, поставят много въпроси пред радио „Свободна Европа“, като например наистина ли ще си партнират с всички местни медии, или има вероятност и те както други чуждестранни институции да бъдат пробити от представители на българската олигархия. Освен това дали радио „Свободна Европа“ ще има смелостта да каже истината за монополната позиция на двете основни телевизии bTV и Нова тв и влиянието, което има върху тях лицето на българската олигархия Иво Прокопиев. Много е хубаво, че в България се появява още една медия, освен изданията от нашата издателска група, която заявява, че ще разобличава фалшивите новини. Дано е за добро! Милиардите от КТБ, ограбени от Цветан Василев, са харчени не само за създаването на медийна фабрика за фалшиви новини, а и за цяла колония от интернет тролове, които да разпръскват в публичното пространство опорните точки, продуцирани от глашатаите на БГ Мадоф. Координатор на армията от тролове според различни публикации е бившият шеф на медийната група 3Бей Никола Николов. Стартът на интернет империята на Николов естествено е даден с пари на вложителите в КТБ, потекли през редицата кухи фирми, чрез които БГ Мадоф години наред източваше банката. Възходът на 3Бей започва през 2011г., когато компанията обогатява портфолиото си с сайтовете econ.bg, inews.bg, sporta.bg, div.bg и sportuvai.bg и още цяла плеяда ранородни интернет страници с различна насоченост, не само новинарска, а и търговска, справочна и т.н. Сайтовете са напомпани с „кух“ трафик от безброй фейсбук групи, купени на неприлични цени от техните създатели. В медийната група акционери са няколко офшорки и небезизвестната „Никкомерс 01” ЕООД, която според обвинителния акт по делото КТБ е сред кухите фирми, получили десетки милиони левове необезпечени кредити от банката. Именно след влизането на пари от КТБ в 3Бей Николов оглавява групировката, а след фалирането на трезора владетелят на троловете я напуска и се покрива вдън земя. Колко е близък на Цветан Василев Николов обаче свидетелства касиерката на КТБ Юлия Илиева. \"Също така съм давала регулярно пари (поне на тримесечие) на Никола Николов. Доколкото си спомням, беше представител на фирма \"3Бей\". Зная, че неговата фирма се занимаваше с информационни сайтове и се грижеше за имиджа на семейство Василеви\", свидетелства Илиева.", "date": "2018.07.19", "title": "Олигархията плени и „Репортери без граници“"}
{"url": "https://www.monitor.bg:443/bg/a/view/pijan-taksidjija-pomete-9-koli-v-stolicata-105908", "text": "Таксиджия се вряза в задницата на бус след гонка с полицията, като преди това е успял да премине през 9 паркирани автомобил. Сигнал за пътното произшествие е получено около 17 часа от служител на СДВР, който не е бил на смяна. Той съобщил за такси с неадекватно поведени на пътя в района на бул. „Рожен“, като към мястото веднага са насочени екипи на „Пътна полиция“. Шофьорът е задържан на бул. „Ломско шосе“. Установено е, че той е с отнето свидетелство за правоуправление. При задържането е отказал проба с дрегер.", "date": "2018.07.19", "title": "Tаксиджия помете 9 коли, отказа проба с дрегер"}
{"url": "https://www.monitor.bg:443/bg/a/view/moldovecyt-obvinen-za-vzrivenija-bankomat-ostava-zad-reshetkite-105893", "text": "21-годишният жител на Автономната гагаузка област в Молдова Евгени Недялков остава зад решетките, реши окръжният съд в Пловдив. Той е обвинен за взривения банкомат в пловдивския район „Тракия”, от който изчезнаха общо 215 000 лева. От тях разследващите са намерили само около 200 лева в обгорели банкноти. Други 88 000 лева били обменени от приятелката му Анна Сърбу в чейндж бюро, след което следите им се губят. Същата е съдбата на остатъка от обраната сума, която явно е вече напуснала България. Напуснал страната ни е и братът на задържания Евгени – Михаил, за когото се предполага, че е участвал в обира. Според окръжния съд макар разследването да е в изключително ранен етап, то има достатъчно данни, от които да се направи обосновано предположение, че Евгени Недялков е съпричастен към престъплението, за което е обвинен. Според магистратите има реална опасност обвиняемият да се укрие с оглед на това, че няма адрес у нас, а при задържането си се е подготвял да напусне България. Ако бъде пуснат с по-лека мярка за неотклонение, то може да извърши друго престъпление, тъй като от представената от прокуратурата справка е видно, че срещу него в Молдова има образувани няколко наказателни производства. Арестуваният за взривения банкомат Евгени е на 21 години и е студент в юридическия факултет на столицата на гагаузката автономия в Молдова град Комрат. Определението на окръжния съд в Пловдив е окончателно и не може да бъде обжалвано.", "date": "2018.07.19", "title": "Молдовецът, обвинен за взривения банкомат, остава зад решетките"}
{"url": "https://www.monitor.bg:443/bg/a/view/pajak-vdigna-patrulka-v-plovdiv-105899", "text": "Паяк на общинското предприятие „Паркиране и репатриране” отнесе полицейска патрулка в Пловдив. На куриозната гледка станаха свидетели десетки пловдивчани, а заради деликатната операция по вдигането на патрулката, по бул. „Шести септември” в посока площад „Съединение” се образуваха задръствания. Полицейската патрулка бе „паркирала” на абсолютно забранено за целта място – край Обредния дом и срещу добре известните в града дюнери до Четвъртък пазара. Автомобилът, който е със специален режим на движение, бе с включени аварийни и първото предположение на хората бе, че най-вероятно колата на униформените се е повредила. Други очевидци обаче предположиха, че може би полицаите са включили аварийните, за да отидат до дюнерите отсреща. Това им предположение обаче се оказа тотално невярно. От запитване на Агенция Монитор до пресцентъра на ОД на МВР в Пловдив стана ясно, че полицейският автомобил действително е аварирал на възловия и натоварен булевард. Поради тази причина се е наложило да бъде репатриран, уточниха от пресцентъра на полицията в града.", "date": "2018.07.19", "title": "Паяк вдигна патрулка в Пловдив"}
{"url": "https://www.monitor.bg:443/bg/a/view/sbyrkan-svjat-105897", "text": "Все по-често обикновените хора на Запад и на Изток се питат дали лидерите на света наистина са полудели, или само така изглеждат? Вероятно и двете хипотези са верни, въпросът е в каква пропорция се намират. Но каквато и да е пропорцията, ако лудостта, привидна или истинска, на владетелите не се укроти, нищо добро не чака както народите. Примерите са толкова много, че човек просто не знае откъде да започне. Да започнем с някои отдавнашни събития. Още преди края на Втората световна война великият Чърчил, ръководител на още неразпадналата се Британска империя, заявява, че страната му воюва не толкова с германския народ, не даже и с Хитлер, а с тевтонския дух на германците. И съответно първа грижа на съюзниците след победата над Третия райх е да унищожат именно този тевтонски дух. Дали са успели, не е ясно. Но пък военните дела на Германия през последните години се ръководят от две дами. Това са физичката г-жа Ангела Меркел, без деца, и гинеколожката г-жа Урсула фон дер Лайен, германска благородничка с руски корен и майка на седем деца. Днес в германската армия няма действащи подводници, летят само няколко самолета, а над 80% от военния бюджет отиват за заплати на достойните бойци от Бундесвера. Така ако за тевтонския дух не е ясно дали е унищожен, или не, то със сигурност германска армия по същество няма. Така Германия е икономически гигант и военно джудже. И политическо джудже също, щото като нямаш армия, не ти обръщат внимание. А и се налага да храниш чужда. Армия, имам предвид. Така е било винаги, така ще бъде и в бъдеще. Някой ще каже, че то и ние нямаме армия, но не храним чужда. А храним мигранти, малко на брой за щастие. Но това положение може също бързо да се промени, щото 20 000 бойци, колкото имаме в момента, държава не могат да опазят. Вярно, че го има НАТО с неговия член 5 за взаимна помощ и отбрана. Само дето този член не урежда ясно нещата в случай, че се сбият две натовски държави. Както в Кипър през 1974 година, за който е забравил. Германското политическо ръководство не само си съсипа армията, но и   И след като не се справи, силно се учуди, призова за общи европейски действия и каза, че неконтролираната миграция щяла била да унищожи Европейския съюз. Което е вярно, но е само част от истината. Защото политиците не обичат, или просто не могат да се извиняват. И освен това са убедени, че интелигентността на народите е разпределена по правилото, формулирано от депутата от БСП проф. Иво Христов, а именно 80 на 20 в полза на дебилите. Това напомня закона на Вилфредо Парето, според който 20% от хората вършат 80% от работата, докато останалите 80% вършат 20% от работата, получават 16 пъти по-малко, недоволстват и се бунтуват. Българското политическо ръководство може да бъде обвинявано в различни грехове, но по въпроса с нелегалната миграция     А именно, че това не бива да се допуска. Правилната позиция е защита на външните граници и организиране на центрове извън Европа, където да се гледат молбите за достъп до Евросъюза. Вече повече от година и половина мина, откакто неолибералната американска демократическа върхушка по уникално глупав начин изгуби изборите за президент, които иначе й бяха в кърпа вързани. И още реве по този повод по най-недостоен начин, излагайки на присмех великия американски народ и поругавайки неговите ценности. Важно правило на феърплея е да поздравиш противника за победата. След това трябва да се поучиш от загубата и от собствената си чутовна глупост, какъвто беше случаят с изборите на 8 ноември 2016 година в САЩ. Според китайците, умният се учи от чуждите грешки, а глупакът – от своите собствени. Неолибералната американска върхушка начело с неуспялата кандидатка, не желае да се поучи даже от собствените си грешки. Е, такива хора според китайците няма. Или не би трябвало да има. Глупостта има и генетични измерения. Просто глупавите оставят по-малко следи в следващите генерации.   анализирани, но анализите са забравени. Първа грешка на демократичните неокони беше вътрешното елиминиране на очевидно печелившия кандидат Бърни Сандърс, който според всички анализи щеше с лекота да победи Доналд Тръмп. Сандърс беше отстранен от играта от клана Клинтън, за да се даде път на амбициозната съпруга на един иначе успешен, но замесен в грозни секс истории американски експрезидент. Тази първа грешка все още не беше фатална. Госпожа експрезидентшата все още можеше да спечели изборите и да стане президент, а за мъжа й щяха да търсят специално наименование. За целта тя и щабът й трябваше да проявят минимално усилие, за да се пришият към по-умните 20%, които ги има във всяка нация. В американската също. Съдбата на президентските избори през 2016 година, както и многократно преди това, се реши в т.нар. „колебаещи се” щати, за които не е сигурно, за кого ще гласуват. Кандидатът Тръмп прояви нечовешка издържливост, за да обикаля и да агитира за себе си по градове и паланки именно в тези щати. И беше възнаграден. Той даже не обърна много внимание на големия Тексас, който е твърдо републикански, както и на по-голямата Калифорния, която е още по-твърдо за демократите. Демократичната кандидатка обаче не пожела да се разходи из критичните колебаещи се щати, където някои хора щяха да я аплодират, но други щяха да я освиркат. За разлика от Тръмп, който, видя се, носи на бой.   в Калифорния, което беше толкова излишно, колкото е да агитираш Слънцето да изгрее – то си изгрява и без агитации. Резултатът го знаем. Забележителното е, че доста хора го познаха преди изборите, а някои спечелиха и басове. Какво прочие се случи на 8 ноември 2016 година? Демократите спечелиха 3 милиона гласа повече на национално ниво, но загубиха повечето щати и две трети от електорите, т.е. Тръмп спечели там с 2 на 1, което е важното. В Калифорния госпожата спечели с разлика от 4,5 милиона гласа, което е абсолютен и напълно излишен рекорд. Щото и с малка разлика в своя полза, тя щеше да прибере 55 електора, колкото има Калифорния. В останалите 49 щата и в окръг Колумбия Тръмп имаше общо 1,5 милиона гласа повече. И що тогава да не спечели? Ми, няма защо, както се оказа. Но да признаеш собствените си многобройни грешки се оказа трудна задача, която ръководството на американските демократични неокони не успя да реши. Нещо повече, ако продължава така, то ще загуби и изборите през 2020 година. В момента не само неоконите, но и артистичният „елит” в Холивуд вият мощно като флексове и се опитват да махнат президента, дори с цената на влошаване на международните отношения. Които и без това са в окаяно състояние не само по вина на новата руска империя на президента Владимир Путин, но и по вина на самите неокони, които доскоро управляваха Америка и света. Вече година и половина специални прокурори, ЦРУ, ФБР и прочие служби нищят намесата на руснаците в американските избори. Самите руснаци явно се забавляват с тази история, докато демократичните медии в САЩ са в състояние на перманентна истерия. Прочие, въпросите тук са два. Първо, имало ли е такава намеса? И второ, повлияла ли е тя на резултата от изборите? Отговорите и на двата въпроса са ясни за всеки здравомислещ човек, независимо от това, какво в крайна сметка ще кажат американците и руснаците. По първия въпрос – да, намеса (или по-скоро най-различни намеси) е имало, както има и в момента по всички направления. Кибервойната и всякаквите хибридни и други войни, се водят с пълна сила, особено по избори. Всяка държава използва всички средства, включително военни, за да преследва интересите си такива, каквито ги е формулирало политическото и военно ръководство на страната. Така е от древността до наши дни и е пълен глупак този, който мисли, че това може да се промени. Колкото всички ще станат вегани и ще почнат да се хранят с паднали на земята плодове и семки, толкова и разузнаванията ще се разпуснат и ще спрат да разузнават и да манипулират. Смешно е обаче да се плаче, как, видиш ли, някой ти хакнал изборите и колко лошо било това. Ми естествено, че ще ти ги хакне, като не си ги вардиш. Прочие, има ли важни избори по света, включително в Русия, Украйна и Германия, в които американците да не са се месили? Няма, естествено. И даже, ако те наистина не са се месили в някои важни избори в чужбина, то шефовете им на служби трябва да бъдат уволнени, да им се отнемат пенсиите и да се дадат под съд за злостно вредителство срещу националната сигурност на САЩ. Така стоят нещата по света, така се градят, пазят и развиват империите. Другото са вегански мечтания. Вторият въпрос, а именно дали намесата на руснаците е довела до провала на бившата президентша и съответно до избирането на Тръмп, за съжаление ще остане без отговор. И не защото някой знае този отговор, но не иска да ни го каже. Просто няма как да научим „Какво би станало, ако...” По принцип такъв въпрос е некоректен. Няма тоест да разберем, дали Путин, в качеството му на водещ офицер (каквато му е професията), избра агента Тръмп за президент на САЩ, с каквито вицове е пълна Мрежата. Демократичните неокони трябва да извадят гредата от очите си, ако искат изобщо да виждат реално света. А не да реват, че са ги хакнали. Дори да е така, е по-достойно да си траят и да запушат пробойните в сигурността, които от глупост са допуснали.   На фона на тримата големи (САЩ, Китай и Русия) Евросъюзът изглежда недостойно на фона на претенциите си и на принципите и ценностите, които изповядва. Ако искат да поправят това сбъркано положение, европейците трябва да създадат свои мощни въоръжени сили, трябва да запечатат външните си граници и трябва да зачистят гетата, с които замърсиха великите си някога градове. Ако първото е донякъде възможно, то второто и третото са с увеличаваща се трудност. Или направо са невъзможни. А, забравих и нещо четвърто. Не трябва да се пие коняк от сутринта, според думите на един английски премиер. А ако все пак си пил няколко коняка на закуска, ми стой си в къщи с мокра кърпа на главата и другаде. И не, за да те уважават теб, което е без значение, а за да не става за резил организацията, която представляваш. А иначе – ишиасът е неприятна болест и трябва да се лекува. С всички средства. Дори в този побъркан свят.", "date": "2018.07.19", "title": "Сбъркан свят "}
{"url": "https://www.monitor.bg:443/bg/a/view/putin-uchredi-zvanie-zaslujil-jurnalist-105895", "text": "Званията „Заслужил журналист на Русия“ и „Заслужил работник в сферата на връзките и информацията на Русия“ са утвърдени от руския президент Владимир Путин. Това се казва в указ, публикуван на официалния портал за правна информация, предаде РИА Новости. „С цел по-нататъшно усъвършенстване на държавната наградна система на Русия учредявам почетното звание „Заслужил журналист на Руската федерация“ и почетното звание „Заслужил работник в сферата на връзките и информацията на Руската федерация“, се казва в документа.", "date": "2018.07.19", "title": "Путин учреди звание \"заслужил журналист\""}
{"url": "https://www.monitor.bg:443/bg/a/view/chetvyrtoklasnik-zadigna-kola-dokato-sobstvenikyt-j-spi-105881", "text": "11-годишен хлапак и две негови приятелчета, на по 13 и 14 години, задигнаха лек автомобил „Опел Астра“ посред бял ден, докато притежателят й подремвал във вилата си. Близо 4 часа е продължило издирването на возилото, докато най-накрая униформените стигнали до четвъртокласника от селското школо Божидар. Инцидентът е станал към 17,00 часа на 18 юли близо до центъра на новозагорското село Караново, невръстните крадци проникнали в автомобила, като счупили страничното стъкло с камък и се възползвали от резервния ключ, който намерели в жабката. Собственикът на опела, 66-годишният Иван чул запалването на двигателя в просъница, но докато изскочи на двора, колата с бясна скорост се загубила по кривите сокаци. „Не зная на кой Господ да се моля, че тези деца не са блъснали някого, просто сме вдигнали ръце от тях. Ходят на училище, когато им хрумне, единият е в селото, другите две са в Кортен и Нова Загора, не минава ден, без да не сторят някаква беля“, коментира кметицата на Караново Николина Стефанова.  По думите й това не била първа кражба на кола за малките ромчета - преди няколко месеца подкарали автомобил на местен жител посред нощ и чак на сутринта решили да го върнат обратно на собственика му. Десетки пъти били подавани сигнали до обществената комисия за борба с престъпността сред малолетните и инспекторите от Детската педагогическа стая при РУ „Полиция“. Правени били забележки на родителите, те клепали с очи и обещавали да се погрижат за чедата си, но всичко било напразно. С пет автомобила обикаляли по околните села и черните пътища полицаите и неколцина карановци в търсене на невръстните любители на високите скорости, в крайна сметка им помогнало свършването на горивото в резервоара. Близо 800 са постоянните жители на Кераново, над 600 са вече ромите, пресмята каращата втори кметски мандат Николина Стефанова.  ", "date": "2018.07.19", "title": "Четвъртокласник задигна кола, докато собственикът й спи   "}
{"url": "https://www.monitor.bg:443/bg/a/view/botev-chaka-tejyk-mach-s-levski-105902", "text": "Треньорът на „Ботев“ (Пловдив) Николай Киров заяви, че очаква тежък мач срещу „Левски“ на старта на Първа лига незвисимо от проблемите при „сините“. „Те са сериозен отбор и като количество и като качество на играчите, с които разполагат. В повечето случаи треньорската промяна се отразява положително, затова очаквам много сериозен мач и по никакъв начин не ни успокояват катаклизмите при тях. Очаквам да излязат пределно мотивирани и настървени срещу нас. Те ще търсят добро представяне в първенството и ще опитат още в първия мач да се реваншират за отпадането си от Европа\", заяви Киров на пресконференцията си преди утрешния мач. „Разузнали сме ги добре от мачовете им с „Вадуц“ и „Олександрия“. Очаквам да имат по-добър игрови ритъм от нас, защото вече изиграха два официални мача, но ние трябва да намерим начин да компенсираме това тяхно предимство\", каза още Киров. По думите му към момента отборът няма поставена конкретна цел от ръководството. „Ние, като екип, винаги досега сме искали във всеки нов шампионат да се представяме по-добре от предишния. Така ще бъде и сега\", завърши старши треньорът на „Ботев“. Срещата между „канарчетата“ и „Левски“ в събота от 20:45 часа бе поверена на Станислав Тодоров.", "date": "2018.07.19", "title": "„Ботев“ чака тежък мач с „Левски“"}
{"url": "https://www.monitor.bg:443/bg/a/view/dete-bez-ryce-i-kraka-veche-pishe-i-risuva-105903", "text": "Дете без ръце и крака вече може да ходи, да пише, рисува и да държи прибори за хранене, с които да се обслужва. Деветгодишната Еля Шаидинова е от разградското село Ясеновец и е родена без горни и долни крайници. Зам. кметът на Разград Ердинч Хасанов от няколко години води кампания за подпомагането на детето и на неговото семейство. Той се свързва със специалиста по протезиране проф. по бионика Евгени Дюкенджиев от Горна Оряховица и му разказал за случая с момичето. В продължение на 4 месеца професорът и съпругата му работят по изготвянето на бъдещите протези. Задачата била особено трудна, тъй като детето било с особено тежки ампутации, които превръщали закрепването на протезите в почти невъзможно. Въпреки това на 9 април били изработени горните протези, а на 8 юли долните. След поставянето и само за половин час малката Еля вече направила първите си самостоятелни крачки с новите си крака. Сега вече тя може да се движи съвсем нормално и да управлява протезите си без проблеми. Прекарва по няколко часа на ден в ходене и опознаване на света, нещо за което е мечтала през всичките тези 9 години от живота си. Ежедневно посещава и Центъра за рехабилитация на деца с увреждания в бившия дом Майка и дете в Разград. Стойността на сегашните протези на момичето наполовина е поета от проф. Евгени Дюкенджиев, а останалата част от частна фирма. Проблемът обаче е, че най-късно след година и половина те ще трябва да бъдат заменени с нови, тъй като детето расте. А семейството на Еля няма средства за да заплати стойността на новите протези, която е над 20 хил. лв. Държавата и здравната каса пък нямат подобна клинична пътека, по която да поемат финансирането на протезите. Единствената надежда на Еля и близките и е да се намерят добри хора, които да дарят средства за новите ръце и крака на малкото момиче. За да продължи то да се чувства нормално, като всички останали свои връстници. Проф. Евгени Дюкенджиев е биомеханик, носител на редица престижни научни звания и отличия. През 1990 г. е обявен за изобретател на годината у нас. Член е на Руската академия на технологичните науки, ръководител катедра и директор на профилния институт по бионика на Рижския технологичен унверситет в Латвия, Държавен професор по механика на протезите на същото учебно заведение. Носител на златен медал от Световната организация за интелектуална собственост на ООН. Член на Американската асоциация за наука и технологии. Председател на българската асоциация на протезистите, ортезистите и ортопедистите.              ", "date": "2018.07.19", "title": "Дете без ръце и крака вече пише и рисува"}
{"url": "https://www.monitor.bg:443/bg/a/view/za-pyrvite-5-meseca-izraelskite-turisti-v-bylgarija-s-31-poveche-105891", "text": "Отчитаме над 31% на израелските туристи за петте месеца на 2018 г. България може да предложи много повече от слънце, море и забавления. Това е казала Н. Пр. Ирит Лилиан, посланик на Израел на среща с министъра на туризма Николина Ангелкова, съобщиха от ведомството. Общо посещенията надвишават 73 хил. За последните десет години броят на израелските туристи в България е нараснал с почти 90 на сто от 97 хил. туристи през 2008 г. до над 178 хил. гости през 2016 г. и повече от 208 хил. посетители за 2017 г., е заявила министър Ангелкова по време на срещата. За миналата година Израел се нарежда на 12-о място сред топ пазарите за входящ туризъм в България. В разговорите са участвали и представители на израелски туроператори. Министърът е казала още, че се води последователна политика за привличане на все повече израелски посетители, като се разработват специални продукти, съобразени с търсенето. Откроява се тенденцията, че по-голямата част от гражданите на Израел идват в периода от май до октомври, което означава, че туристите не идват само на море, обясни Ангелкова.", "date": "2018.07.19", "title": "За първите 5 месеца израелските туристи в България с 31% повече"}
{"url": "https://www.monitor.bg:443/bg/a/view/prokuraturata-podhvana-slujitel-na-letishte-sofija-105883", "text": "  Прокуратурата проверява случая с частния самолет, чиито пътници не преминаха граничен контрол на път за Гърция на 13 юли. Държавното обвинение ще се насочи най-вече към служителя на „Летище София“, който е извършил престъпление по служба. Това стана ясно от думите на говорителя на главния прокурор Румяна Арнаудова.  На 13 юли частният самолет от Габрово с петима души на борда е кацнал на Летище София. Кацането било в 15.30 ч. на летателна площадка „Драгановци“, а излитането - в 16,48 часа. „Летище София“ е наземен оператор, обясниха от аерогарата.  „Рамп-агентът е направил грешка, а случилото се е поредица от случайности“, каза преди дни шефът на летището Владимир Рапонджиев. Той коментира, че е отнет пропускът на служителя, който е с дългогодишен опит. От МВР и Гранична полиция пък обясниха, че самолетът е проверен в Гърция и не е имало нищо съмнително. „Само капитанът на полета е бил подложен на паспортна проверка, останалите негови спътници – не“, обясни в четвъртък Арнаудова.  „Основната линия, по която работим, не е незаконно преминаване на границата, а престъпления по служба, извършени от служители на летището“, обяви говорителят на главния прокурор. Данните, които са събрани от „Гранична полиция“, се изчерпват със снемане на обяснение на двама служители на летището и пътувалите в самолета, посочи Арнаудова. Прокуратурата разполага и със записи от камерите на летището. „Обясненията на пътниците сочат, че никой от граничните служби не е отишъл при тях“, коментира тя.  „Поради това пътниците не са възприели, че има извършване на нарушение от собствена гледна точка“, обясни Румяна Арнаудова. „Престои да се установи от кого е извършено нарушението по случая от „Гранична полиция“ или от служителите на летището“, заяви тя.  „Ще следва да установим и умисъла на всички пътници за незаконно преминаване на границата“, каза още Румяна Арнаудова.", "date": "2018.07.19", "title": "Прокуратурата подхвана служител на „Летище София“"}
{"url": "https://www.monitor.bg:443/bg/a/view/do-8-svobodni-mesta-v-elitnite-gimnazii-vijte-pylni-ja-spisyk-105885", "text": "Седмокласниците, залагащи своите надежди на трето класиране, ще се борят за 1-8 свободни места в елитните гимназии, намиращи се на първите места по минимален бал в София. Това стана ясно, след като от Регионалното управление на образованието София – град обяви списъка. Най-голяма ще е борбата 164 гимназия с преподаване на испански език „Мигел де Сервантес и 91 Немска езикова гимназия „Проф. Константин Гълъбов“. В двете гимназии, покаазали най-добри резултати на матурата по български език, е останало само по едно място. Щастливецът, който ще учи в школото в кв. „Оборище“ може да избира само между профил с испански и португалски език. Седмокласникът, който бъде приет в Немската гимназия, ще изучава засилено немски и английски или руски език. Две деца ще имат възможността да кандидатстват в Технологично училище „Електронни системи“ към Технически университет – София. Там има по едно място две от паралелките - „Системно програмиране“ и „Компютърни мрежи“. Още 4 кандидат-гимназисти ще получат възможността да подадат документи в СМГ „Паисий Хилендарски“. Те могат да изберат профил „Математически“ с английски език. Същият брой места са налични и във II Английска езикова гимназия „Томас Джеферсън“. Там има една свободна бройка в паралелката с профил „Чужди езици“ английски език, испански език, история и цивилизация, български език и литература. Едно място за младеж има и в профил „Чужди езици“ английски език и немски език, математика и география и икономика. Две девойки пък могат да кандидатстват в паралелка с профил „Чужди езици“ с английски език, немски език, химия и биология. Пет са свободните места за младежи в Първа английска езикова гимназия. По една квота има в профил „Чужди езици“с английски език. Две от тях са с втори профилиращ испански език, докато третата - френски език. Другите две свободни места са в паралелката с немски език. В 73 СУ „Владислав Граматик“ има седем квоти, разпределени в три класа от профил „Чужди езици“ с немски. По едно място за младежи и девойки има в паралелката с втори профилиращ руски език, три квоти за девойки с френски език и две за младежи с английски. Във 9 Френска езиков гимназия „Алфонс дьо Ламартин“ има 8 свободни места, разпределени между различни паралелки. По една квота за девойки и младежи има в паралелка с английски и български език, както и в тази с испански и български. В класа с испански и математика, както и испански и български има по едно място за младежи. Две места за девойки има в паралелката с немски и български. Под 10 свободни места има в още няколко елитни столични училища, които не са в топ 10 по минимален бал на първо класиране. В 134 СУ „Д. Дебелянов“ са 4, в 119 СУ“ Акад. М. Арнаудов“ - 9, в СПГЕ „Джон Атанасов“ - 9, 51 СУ „Елисавета Багряна“ - 4, 35 СУ „Добри Войников“ - 6, НМПГ „Акад. Любомир Чакалов“ - 6, 31 СУЧЕМ „Иван Вазов“ - 5, Национална търговско-банкова гимназия – 7. Подаването на документи за участие в класирането започва утре (20 юли) и продължава до 24 юли включително. Учениците ще имат възможността да пренаредят желанията си спрямо тези, които са подали на първо класиране, като посочват само паралелките, за които са обявени свободни места. Обявяване на списъците с приетите ученици на трети етап на класиране е до 26 юли. Вижте пълния списък ", "date": "2018.07.19", "title": "До 8 свободни места в елитните гимназии (ВИЖТЕ ПЪЛНИЯ СПИСЪК)"}
{"url": "https://www.monitor.bg:443/bg/a/view/bratja-ot-slivenskoto-staro-selo-nosjat-imenata-na-mao-i-ho-shi-min-105888", "text": "Двама българи,  родени през 1957 и 1960 година носят имената на някогашните вождове на Китай и Виетнам Мао Дзедун / 1893-1976/  и Хо Ши Мин /1890-1969/ , решението за това взел баща им, наскоро навършилият столетие полковник от запаса Марин Шидеров от сливенското село Стара река. Двама българи,  родени през 1957 и 1960 година носят имената на някогашните вождове на Китай и Виетнам Мао Дзедун / 1893-1976/  и Хо Ши Мин /1890-1969/ , решението за това взел баща им, наскоро навършилият столетие полковник от запаса Марин Шидеров от сливенското село Стара река. Решението било повече от спонтанно, при раждането на по-големия брат взаимоотношенията между България и далечен Китай били цветущи, а името на китайския вожд стояло редом с това на Сталин. Три години по-късно името на виетнамеца , който тръгнал да обединява разделения Север с Юга се превърнало в нарицателно за международната солидарност, припомни юбилярът. По думите му Мао и Хоши Шидерови никога не са имали проблеми с имената си, първият завършил електроинженерство, а после имал своя офицерска кариера. По-малкият също избрал техническа специалност. След 1990-а година Мао изкарал водолазна школа в Испания и до ден днешен работел като консултант на водеща компания там. Сходна била съдбата и на Хоши, който в момента работел в Швейцария. „Не името прави човека, а човекът-името!“, категоричен е столетникът, който прекарва летните месеци със съпругата си Роза в родното село. Двамата се радват на 4 внука, по двама от двамата синове, наскоро се родил и първият им правнук. По думите му сред основните правила, които спазвал пред отминалия век били да се храни умерено /“Да спреш докато ти е сладко!“/ и да не говори излишно /“Голямата уста не може да скрие малкото ум!“/. Дядо Марин е бил фронтовак-доброволец, преди това изкарал 3 години в затвора заради членството си в някогашния Работнически младежки съюз и работа в помощ на нелегалните.Избрали го за пръв председател на ТКЗС-то в родното Старо село, после отново се завърнал в армията, където стигнал до длъжността „началник на инспекторат“. Обиколил е гарнизоните в цялата страна до пенсионирането си, преди 2 години е удостоен със специален медал „70 години от победата над фашизма“.", "date": "2018.07.19", "title": "Братя от сливенското Старо село носят имената  на Мао и Хо Ши Мин"}
{"url": "https://www.monitor.bg:443/bg/a/view/zapasni-voini-svirjat-sbor-sybirat-se-kraj-kryn-105886", "text": "Близо 500  офицери, сержанти и редови войници от запаса и резерва ще си дадат среща на първия по рода си двудневен национален  събор на запасното войнство, който ще се проведе на 15 и 16 септември на прословутата Крънска кория в близост до Казанлък. Пенсиониралите се под пагон мъже ще дискутират с президента Румен Радев и вицепремиера Красимир Каракачанов теми, свързани с ролята и мястото на доброволната служба в армията и възможностите на запасняците и резервистите да подпомогнат отбраната и сигурността на страната. Организатори на уникалната проява са Съюза на офицерите и сержантите от запаса и резерва, ВА \"Г.С. Раковски\" и Централното военно окръжие, техни домакини ще бъдат оръжейницата „Арсенал“ и община Казанлък.. На огромната поляна край корията , където преди години се проведе и вековният юбилей на съюза на ловците и риболовците ще бъдат демонстрирани скокове с парашут, висш пилотаж със спортни самолети и  бойни техники, използвани от частите за  специални операции.Ветераните ще покажат личните си умения в стрелбата с автоматично оръжие и …шахмат. Близо 20 хиляди  членове на СОСЗР, който е наследник на основаните през 1908 и 1910 година Съюз на запасните офицери и  Съюз на запасните подофицери. Сред най-възрастните е отпразнувалият на 15 юли столетие полк.Марин Шидеров  от сливенското  Старо село.", "date": "2018.07.19", "title": "Запасни воини свирят „Сбор!“, събират се край Крън"}
{"url": "https://www.monitor.bg:443/bg/a/view/glorija-petkova-tyrsi-izgubenata-si-sestra-105890", "text": "Актрисата и модел Глория Петкова оглави каста на нов късометражен филм. Продукцията, подкрепена от НФЦ, носи името „Мостът“ и е намигване към феновете на добрия трилър. Сюжетът се върти около премеждията на героинята на Петкова - Кати, чийто свят се разпада, след като сестра й изчезва в Лондон. „Какво се случва, когато най-съкровените ти мечти се превърнат в кошмари?“ е основният въпрос, на който лентата ще даде отговор в рамките на 40 минути време. Ролята на разследващ полицай е поверена на актьора Нейтън Купър, който в актива си с участия има ленти от ранга на „Ледърфейс“ - предисторията на злодея от „Тексаско клане“. Самият където среща голямата любов – театралната режисьорка Василена Радева. „Мостът“ все още не разполага с трейлър и премиерна дата, но по всяка вероятност ще мине през няколко кинофестивала. За продукцията първа загатна Петкова, която се подвизава още като диджей, дизайнер и художник. „Специално благодаря на всички, които са замесени в проекта! Беше невероятно преживяване и дори не мога да изразя колко съм щастлива за възможността да съм част от него“, написа в социалните мрежи тя, споделяйки постер на „Мостът“. Режисурата и сценарият са дело на Явор Веселинов, чието име е замесено в проекти като сериала „Столичани в повече“, риалитито „Сървайвър“ и филма „Костурица. Балкански хулиган“. Музиката е поверена на Емилиян Гацов. Веселинов ще видим и като един от главните персонажи Рори, за когото обаче още не се знаят подробности. Продуценти са Галина Тонева и Кирил Кирилов. Междувременно За бременността й стана ясно през април. Баща на детето е любимият й Димитър, с когото преди месец си казаха заветното „да“. Сватбената церемония се проведе в Евксиноград. Младоженците, които живяха дълго време в Ница, избраха да се венчаят в България, за да може да присъства бабата на Глория, която е много възрастна. Наскоро чаровната брюнетка сподели, че когато за първи път си направила тест за бременност, той бил с три черти. Тя обаче имала резервен, който я зарадвал с обичайните две. Оттогава Глория отново си похапва месо, като често се глези и със снаксове и чипс, които преди не е консумирала.  ", "date": "2018.07.19", "title": " Глория Петкова търси изгубената си сестра"}
{"url": "https://www.monitor.bg:443/bg/a/view/hamiltyn-podpisa-za-oshte-dve-godini-v-mercedes-105882", "text": "Люис Хамилтън подписа нов договор с \"Мерцедес\". Това обявиха официално от тима от Формула 1 на пистата \"Хокенхайм\", кадето този уикенд е стартът за Гран при на Германия. Контрактът е за 2 години - до 2020. Според него той ще получава като пилот по 30 млн. паунда на сезон, но с бонусите и рекламите сумата ще стане около 40 милиона. Така ще оглави класацията за най-скъпоплатен британски спортист. Предишният договор на Хамилтън изтича в края на 2018 г. и подновяването му се обсъждаше още от миналата година. Това беше и едно от най-чаканите събития във Формула 1, защото другите пилоти, като Даниел Рикардо например, изчакваха какво ще предприеме Люис на фона на очакваните промени в спорта. Спортният шеф на \"Мерцедес\" Тото Волф неколкократно заявяваше, че подписването е съвсем близо. „Продължението на договора ми на практика беше формалност, откакто с Тото разговаряхме през зимата, но е хубаво всичко да се подпише, обяви и да си продължим работата, коментира Хамилтън. - Никога не съм бил по-щастлив в отбор в сравнение със сега. На едни и същи вълни сме както на пистата, така и извън нея. Убеден съм, че \"Мерцедес\" е правилният отбор за идващите години.” Хамилтън се присъедини към \"Мерцедес\" през 2013 г. и с този тим спечели 3 от 4-те си титли във Ф1, както и 44 победи. От екипа отбелязаха, че той е най-успешният пилот в 112-годишната история на \"Мерцедес-Бенц\". \"Ние сме на една вълна с Люис още от момента, в който седнахме да обсъждаме новия договор след края на миналия сезон, уточни Тото Волф. - Съвсем разбираемо е, че около целия този продължителен процес имаше много спекулации. Тази седмица приключихме с подписването на всичко, така че вече можем да го съобщим на света.\" Бившият пилот Герхард Бергер, който заема един от ръководните постове в DTM, пък обяви, че демократичният подход на новите собственици на Формула 1 от \"Либърти Медиа\" на практика не работи. \"Във Ф1 не може да има демокрация, заяви австриецът. - Тези безкрайни срещи в Женева и Париж не водят до никъде. Тук е нужна диктатура и да решават един или двама души. това могат да бъдат Чейс Кери, собственикът на комерсиалните права и Жан Тод, като президент на ФИА. Бергер визира проблемите с много тежките коли, с технологиите, които трябва да са достъпни за всички тимове, както и лишените от шансове да се борят за победа пилоти от \"средната\" категория отбори.", "date": "2018.07.19", "title": "Хамилтън подписа за още две години с \"Мерцедес\""}
{"url": "https://www.monitor.bg:443/bg/a/view/italianci-ni-konsultirat-za-arheologijata-pri-sveta-nedelja-105887", "text": "Италиански експерти ще консултират Столичната община при подготовката на международния конкурс за експониране на археологическите находки на площад „Света Неделя“. Това стана ясно след среща на кмета на София Йорданка Фандъкова с министъра на културата и туризма на Италия Алберто Бонизоли, съобщиха от общината. Двамата обсъдили доброто сътрудничество в областта на културат , което София има с Рим и други италиански градове. Бонизоли изразил желание италианските експерти, работещи в сферата на културата да обменят опит с българските си колеги. От своя страна Фандъкова го информирала, че София развива нови културни пространства за съвременно изкуство и култура, както и че предстои да бъде изграден Център за съвременно изкуство в Южния парк. След срещата двамата посетили подземния музей под базиликата „Света София“, и министър Бонизоли изразил възхищението си и дал висока оценка за постоянната експозиция.", "date": "2018.07.19", "title": "Италианци ни консултират за археологията при „Света неделя“"}
{"url": "https://www.monitor.bg:443/bg/a/view/rejat-biatlonistite-za-sledvashtata-olimpiada-105889", "text": "С 20 души (10 мъже и 10 жени) ще бъде съкратен броят на участниците в биатлона за следващите зимни олимпийски игри в Пекин през 2022 г. Решението бе взето от МОК, който направи доста промени в програмите на следващите две олимпиади. В Пьончан 2018 биатлонистите бяха 230 (115 мъже и 115 жени), а в Пекин те ще бъдат 210 (105 мъже и 105 жени). В програмата за Пекин бяха включени 6 нови дисциплини - единично състезание по бобслей за жени, фристайл в дисциплината биг еър за мъже и жени, смесено отборно състезание по ски-свободен стил акробатика, смесено отборно състезание по сноуборд крос, смесено отборно състезание по ски-скокове и смесена щафета в шорттрека. Така при жените ще бъдат раздадени 2 комплекта медала повече в сравнение в Пьончан и ще са 46, при мъжете с едни повече – 51, и 12 в смесените дисциплини. Като цяло броят на жените участнички ще се увеличи. Програмата на лятната олимпиада в Токио през 2020 г. пък ще включва 339 състезания в рекордните 33 вида спорт. Надпреварите ще се проведат от 24 юли до 9 август. Церемонията по откриването е насрочена за 24 юли, а турнирите по футбол и софтбол започват два дни по-рано.", "date": "2018.07.19", "title": "Режат биатлонистите за следващата олимпиада"}
{"url": "https://www.monitor.bg:443/bg/a/view/brat-ja-minkovi-kuve-oceneno-s-nevero-ja-tnite-95-to-ch-ki-i-zlaten-medal-na-decanter-105880", "text": "Голямата награда за качество – Златен медал от най-престижния конкурс за вино - Decanter World Wine Awards, бе присъдена за трети път на вино от изба  1.   бе отличено с впечатляващите 95 дегустационни точки – един от най-високите резултати в надпреварата. То хармонично съчетава в себе си сортовете каберне совиньон и сира. С какво кювето успя да спечели журито? Самите винени експерти, носещи титлата Master of wine, коментират, че ги е впечатлило с богатият си, комплексен аромат с открояващи се нотки на шоколад, черница и млени пипери, сочно и свежо небце с деликатни кадифени танини, даряващи наслада и дълъг спомен за това изключително вино идващо от лозя с уникалeн тероар. Най-съществената разлика между Decanter и останалите винени конкурси е, че със злато се награждават само вина, достигнали между 95 и 100 точки. В другите състезания са достатъчни по-малко точки - между 88 и 90. Конкурсът събира жури от 224 от най-подготвените световни професионалисти и ежегодно в него се състезават около 15 000 участника.  е сред малкото винарни в света, които лично председателят на конкурса Стивън Спъриър е удостоил с признанието си. През 2011 г. в Лондонската кралска опера той поздрави енолозите на изба „Братя Минкови” , че са създали \"Автентично вино с истински чар\". През същата година, избата донесе на България първото и все още единствено за страната ни отличие от най-висок ранк – Регионален Трофей, присъдено на вино „ОТ ИЗБАТА“ Каберне Совиньон & Каберне Фран 2008. През 2015 година със златен медал бе отличено MINKOV BROTHERS Cabernet Sauvignon 2013.", "date": "2018.07.19", "title": "БРАТЯ МИНКОВИ КЮВЕ ОЦЕНЕНО С НЕВЕРОЯТНИТЕ 95 ТОЧКИ И ЗЛАТЕН МЕДАЛ НА „DECANTER” "}
{"url": "https://www.monitor.bg:443/bg/a/view/mihajlov-vpechatlen-ot-var-105900", "text": "Президентът на Българския футболен съюз Борислав Михайлов изпрати официален поздравителен адрес до президента Джани Инфантино и ръководството на ФИФА по повод добрата организация на завършилото световно първенство в Русия. Шефът на българската централа заявява своето впечатление от качеството на шампионата и нововъведената технология за видео повторения на спорните положения по време на срещите. „Уважаеми господин президент, имам честта да ви поздравя за перфектната организация на Мондиал 2018. Убеден съм, че светът наблюдава най-качествения и вълнуващ турнир в досегашната история на футбола; също така съм сигурен, че аудиторията е впечатлена от въвеждането на технологията VAR и от гладкото и безпроблемно протичане на шампионата, осъществено благодарение на усърдната работа и отдадеността както на Вас, така и на всички служители на централата. Вярвам, че независимо колко високо е поставена летвата след това световно, ще успеете да я надскочите в Катар след четири години. Приемете искрените ми комплименти от името на Българския футболен съюз и лично от мен самия\", се казва в писмото.", "date": "2018.07.19", "title": "Михайлов впечатлен от VAR"}
{"url": "https://www.monitor.bg:443/bg/a/view/ek-predjavi-isk-sreshtu-germanija-i-ungarija-po-tretija-energien-paket-105870", "text": "Европейската комисия предяви днес иск пред Съда на ЕС срещу Германия и Унгария заради частично неспазване на правилата за енергетиката, съобщава пресслужбата на ЕК. Комисията предявява иск срещу Германия, за да осигури правилното въвеждане на директивите за електроенергията и за природния газ. Двете директиви са част от третия енергиен пакет и съдържат важни разпоредби за правилната дейност на енергийните пазари. Германия не е осигурила пълното спазване на правилата за правомощията и независимостта на националния регулатор. Регулаторът не се ползва с пълна свобода на преценка при определянето на мрежовите тарифи и другите условия за достъп до мрежите и услугите по балансиране, тъй като много елементи за определяне на тези тарифи и условия до голяма степен са определени в подробни нормативни актове, приети от федералното правителство. Германия е въвела неправилно в националното си законодателство няколко изисквания за начина на отделяне за независимия преносен оператор. Например правилата за независимостта на служителите и ръководството на преносния оператор не спазват напълно тези директиви и определението за вертикално интегрирано предприятие неправилно изключва дейности извън ЕС. През февруари 2015 г. на Германия бе изпратено официално уведомително писмо, което бе последвано от мотивирано становище през май 2016 година. Тъй като неспазването на правото на ЕС продължава, ЕК трябва да сезира Съда на ЕС по тези въпроси, отбелязва Еврокомисията. Комисията завежда дело пред Съда на ЕС и срещу Унгария заради нейното законодателство за енергийните мрежови тарифи. Третият енергиен пакет изисква тарифите, прилагани от мрежовите оператори за използване на мрежите за електроенергия и природен газ, да бъдат регулирани, за да се избегнат антиконкурентни действия, и възлага на националните регулатори задачата по определянето на тези тарифи или на начините за определянето им. След като направи оценка на законодателните мерки, приети от Унгария в областта на енергетиката, ЕК установи, че унгарското законодателство изключва някои видове разходи при изчисляването на мрежовите тарифи за електроенергия и газ, в нарушение на принципа за отразяване на разходите в тарифите, предвиден в регламентите за електроенергията и природния газ. Комисията установи, че Унгария е приела изменения в своето законодателство в областта на енергетиката, които застрашават правото на участниците на пазара да приложат пълен съдебен контрол върху решенията на националния регулатор за мрежовите тарифи. Комисията изпрати официално уведомително писмо на Унгария по тези въпроси през февруари 2015 г. и две мотивирани становища, съответно през декември 2016 г. и април 2017 година. Тъй като неспазването на правото на ЕС продължава, ЕК реши да сезира Съда на ЕС по тези въпроси.", "date": "2018.07.19", "title": "ЕК предяви иск срещу Германия и Унгария по третия енергиен пакет"}
{"url": "https://www.monitor.bg:443/bg/a/view/ek-predostavja-nasoki-za-zashtitata-na-transgranichnite-investicii-v-es-105875", "text": "Европейската комисия представи днес насоки, чиято цел е да се помогне на инвеститорите да се позовават на своите права пред националните администрации и съдилища, а на държавите в ЕС - да защитават обществения интерес в съответствие с европейското право. С днешното съобщение се цели да се подобри деловата среда за инвеститорите от ЕС. Това е от решаващо значение за насърчаването на повече инвестиции в рамките на единния пазар. В съобщението се пояснява, че законодателството на ЕС защитава правата на инвеститорите от ЕС и че те могат да упражняват правата си пред националните административни и съдебни власти, допълни ЕК. Инвеститорите от ЕС вече не могат да разчитат на двустранните инвестиционни споразумения между държави от ЕС. Комисията многократно е посочвала, тези договори са незаконосъобразни, тъй като се припокриват с правилата на единния пазар на ЕС и дискриминират определени инвеститори от ЕС. С днешното съобщение се уточнява, че: - свободното движение на хора, стоки, услуги и капитали в рамките на единния пазар на ЕС представлява основни свободи за гражданите на ЕС. Тези свободи предоставят на дружествата и гражданите правото да установяват стопанската си дейност, да инвестират в дружествата и да предоставят услуги и стоки през границите в ЕС. Инвеститорите от ЕС са защитени и с общите правила на недискриминация, съразмерност, правна сигурност и защита на оправданите правни очаквания. Законодателството на ЕС признава основните права като например правото на стопанска инициатива, правото на собственост и правото на ефективна съдебна защита. Правилата за защита на инвеститорите се съдържат в договора за ЕС, в Хартата на основните права на ЕС, в общите принципи на правото на ЕС, както и на многобройни места в секторното законодателство; - арбитражното производство между държава от ЕС и инвеститор, който се намира в друга държава членка, е несъвместимо с правото на ЕС. Инвестирането в друга държава от ЕС от инвеститори от една държава от ЕС е уредено в правото на ЕС подробно, като са предвидени средства за правна защита; - правото на ЕС предвижда регламентиране на пазарите с оглед на законни обществени интереси като обществената сигурност, здравеопазването, социалните права, защитата на потребителите или опазването на околната среда, което може да има отрицателни последици за инвеститорите. Властите в ЕС и в отделните държави имат задължението и отговорността да защитават инвестициите и да уреждат пазарите. Поради това ЕС и държавите могат да предприемат законни мерки за защита на тези интереси. Те могат да правят това само при определени обстоятелства и условия, и в съответствие с правото на ЕС.", "date": "2018.07.19", "title": "ЕК предоставя насоки за защитата на трансграничните инвестиции в ЕС"}
{"url": "https://www.monitor.bg:443/bg/a/view/lorina-kamburova-stava-vodeshta-105874", "text": "Актрисата Лорина Камбурова влезе в ролята на водеща на свое предаване. Дебюта си от позицията на интервюиращ, тя направи в шоуто „7 минути с“, което се излъчва в YouTube и е заснето в столичен мол. Неин гост в рамките на краткото шоу пък бе Орлин Павлов, с когото си партнират в сериала „Скъпи наследници“. Симбиозата им в онлайн предаването беляза общо третият епизод на „7 минути с“, което досега разполагаше с друга водеща. Дали ангажиментът на Лорина е само за едно включване пред камерата, или предстои да видим още клипове с нейно участие, предстои да разберем. Самата тя загатва обаче, че това няма да е единствената й колаборация с екипа на предаването. „Един нов проект, ново предизвикателство и ново удоволствие за мен - Предаването \"7 минути с\", на което имам честта да съм водеща! А Орлин Павлов се оказа моят първи гост!“, така Камбурова анонсира новото си амплоа. Междувременно тя продължава да работи и върху дебютния албум на групата си с Росен Пенчев – Ross'N Lorina. За целта артистите набират 9300 долара чрез сайта за краудфъндинг Indiegogo, благодарение на който и режисьорът Ники Илиев неотдавна допълни бюджета си за последния му филм „Нокаут, или всичко, което тя написа“. Камбурова и Пенчев представиха дебютния си видеоклип към песента „Илюзия“ преди година, а сега възнамеряват да съберат 12 парчета, някои от които вече са изпълнявани на живо, в диск.", "date": "2018.07.19", "title": "Лорина Камбурова става водеща "}
{"url": "https://www.monitor.bg:443/bg/a/view/gerb-tri-centyra-atakuvat-vlastta-s-falshivi-novini-cvetan-vasilev-bsp-i-radev-105873", "text": "Укриващият се в съседна Сърбия от родното правосъдие след източването на КТБ ексбанкер Цветан Василев, БСП и президентът Румен Радев са трите центъра, които атакуват управлението и държавата чрез фалшиви новини. Тази теза защити депутатът от ГЕРБ Тома Биков в парламента. По думите му първият център, свързан с Българския Мадоф, произвежда фалшиви новини през мрежа от сайтове и определени журналисти. Биков визира фалшивите новини за вили в Гърция и в Барселона на премиера Бойко Борисов. Както „Монитор“ многократно е писал, един от основните сайтове, играещи ролята на неофициален пресцентър на банкера-беглец и обслужващи неговите интереси, е този на ченгето от ДС Огнян Стефанов - „Фрогнюз“. Вторият център пък бил „Позитано 20“, който чрез друга мрежа от сайтове, произвежда фалшиви новини от типа – „чума няма“ или „правителството ще вземе 3 млрд. лв., за да настани бежанци на мястото на избитите овце в Странджа“. Тези фалшиви новини се повтаряли и от лидера на БСП Корнелия Нинова. Провокаторите, които режели маркучите за дезинфекция също били свързани със соцлидерката. Третият център бил президентството, който обаче легитимирал първите два – политически и институционално, като също повтарял част от фалшивите новини. По думите на Биков свързващото звено е депутатът от БСП Елена Йончева, която била съдружник с Цветан Василев  в обща фирма, но едновременно и член на ПГ на БСП и част от Инициативния комитет за издигане на Румен Радев, а в последствие за кратко и шеф на пресцентъра на президента. „Това е много мощна атака, изключително мащабна, но ние сме готови да отговорим. Ние като народни представители вече е трудно да удържаме нашите хора“, каза Биков и допълни: „Няма да се поддадем на подобни атаки, ще им отговорим както подобава“. Малко преди това ГЕРБ обвиниха президента в разпространението на лъжи и му дадоха срок от 3 дни да докаже твърденията си с документи. Повод се оказа изказване на Радев, цитирано в някои медии, според което служебното правителство е събрало просрочени вземания в размер на над 1,6 млрд. лв. и то предимно в енергетиката. Междувременно обаче се оказа, че медиите са се объркали и не са предали правилно думите на Радев. Държаният глава изтъкнал, че служебният кабинет е оставил излишък от 1,6 млрд. лв., а отделно от това е събрал вземания, без обаче да посочва сумата.", "date": "2018.07.19", "title": "ГЕРБ: Три центъра атакуват властта с фалшиви новини"}
{"url": "https://www.monitor.bg:443/bg/a/view/slojiha-ronaldo-i-na-toaletna-hartija-105872", "text": "Лицето на Кристиано Роналдо се е появявало на какви ли не продукти и реклами, но едва ли носителят на „Златната топка“ е очаквал някога да се види върху тоалетна хартия. Търговци в Неапол пуснаха точно това в един от фен-магазините на „Наполи“, а феновете на тима не пропускат да се заредят с продукта. Отборът на „Ювентус“ е недолюбван на много места в Италия, а „Наполи“ е един от най-сериозните съперници на „бианко-нерите“ в калчото, затова и в града използват всякакви методи, за да унижат гранда от Торино. Още повече, след като се разбра, че Роналдо е бил отхвърлен като вариант от ръководството на „Наполи“, преди да се обясни в любов на „Юве“. Явно обаче в Неапол не е необичайна практика известните да грейват върху тоалетна хартия, защото до ролата с образа на Роналдо се виждат и такива с лика на Силвио Берлускони, с емблемите на „Ювентус“, „Байерн“ (Мюнхен) и „Торино“.", "date": "2018.07.19", "title": "Сложиха Роналдо и на тоалетна хартия"}
{"url": "https://www.monitor.bg:443/bg/a/view/nemski-nacional-si-vze-brazilka-za-jeni-105876", "text": "Германският вратар Кевин Трап не си губи времето след световното първенство и се сгоди за впечатляващия бразилски модел Изабел Гулар. Футболистът на „Пари Сен Жермен“ поиска ръката на красавицата, която му даде заветното „да“. 27-годишният вратар не взе участие в нито един мач на Мондиал 2018, но това ясно не го е разстроило или объркало плановете му. 33-годишната красавица бе уловена на снимките със своя годежен пръстен. Преди няколко месеца Гулар разкри пикантни подробности относно сексуалния си живот с вратаря на ПСЖ. Тя споделя, че след важна победа на парижани двамата изобщо не спят, тъй като правят секс през цялата нощ. И обратно – след загуба, не може по никакъв начин да възбуди своята половинка.", "date": "2018.07.19", "title": "Немски национал си взе бразилка за жена"}
{"url": "https://www.monitor.bg:443/bg/a/view/evrokomisijata-sydi-ungarija-za-bejancite-105877", "text": "Европейската комисия реши да влезе в съдебна битка с Унгария заради отказа на Будапеща да изпълнява правилата на ЕС за имиграцията и приема на бежанци, информира Ройтерс. Комисията обяви в съобщение, че предава Будапеща на Съда на ЕС за неизпълнение на законодателството на ЕС за бежанците. Подчертава се, че унгарското законодателство, което криминализира дейността в подкрепа на бежанците при подаване на молби за убежище и пребиваване в Унгария, не e в съответствие с правила на ЕС и трябва да бъде променено. Това стана само часове след като Унгария обяви, че ще се оттегли от споразумението на ООН за миграцията, защото смята, че то е \"опасност за света\", съобщи Ройтерс. Глобалното споразумение за безопасна, уредена и регулируема миграция бе одобрено в петък от всичките 193 държави членки на ООН без САЩ, които се оттеглиха от него още миналата година. Но Унгария е решила да не участва в предвидената за декември церемония по приемането му и да не слага подписа си под окончателния вариант на документа. Външният министър Петер Сиярто каза на пресконференция, че текстът е изцяло против интересите на Унгария в областта на сигурността. \"Той е заплаха за света от гледна точка на това, че ще вдъхнови милиони\" хора да емигрират. \"Основното му положение е, че миграцията е добро и неизбежно явление. Ние смятаме, че миграцията е лош процес, който има изключително сериозно въздействие върху сигурността\", заяви той. Сиярто каза, че предложенията на Унгария са били отхвърлени по време на дебатите по споразумението, а то по думите му е изгодно най-вече за африканските и латиноамериканските страни, които са най-вероятният източник на мигранти. Новината за процедурата на Европейската комисия завари унгарският премиер Виктор Орбан в Израел. Орбан, на съвместна пресконференция с израелския си колега Бенямин Нетаняху, заяви, че страната му не проявява и най-малка толерантност към антисемитизма. Той каза, че правителството му ще си сътрудничи с Израел в борбата срещу това явление. Междувременно Червеният кръст алармира за твърдения за прояви на насилие от страна на граничните органи в Хърватия срещу мигранти при опит да влязат от съседна Босна, съобщи АП. Международната федерация на Червения кръст и Червения полумесец (МФЧКЧП) заяви, че десетки хора, които са се опитали да прекосят границата, всеки ден са получавали лечение заради наранявания. Регионалният директор за Европа на МФЧКЧП Симон Мисири подчерта, че правителствата трябва да гарантират \"достойнство и уважение\" за всички хора: \"Желанието да се контролира една граница не оправдава насилието\". МФЧКЧП посочва, че над 8000 души са влезли в Босна тази година, осемкратно увеличение спрямо 2017 г., включително 3000 души през последните четири седмици. Много от тях са от Афганистан, Пакистан, Иран и Сирия.", "date": "2018.07.19", "title": "Еврокомисията съди Унгария за бежанците "}
{"url": "https://www.monitor.bg:443/bg/a/view/tejko-postradala-ot-katastrofa-bere-dusha-v-bolnicata-v-dobrich-blizkite-j-ne-ja-iskat-105871", "text": "Състоянието на 59-годишната жена, която падна от кабината на камион и получи контузия на гръбначния мозък и парализа на крайниците, продължава да е изключително тежко, обясни зам.-директорът на МБАЛ – Добрич, д-р Бисер Ботев. След инцидента веднага й е направена операция на прешлените на гръбначния стълб. В момента се намира в отделението по неврохирургия. Прогнозите не са добри. При засегнати шийни прешлени има вероятност жената да остане неподвижна за цял живот. Пострадалата има деца и близки, но никой от тях не я е потърсил, не се интересува от нея и не я иска, каза д-р Ботев. Това е много лошо, защото при стабилизиране, жената трябва да бъде изписана, а предвид състоянието й, някой трябва да се грижи за нея. Какво правим тогава? Не можем да я оставим на улицата, не можем и да я държим постоянно в болницата. Апелираме близките да вземат някакво решение, апелираме и социалните институции да помогнат, ако се наложи, заяви още д-р Ботев. Жената е от района на София, но и от болницата, и от полицията отказват да назоват откъде е, предвид закона за личните данни. Какво точно се е случило на 14 юли в Каварна, все още е неясно. Според информацията от полицията, около 22:30 часа, в град Каварна е получено съобщение, че до паркиран товарен автомобил „Даф”, със софийска регистрация, е открита жена в безпомощно състояние. Шофьорът обяснил, че жената се е подхлъзнала и паднала от кабината. Криминалистите обаче работят по няколко версии. Едната е, че това, което казва шофьорът, е истина. Другата е, че той я е ударил на пътя и лъже. Третата е най-страшна – че шофьорът е блъснал жената от кабината по време на движение и тя е паднала. Според експерти, малко вероятно е при падане от кабина на спрял камион да се пречупи гръбначен стълб. Лошото е, че по време на инцидента е нямало очевидци. В района на местопроизшествието няма и камери. Според разследващите, пострадалата все още е в шок и не може да си спомни точно какво се е случило, а лекарите забраняват разпитите.", "date": "2018.07.19", "title": "Тежко пострадала от катастрофа бере душа в болница, близките й не я искат"}
{"url": "https://www.monitor.bg:443/bg/a/view/zapochna-erata-luis-enrike-105878", "text": "Новият селекционер на Испания Луис Енрике изрази готовност да се бори за бързото завръщане на тима по върховете на европейския и световен футбол. Бившият наставник на „Барселона“ пое поста, след като това лято Юлен Лопетеги бе уволнен точно преди началото на мондиала, а след това Фернандо Йеро пое временно тима. Иберийците обаче се провалиха, след като отпаднаха на осминафиналите. „Все още не съм говорил с футболистите, но с екипа ми събираме информация и комуникираме с хората от федерацията. Не бързаме. Някои от момчетата в състава ги познавам много добре, с други искам да се срещна. Има наистина страхотни футболисти, както и такива, които тепърва влизат в отбора. Искам да съм близо до състезателите. Самият аз съм млад за селекционер, но ще трябва да взимам трудни решения“, започна изявлението си при своето официално представяне Енрике. Той е категоричен, че ще анализира в детйали случилото се на мондиала. „Искам да отчета изключителната работа на Лопетеги и Йеро. Моята цел е да развия отбора, като предстоят да се вземат много решения. Най-близката ни цел е да спечелим Евро 2020. Думата „провал” е много грозна. Да, последните резултати не са добри, но да не забравяме, че тези играчи ни направиха най-добрите. Сега няма да има някаква революция. Ще има еволюция. Мен ме интересува играта, а не кой на каква възраст е. Със сигурност ще има изненади още при първите ми повиквателни. Първоначалният ми работен списък е със 70 имена. Ще има еволюция и в играта, могат да се направят дадени тактически промени“ допълни Енрике. Наставникът е категоричен, че ще се труди здраво и ще иска от националите да пристигат в отбора с настроение дори календарът им да е претрупан от мачове. „Капитани на отбора ще продължат да са тези с най-много двубои за Испания, няма да променям това. Ще имам индивидуално отношение към всекиго, както го правя и към трите си деца“, завърши селекционерът.", "date": "2018.07.19", "title": "Започна ерата „Луис Енрике“  "}
{"url": "https://www.monitor.bg:443/bg/a/view/21-hil-lv-globi-za-pishtalov-izostavil-70-konja-v-osogovskija-balkan-105862", "text": "Близо 21 хил. лв. глоби са наложени на коневъда Петър Пищалов от Кюстендил, които изостави през зимата над 70 коня да бедстват в Осоговския балкан. Животните бяха открити от група природозащитници през месец февруари т. г. Тогава стотици кюстендилци станаха свидетели на потресаващи снимки с умрели от глад коне, разпространени в социалните мрежи. На Петър Пищалов са издадени шест наказателни постановления от Областната агенция по контрол на храните. Фермерът, който стана известен в цяла България с изоставените в планината коне, е глобен за нехуманно отношение към животните, за липсата на разрешително да транспортира конете си в планината, както и затова, че няма надлежно издадена документация да открие животновъден обект там. В момента се очаква постановление от страна на Районната прокуратура в Кюстендил, която трябва да реши дали Петър Пищалов е вложил умисъл в действията си и следва ли да носи наказателна отговорност. От своя страна животновъдът е в правото си да обжалва издадените му наказателни постановления, коментираха експерти от Кюстендил. Малко след гръмването на скандала с изоставените коне се задействаха институциите в Кюстендил, последваха проверки от страна на зоополиция, ветеринарните власти и прокуратурата. Седмица по-късно животните бяха свалени, след като района стана достъпен за спасителите. Тогава Петър Пищалов обяви, че той не е изоставил животните си и че дълго време ги е издирвал в планината. За случилото се Пищалов заподозря и „доброжелатели“, които нарочно подгонили животните му във високата част на Осогово.", "date": "2018.07.19", "title": "21 хил. лв. глоби за Пищалов, изоставил 70 коня в Осоговския балкан"}
{"url": "https://www.monitor.bg:443/bg/a/view/sinodyt-otkazva-dyrjavata-da-plashta-zaplatite-na-sveshtenicite-105866", "text": "Синодът отказва държавата да плаща заплатите на свещениците, както предвижда проект за изменение на Закона за вероизповеданията с вносители депутатите Цветан Цветанов (ГЕРБ), Корнелия Нинова (БСП) и Мустафа Карадайъ (ДПС). Нежеланието си по този въпрос, както и възражението им срещу това вероизповеданията да нямат право да бъдат финансирани от чуждестранни физически и юридичесдки лица, както и да объдат спонсорите си владиците са описали подробно в становище, което са депозирали в Народното събрание. Според тях, ако предложеният законопроект бъде приет, властта ще има големи възможности да влияе на Църквата. Вносителите предлагат държавата да поема заплатите на свещениците и духовните ръководители на всички вероизповедания, които имат над 1% последователи сред населението на страната, т.е. повече от 71 000 души според последното преброяване, като хазната ще им привежда по 10 лв. за всеки един последовател. Така БПЦ ще има право на субсидия в размер на заложения таван от 15 млн. лв. за годината, а мюсюлманското вероизповедание - на около 5,7 млн. лв. Те са и двете религиозни структури, които отговарят на изискванията към момента. Същевременно се забраняват дарения от чужбина, независимо дали са от друга държава или от физически лица, с които да се плащат възнагражденията на духовниците. В законопроекта се предлага и конкретно разпределение на пари за остатъка от 2018 година, а именно за всеки свой последовател имащите право на субсидия вероизповедания да получат по 10 лева. „По смисъла на предлаганите промени религиозните институции биват поставени в свръхзависимост от натоварени със свръхфункции и свръхпълномощия административен орган – Дирекция по вероизповеданията. Това е силова намеса на държавата във вътрешния живот на вероизповеданията, категорични са от Светия синод. „Категорично е възражението ни за деклариране на банковите сметки пред Сметната палата. Тази норма показва грубо Конституцията и е груба намеса в отделените от държавата държавни институции, се казва в Становището. - Това не се е случвало и в тоталитарния режим спрямо Църквата и другите вероизповедания“, се казва още в документа. Владиците са категорични срещу подготвяната забрана чужди духовници да нямат право да служат в България.                    ", "date": "2018.07.19", "title": "Синодът отказва държавата да плаща заплатите на свещениците  "}
{"url": "https://www.monitor.bg:443/bg/a/view/matej-kazijski-trenira-mladi-nadejdi-v-kamchija-105863", "text": "Матей Казийски, който е един от най-талантливите и успели наши волейболисти в света, е в Санаторно-оздравителния комплекс „Камчия“, за да наблюдава и участва лично в тренировките на Big Volley Camp – летният тренировъчен лагер, организиран от Волейболната академия „Стойчев – Казийски“. Комплексът посреща спортистите за трета поредна година. Във волейболния лагер участват 130 деца от цяла България, разделени на 10 групи, които придобиват знания и умения от деветима треньори. Младите спортисти имат всекидневни тренировки по волейбол в многофункционалната спортна зала на комплекса и на плажа, плуват в басейна с олимпийски размери, а общата им физическа подготовка се води от специалисти по лека атлетика. Особено внимание се отделя на представянето на най-интересните мачове в света на волейбола в киноконцертната зала на детския комплекс „Радуга“, на които младите спортисти се учат да следят и анализират играта. \"Важно е децата да имат директен контакт с мен в тренировъчния процес, не само като треньор, но и като техен съотборник. Ще поиграем, ще пипнем топката заедно, ще научат тънкости. Надявам се следващата година да сме отново в „Камчия“, защото тук условията са на най-високо ниво“, сподели Матей Казийски. Вчера звездата на волейбола наблюдава тренировъчния процес в Big Volley Camp, като се включи в плажната тренировка, а днес ръководи играта с децата в зала. Те очакваха с особен интерес момента, в който всеки от тях ще отбие една от легендарните забивки на Казийски. Той разказа още, че пътува между България, Италия, Полша и Япония, като му предстои влизане в полското първенство. „Но главната ми задача в момента е да съм с децата в „Камчия“, да видя как се развиват, да поработя с тях“, допълни още волейболнният ас.", "date": "2018.07.19", "title": "Матей Казийски тренира млади надежди на морето"}
{"url": "https://www.monitor.bg:443/bg/a/view/madrid-se-smili-nad-puchdemon-otmeniha-zapovedta-za-arest-i-ekstradirane-105879", "text": "Испания отмени международните заповеди за арест и исканията за екстрадиране на бившия каталунски лидер Карлес Пучдемон и на петима други каталунски представители, издирвани по обвинения в бунт, предадоха световните агенции. Решението е на съдия Пабло Лярена от испанския Върховен съд. Седмица по-рано германски съд постанови, че Пучдемон не може да бъде екстрадиран в Испания по обвинение в бунт, а само по обвинение в злоупотреби с финансови средства. Съдията Лярена отговаря за разследването на опита за отделяне на Каталуния от Испания през октомври. Неговото решение може да бъде възприето от каталунското сепаратисткото движение като негова голяма победа срещу централните власти в Мадрид. След референдума за независимост на Каталуния Карлес Пучдемон избяга в Белгия. После отиде във Финландия за кратко и на връщане оттам за Белгия бе задържан в Германия заради искането за арест и екстрадиция от страна на Мадрид. По-късно бе освободен под парична гаранция в размер на 75 000 евро. Испанската заповед за арест на Пучдемон остава в сила. Това означава, че ако той се окаже на територията на Испания, трябва да бъде задържан.  ", "date": "2018.07.19", "title": "Мадрид се смили над Пучдемон - отмениха заповедта за арест и екстрадиране"}
{"url": "https://www.monitor.bg:443/bg/a/view/bylgarija-e-chetvyrta-v-es-po-privlecheni-investicii-po-plana-unker-105860", "text": "\"България е четвърта в ЕС по привлечени инвестиции по плана \"Юнкер\". У нас има подписани споразумения за 423 млн. евро, които ще доведат до над 1 милиард и 700 милиона евро допълнителни инвестиции\", заяви българският евродепутат Ева Майдел (ГЕРБ/ЕНП) по повод доклада на ЕК за напредъка на Европейския фонд за стратегическия инвестиции (ЕФСИ) в ЕС. Това съобщи пресцентърът на ПП ГЕРБ. Според прогнозите на Еврокомисията се очаква до 2020 г. ЕФСИ да създаде 1,4 милиона работни места и да увеличи БВП на ЕС с 1,3 на сто. \"Над 700 000 малки и средни дружества ще могат да се възползват от подобрен достъп до финансиране и това е благодарение на промени, които приехме в Европарламента, целящи Европейската инвестиционна банка (ЕИБ) да взима предвид особеностите на икономиките на различните държави. Радвам се, че имах възможността да работя за реализирането на информационния хъб по плана \"Юнкер\" в България, който помага на предприятията да привличат инвестиции в момент, когато Европа е в икономически растеж\", коментира още Майдел, която бе отговорен докладчик за Групата на ЕНП в комисията по Вътрешен пазар и защита на потребителите по напредъка по ЕФСИ. \"Вече можем ясно да заявим, че първоначалният скептицизъм към този инструмент за инвестиции бе неоснователен. Благодарение на Плана \"Юнкер\", а също и на ангажимента и усилията на националните правителства и бизнеса, бъдещето и устойчивостта на инвестициите в Европа са гарантирани\", добави Майдел.", "date": "2018.07.19", "title": "България е четвърта в ЕС по привлечени инвестиции по плана \"Юнкер\""}
{"url": "https://www.monitor.bg:443/bg/a/view/maniak-si-rezna-penisa-zashtoto-zagrozjaval-tatuirovkite-mu-105864", "text": "Маниакът на татуировките, 32-годишният Адам Курликале, премахна оперативно гениталиите си, защото не пасвали естетически на неговото тяло, съобщава в. \"Мирър\". Курликале бил боледувал от раково заболяване и покрил 90 процента от кожата си с черно мастило. По този начин роденият в Калининград и живущ в Лондон Курликале се превърнал в \"Човекът-негатив\". По рождение Адам бил албинос и мразел бледия цвят на кожата си. След като се татуирал в черно, ексцентрикът установил, че пенисът му рязко контрастира с новопридобития му тъмен цвят на кожата. \"Човекът-негатив\" пусна в социалните мрежи снимка, след като оперативно бяха премахнати от тялото зърната на гърдите му, тестисите и пениса. На фотоса личи как неговата приятелка го окуражава след хирургическата намеса и му държи ръката. Курликале стана известен, след като взе участие в полското телевизионно шоу \"Второ лице\". Тогава той разкри, че се е татуирал целия в черно, за да прикрие белезите от рак по тялото си.", "date": "2018.07.19", "title": "Маниак си резна пениса, защото загрозявал татуировките му (снимки)"}
{"url": "https://www.monitor.bg:443/bg/a/view/tim-po-us-futbol-pak-e-naj-bogatijat-105865", "text": "Отборът по американски футбол „Далас Каубойс“ за трета поредна година е най-скъпият спортен клуб в света, сочи проучване на списание „Форбс”. Стойността на „Далас“ е $4,8 млрд., което е с 14 % повече в сравнение с 2017 г., когато отборът отново бе начело на тази класация. В подреждането следват три футболни отбора, които за година белязаха доста сериозен напредък и изместиха извън топ 4 бейзболния „Ню Йорк Янкис“. Това са „Манчестър Юнайтед“, „Реал“ (Мадрид) и „Барселона“. Английският клуб е оценен на $4,123 млрд., а Кралския струва $4,09 млрд. Цената на „Барса“ е $4,064 млрд. На пета позиция е „Янкис“ с $4 млрд., който през 2017-а държеше второто място с $3,7 млрд. Следват отборът по американски футбол „Ню Инглънд Пейтриътс (3,7), баскетболните „Ню Йорк Никс“ (3,6) и „Лос Анджелис Лейкърс“ (3,3) и други. В Топ 50 на най-скъпите спортни клубове в света има 29 представители на лигата по американски футбол (НФЛ), а осем са от НБА. Футболът има седем представители, освен първите три в списъка са още „Байерн“ (М), „Манчестър Сити“, „Арсенал“ и „Челси“. С шест клуба е представена Висшата лига по бейзбол (МЛБ). Преди няколко дни „Форбс“ обяви и класацията на най-добре платените знаменитости, сред които има и много спортисти. Тя се оглавява от американския боксьор Флойд Мейуедър с $285 млн. 10 милиона от тези пари 41-годишният спортист е спечелил от рекламни договори, а останалата част получи за мача си с ирландеца Конър Макгрегър. Самият ММА боец Макгрегър е на 12-о място в рейтинга с 99 млн. долара. На осма позиция сред знаменитостите попада аржентинската футболна звезда Лионел Меси. Лидерът на „Барселона“ е заработил $ 111 млн. за последната година (84 млн. от договора си с клуба и 27 млн. от реклами). Десетката завършва Кристиано Роналдо, който беше най-добре платеният спортист за 2017 г. Португалецът е спечелил 108 млн. (61 млн. по договор и 47 от реклами). Най-скъпият футболист в света за 2017 г. Неймар е на 13-о място в класацията с 90 милиона долара. В Топ 100 на „Форбс“ попаднаха 24 спортисти. Най-много свои представители има НБА – шестима, като най-добре платеният сред тях е Леброн Джеймс.", "date": "2018.07.19", "title": "Тим по US футбол пак е най-богатият"}
{"url": "https://www.monitor.bg:443/bg/a/view/belejki-obicham-te-chakat-tedi-burgazlieva-iz-celija-j-dom-105868", "text": "Мис България 2002 Теодора Бургазлиева отпразнува първата годишнина от сватбата си със бившия автомобилен състезател Симеон Иванов. Тя отбеляза събитието с романтично послание във Фейсбук и обща снимка с любимия й. споделя с последователите си миската. Тя разкрива, че пътешествията със Симеон са станали още по-романтични, а среднощните разговори за любовта и живота - още по-дълги. „Всеки ден е благословия с теб! Каква късметлийка съм да бъда твоя съпруга?! Благодаря ти, че внасяш толкова много радост в живота ми. Думите не могат да опишат колко много те обичам\", не спира да хвали съпруга си Бургазлиева. Двамата минаха под венчило миналата година в САЩ.", "date": "2018.07.19", "title": "Бележки „Обичам те“ чакат Теди Бургазлиева из целия й дом"}
{"url": "https://www.monitor.bg:443/bg/a/view/italianskijat-prof-djuzepe-sakone-ne-e-iskal-svaljane-imuniteta-na-doc-milen-mihov-105851", "text": "Италианският проф. Джузепе Саконе,управител на главен изпълнителен директор на ,,Пегасо консултинг‘‘ ООД, няма да съди народният представител Милен Михов. Това обясни самият той в писмо, изпратено до \"Монитор\". \"Категорично опровергавам твърдението, че съм поискал чрез официално писмо адресирано до главния прокурор на Република България г-н Сотир Цацаров да се започне процедура по сваляне на депутатския имунитет на доц. Милен Михов, член на българския парламен\", пише още в документа. Думите му идват в отговор на статията, написана от журналиста Иван Първанов и публикувана в ежедневника ,,Монитор‘‘ на 12 юли 2018 във връзка с предполагаемо правно действие от страна на Саконе срещу народния представител доц. Милен Михов. Новината за това, че професорът е отправил подобно искане до главния прокурор Сотир Цацаров беше огласена по време на официална пресконференция от ректора на ВТУ проф. дфн Христо Бонджолов. Вчера като научи за опровержението на италианския си колега, ректорът отново заяви, че вярва напълно в достоверността на получената и оповестена от него пред медиите информация.", "date": "2018.07.19", "title": "Италианският проф. Джузепе Саконе не е  искал сваляне имунитета на доц. Милен Михов (Обновена)"}
{"url": "https://www.monitor.bg:443/bg/a/view/uvelichiha-ot-15-na-18-godini-prisydata-na-ubieca-ot-poveljanovo-105852", "text": "Апелативният съд във Варна увеличи от 15 на 18 години затвор, при първоначален строг режим, присъдата на охранителя Виктор Панайотов и го призна за виновен за умишленото убийство на Мартин Кателиев, извършено по хулигански подбуди и с особена жестокост в късната есен на 2015 година в девненския квартал Повеляново. Съдът потвърди първоинстанционната присъда в останалата й част, с която са уважени гражданските искове на родителите на убития младеж в размер на по 130 000 лева за всеки един от тях. Днес въззивната апелативна инстанция разгледа протеста на прокуратурата, както и жалбата на подсъдимия срещу 15 годишната присъда, с която Окръжният съд във Варна призна вината на подсъдимия за убийството на 22-годишния Мартин от село Николаевка. Обвинението поиска доживотен затвор и като алтернатива съдът да наложи на охранителя от дискотека „Акапулко“ 20 години лишаване от свобода. Защитата на Виктор обжалва наказанието и поиска преквалификация на деянието за убийство, извършено при превишаване пределите на неизбежната отбрана. С присъдата на първата съдебна инстанция Виктор бе  оправдан по първоначално повдигнатото обвинение за убийство, извършено по хулигански подбуди и с особена жестокост. Престъплението бе  извършено в нощта на на 28 ноември, 2015 година. Виктор бил повикан от работещ девненската дискотека „Акапулко“ по повод свада и сбиване с клиент на заведението. Там 22-годишният Мартин празнувал в дискотеката с приятеля си Руси предстоящата сватба с неговата сестра. След скандала двамата си тръгват, а пристигналия след тях Виктор ги настига в двора на намиращата се в съседство детска градина. Там охранителят нападнал Мартин и му нанесъл с нож множество удари по тялото. Един от тях засегнал смъртоносно сърцето на 22-годишния младеж. Приятелят му бил ранен в бедрото, но успял да сигнализира на спешния телефон 112 за случилото се. Пристигналият медицински екип констатирал само смъртта на Мартин. Делото пред първата съдебна инстанция бе гледано два пъти, заради промени в НПК.     ", "date": "2018.07.19", "title": "Увеличихa от 15 на 18 години присъдата на убиеца от Повеляново"}
{"url": "https://www.monitor.bg:443/bg/a/view/27-7-ot-jenite-u-nas-rabotjat-v-digitalnija-sektor-105867", "text": "27.7% е делът на жените, които работят в дигиталния сектор у нас, каза социалният министър Бисер Петков по време на неформална среща на Съвета на ЕС във Виена. Това нарежда България на първо място по този показател сред останалите страни от Съюза. Статистическите наблюдения показвали още, че жените в сектора напускат много по-често работното си място от мъжете. Тенденцията била най-силно изразена във възрастовата група между 30 и 44 години. Това обаче имало своята икономическа цена, каза министърът на труда и социалната политика Бисер Петков. По данни на ЕК, годишната загуба за европейската икономика от по-ниския дял на жените в дигиталния сектор е 16.1 милиарда евро. Петков допълни още, че процесите на пазара на труда, свързани с дигитализацията следвало внимателно да бъдат наблюдавани, с цел установяване и стимулиране на положителните явления в областта на заетостта. Освен това трябвало и да се подобри равнопоставеността между половете в професията. Социалният министър обърна внимание и на факта, че онлайн платформите осигуряват гъвкавост и предимства за потребителите, но създават предизвикателства пред защитата на социалните права на работниците. По време на дискусията той подчерта, и че възникването на нови професии и модели на работа биха създали възможности за по-добро съчетаване на семейния и професионалния живот, както и за насърчаване на по-бързото връщане на пазара на труда на жените след раждане. По този начин щяла да се намали загубата на професионални знания и умения, която се получава при по-дълго отсъствие от работа.  ", "date": "2018.07.19", "title": "27.7% от жените у нас работят в дигиталния сектор"}
{"url": "https://www.monitor.bg:443/bg/a/view/bili-djoel-otpraznuva-100-ten-koncert-v-medisyn-skueyr-gardyn-105869", "text": "Ню Йорк почете Били Джоел с рекордния му 100-тен концерт в \"Медисън Скуеър Гардън\". \"Нека бъдем истински - аз съм от Ню Йорк\", заяви 69-годишният американски певец, музикант, поет и композитор на рокендрол и класическа музика, облечен с бейзболна шапка на пресконференция по повод събитието. каза той. Повече от два милиона души са гледали Джоел в „Медисън Скуеър Гардън“. Губернаторът на Ню Йорк Андрю Куомо, изтъкнат фен и приятел на Джоел, който през 2015 г. извърши официалното бракосъчетание на четвъртата сватба на певеца, обяви 18 юли за \"Ден на Били Джоел\" и го нарече \"типичен Ню Йоркър\", който въплъщава ценностите на средната класа в града. \"40 години в този град, който има една от най-трудните публики в света и след 40 години същата тази трудна народна тълпа го обича\", каза Куомо на пресконференцията.", "date": "2018.07.19", "title": "Били Джоел отпразнува 100-тен концерт в „Медисън Скуеър Гардън“"}
{"url": "https://www.monitor.bg:443/bg/a/view/polovin-chas-aplauzi-za-premierata-na-mamma-mia-105855", "text": "С половин час възторжени аплодисменти завърши първата премиера на мюзикъла „Mamma Mia!” с песни на ABBA в сряда вечер в Софийската опера и балет. Зрителите в претъпкания салон не искаха да пуснат артистите и те трябваше да изиграят и изпеят отново почти цялата последна част на творбата, поставена от акад. Пламен Карталов. но публиката продължаваше да ръкопляска и да вика любимците си на сцената, така че те трябваше да се връщат пак и пак... Солистите Ники Сотиров, Людмила Козарева (в ролята на Дона, изиграна от Мерил Стрийп във филмовата версия), Влади Михайлов, Николай Павлов, Деница Шопова и останалите, както и балетът, се представиха великолепно, като по време на действието нямаше и секунда почивка без актьорски майсторлъци, пеене, танц. А черешката на тортата бе младата Весела Делчева в образа на главната героиня Софи, която още с вдигането на завесата, качена на висока стълба, се взря в тайния дневник на майка си, за да открие по датите отпреди 20 години тримата си възможни бащи... Орлин Горанов и актьорът Симеон Владов са звездите в следващата премиерна дата - днес, но предварително. Няма вече билети и за 26, 27, 28 и 29 юли, когато мюзикълът „Mamma Mia!” ще гостува на фестивала „Опера на върховете“ в Белоградчик. Преди премиерата в сряда от екипа на Операта изненадаха многобройните си фенове преди спектакъла с хепънинг на специално опънатия пред главния вход червен килим. Микробус, облепен с афиши рекламиращи постановката, докара първо мъжете, а след това дамите от съставите за следващите вечери, докато колегите им, ангажирани с първата премиера, вече се подготвяха вътре за участието си. Всички артисти бяха облечени официално, както подобава за подобно събитие. Преди да влязат в сградата, те позираха за снимки с почитателите, които трябваше да си пробиват път буквално с лакти до тях и до главния вход. Сред множеството имаше политици, дипломати, хора на изкуството... Улица „Врабча“ бе затворена за автомобили и украсена с балони за гала-проявата, сътрудници раздаваха флаери за представлението, което започна с бурни овации още при първите звуци на неувяхващите хитове на шведската четворка ABBA, композирани от Бени Андерсон и Бьорн Улвеус.        ", "date": "2018.07.19", "title": "Половин час аплаузи за премиерата на „Mamma Mia!”"}
{"url": "https://www.monitor.bg:443/bg/a/view/svetovnata-shampionka-v-trojnija-skok-do-20-godini-aleksandra-nacheva-mechtata-mi-be-da-chuja-himna-na-bylgarija-na-goljam-shampionat-105854", "text": "„Досега мечтата ми беше да чуя химна на България на голям шампионат. След като го чух, нали знаете, апетитът идва с яденето, и се надявам да го чувам на всички първенства, и да правя горди хората”. Думите са на 16-годишната Александра Начева, която само преди дни стана световна шампионка в тройния скок до 20 години в Тампере. Красавицата е родена в Пловдив, където в момента тренира под ръководството на Стойко Цонов. Но признава, че главният виновник да стъпи на пистата и да започне да спортува били дъщерята на Ива Пранджева - Никол, и самата Ива. Приятелството им започнало от детската градина, където Алекс и Никол ходили заедно. „Ива Пранджева ме запали по спорта. Тя ме откри като състезател. С нейната дъщеря бяхме в една и съща детска градина. Оттам станахме семейни приятели и се събирахме. Тогава си беше треньорка и реши, че двете с дъщеря й ще тренираме заедно при нея”, разказва Алекс. Тя започнала да тренира лека атлетика, когато била на 7-8 години. Спортувала в дисциплините троен скок и спринтове. Едва от 2-3 години започнала да тренира при Стойко Цонов. „Избрах троен скок, защото най-много ми допада и ми е най-интересната дисциплина. Мисля, че най-добре се справям с нея”, казва Алекс. Родителите й не се занимават със спорт, признава младата лекоатлетка. На младини баща й е тренирал лека атлетика, но не е продължил. Майка й никога не се е занимавала със спорт. „Но те много ми се радват и ме подкрепят. Оставят ме да вървя по моя път”, обяснява Алекс. За отношенията си с треньора казва, че се опитва тя него да слуша и да не е обратното. „Справяме се. Получават ни се нещата заедно”, радва се 16-годишната медалистка. Признава, че взима пример от Тереза Маринова, която държи световния рекорд в дисциплината троен скок за девойки. „Тя държи световния рекорд. Тя е олимпийска шампионка и няма как да не се възхищавам на такива българи. Аз вървя по техните стъпки”, категорична е Александра. Освен добра спортиска, тя е и отлична ученичка в ЕГ „Иван Вазов”, където от есента ще е в 11-и клас. В спорта получава подкрепа и от директорката на гимназията Вихра Ерамян. „Страшно много й се възхищавам, защото заедно с това, че е именита спортистка, тя успява да е и отлична ученичка. И носи учебниците с нея по лагери и тренировки. Непрекъснато й пращат по мейла взетия материал, домашни, думи. Тя учи испански език, който е най-трудният за изучаване. Учителите са с най-високи изисквания и затова искрено й се възхищавам затова, че успява и двете неща еднакво добре да съчетава. И е изключително скромна и симпатична. Винаги й казвам, че много я обичам. Невероятно дете е. Искрено й пожелавам много, много успехи. И да знае, че винаги може да разчита на нашата подкрепа, защото знам колко е трудно да бъдеш и именит спортист, и отличен ученик”, казва директорката на Руската гимназия, както е известна ЕГ „Иван Вазов”. „Тя преизпълни с 2 години заложената програма. В момента България държи европейския рекорд до 18 години в лицето на Алекс и европейските рекорди до 20 години на Тереза Маринова и световния рекорд до 20 години на Тереза Маринова”, я хвали и треньорът й. За състезанието в Тампере казва, че първо не е започнало добре, след като е направила фаул. „Но след това вече всичко беше въпрос на чакане. Много се радвам, че успях да допринеса за единствения медал за нашата държава”, заяви скромно Алекс по време на срещата си с кмета на Пловдив Иван Тотев и със заместниците му Георги Титюков и Стефан Стоянов. „Златен медал”, побърза да я поправи градоначалникът. Зад този златен медал обаче стоят много труд и воля, казва треньорът на Алекс. И обяснява, че докато при някои състезатели тренировките вървят гладко, но на самите състезания те се дънят, то при Алекс нещата стоят обратно. „Хубаво е, че е трудна в тренировките и е по-лесна в състезанията, което е по-добрият вариант. Защото при много състезатели, някои много добре се справят с тренировъчния процес, но на състезанията нещо се случва. При нас се казва, че се сгъват и не могат да се реализират. При нея е обратното – има много по-труден тренировъчен процес и доста по-лек състезателен”, обяснява треньорът. И именно, за да се подготви 16-годишната ни лекоатлетка добре, това лято пропуска морето със семейството си. Алекс признава, че в момента родителите й и брат й са на морето, но тя ще остане на стадиона в Пловдив, за да продължи да тренира. Александра Начева стана световна шампионка в тройния скок на световното първенство по лека атлетика до 20 години в Тампере. 16-годишната българка не остави шансове на конкуренцията с личен рекорд и най-добро постижение в света за годината - 14,18 метра.  Александра постигна впечатляващия резултат и медала от втория си опит. В рамките на една седмица 16-годишната ни спортистка завоюва и сребърен медал от еврошампионата до 18 г. в Дьор. Предстои тя да участва на европейско първенство за мъже и жени в Берлин, а през месец октомври – на младежките олимпийски игри в Буенос Айрес. С постигнатите 14,18 м Алекс е лидер в световната ранглиста и това е  нов рекорд на страната ни за тази възрастова група. „За мен като кмет на Пловдив е огромна чест за пореден път да посрещнем в залата на Общината поредния човек, който прославя името на града далеч извън пределите на страната. Алекс, ти си гордост за Пловдив и стискаме палци за твоите бъдещи успехи. Надявам се, с подкрепата на треньора и на всички нас това да продължи”, каза кметът Тотев на световната шампионка. Той й връчи златна лаврова клонка, символ на успеха, а на треньора Стойко Цонов – плакет за особени заслуги в спорта.", "date": "2018.07.19", "title": "Александра Начева: Мечтата ми бе да чуя химна на голям шампионат"}
{"url": "https://www.monitor.bg:443/bg/a/view/pyrvijat-chovek-otkriva-kinofesta-vyv-venecija-105850", "text": "С филма „Първият човек“, посветен на астронавта Нийл Армстронг, ще стартира кинофестивалът във Венеция. ервеният килим за престижния форум ще бъде разпънат на 29 август, а изборът на лентата не е случаен. Режисурата е поверена на Деймиън Шазел, а в главната роля влиза холивудската звезда Раян Гослинг – в същите позиции те представиха отличника на „Оскар“-ите през 2016 г. - „Ла Ла Ленд“, който откри кинофеста на венецианската лагуна тогава. „Първият човек“ е базиран върху едноименната книга на професора по история Джеймс Р. Хенсън и се фокусира върху живота на знаменития астронавт и семейството му в периода между 1961 г. и 1969 г., когато тече най-усилената подготовка и изпълнението на мисията до Луната. Във филма главна роля има и актриста Клеър Фой, известна най-вече като кралица Елизабет II от сериала „Короната“. С участие в продукцията се разписват още Пабло Шрайбър, Кайл Чандлър, Джон Бърнтал и други. Очаква се филмът да излезе на голям екран през октомври. Пълната програма на кинофестивала във Венеция ще бъде представена в Рим на 25 юли. Международното жури ще бъде оглавено от мексиканския режисьор Гилермо дел Торо.  ", "date": "2018.07.19", "title": "„Първият човек“ открива кинофеста във Венеция"}
{"url": "https://www.monitor.bg:443/bg/a/view/lili-djejms-skritoto-sykrovishte-na-mama-mia-otnovo-zaedno-105857", "text": "Видяхме я в „Най-мрачният час“, където фокусът от прекрасното й изпълнение бе изместен върху първия „Оскар“ за ненадминатия Гари Олдман. Три години по-рано облече роклята на Пепеляшка за едноименния приказен филм, от утре пък се завръща на голям екран с „Мама миа: Отново заедно“. Лили Джеймс е от актрисите, които не се набиват на очи – визията й на кукла Барби я поставя върху поточната линия от звезди-еднодневки. Талантът й обаче вещае друго, а доказателство за това е именно участието й във втората част на мюзикъла, вдъхновен от песни на ABBA. Не са много актрисите, които могат да запълнят липсата на Мерил Стрийп на екрана. Именно с тази задача се нагърбва Лили Джеймс в продължението „Отново заедно“. На нея е поверена ролята на младата Дона Шеридан (героинята на Стрийп), а за целта 29-годишната надежда на Холивуд изучава в детайл всеки подскок и мимика на носителката на „Оскар“ от екранизацията, излязла точно преди 10 години. Загърбва и британския си акцент с няколкомесечни уроци по американски говор, предвид корените си от Обединеното кралство. Резултатът е повече от очароващ. Лили Джеймс се превръща в свободолюбивата, силна и независима Дона, в чиято роля се влюбихме в първата част, изиграна от носителката на „Оскар“. „След първоначалния шок, че трябва да вляза в обувките на актриса от такава класа се замислих, че всъщност аз не пресъздавам младата Мерил Стрийп, а – младата Дона. И благодарение на Мерил Стрийп разполагах с неизчерпаем извор на вдъхновение“, категорична е Джеймс. „Мама миа: Отново заедно“ служи като паралелен разказ за настоящето на Софи (Аманда Сейфрид) и миналото на Дона (Лили Джеймс). В серия от ретроспекции зрителят се запознава със събитията, довели до установяването на Дона на вълшебния остров Калокаири и оспорваното бащинство. Добавете към това вечните хитове на ABBA, вълнуващата режисура на Ол Паркър, танцуващите Колин Фърт, Пиърс Броснан и Стелан Скарсгард, Шер в образа на баба и не на последно място - заветна, макар и кратка, поява на Мерил Стрийп към края на лентата, и ще получите летен хит със задължителен пас към върха на боксофиса.", "date": "2018.07.19", "title": "Лили Джеймс – скритото съкровище на „Мама миа: Отново заедно“"}
{"url": "https://www.monitor.bg:443/bg/a/view/tejyk-incident-s-patrulka-na-pytja-varna-burgas-dvama-shofiori-izbjagaha-ot-mestoproizshestvie-105849", "text": "Тежък пътен инцидент е станал на пътя Варна – Бургас, около варненското село Горица съобщиха очевидци, като публикуваха и снимка във фейсбук от пътното меле. В сблъсъка е участвал автомобил на пътна полиция и друга кола, която според разказа им е пловдивско комби “Хюндай”, обясняват свидетелите на инцидента. Патрулката се движела по трилентовият път около зоопарк „Горица\" в средната, позволена лента, с включени светлини - фарове, халогени и сини буркани на тавана, като се виждала от 500 метра. По информация на други очевидци, приината за катастрофата е, че полицейският автомобил е направил забранен обратен завой и се е сблъскал с 2 други автомобила, единият от които е пловдивския. Няма данни за пострадали хора.   Мъж и жена пък пострадаха в друга тежка катастрофа на пътя за варнеското село Пчелник. Според обсненията на оцелелите, които били с лек автомобил „Сузуки“, неустановена към момента кола ги застигнала и блъснала. В резултат на удара, автомобилът им се завъртял, излязъл извън платното за движение и се преобърнал по таван в канавката. Пострадали са водачът му – на 55 г. и 61-годишната му спътничка. Двамата са получили контузни наранявания, но няма опасност за живота им. Полицията издирва избягалия участник в пътния инцидент. При друг подобен случай на избягал от местопроизшествието шофьор, вчера около 18 часа на ул. „Ангел Кънчев“ във Варна, блъска пешеходец - дете, което пресича пътното платно. Вследствие на инцидента момченцето получава контузия на глава и лакът, като е прегледано и освободено от здравното заведение, без опасност за живота. И по този случай се работи за издирването на избягалия водач.    ", "date": "2018.07.19", "title": "Тежък инцидент с патрулка на пътя между Варна и Бургас"}
{"url": "https://www.monitor.bg:443/bg/a/view/partiite-v-ns-privetstvame-reshenieto-za-ch-ez-105856", "text": "Партиите в НС приветстват  . Това стана ясно от коментари на техни представители в кулоарите на парламента, а поводът е отказът на антимополния орган да разреши продажбата на ЧЕЗ и закупуването и от „Интерком България“ на Гинка Върбакова. Така Искрен Веселинов от „Обединени патриоти“ обясни, че КЗК е доказала, че има държавни органи, които независимо и обективно обследват всички обстоятелства и вземат решение, което дори не е изгодно за чуждите инвеститори. По думите му втората спирачка е КЕВР, която според закона трябва да се произнесе преди завършването на сделката. Веселинов обясни, че подготвят методология и критерии , по които това да става. В момента те са внесени в енергийната комисия и тече съгласувателна процедура с енергийното министерство. Те обаче едва ли ще са факт преди лятната ваканция, която започва след около седмица, а по-скоро наесен, увери Веселинов. В тази методолгия патриотите са посочили стъпките, които КЕВР трябва да предприема – да пита ДАНС дали сделката заплашва националната сигурност, да пита МВР, да провери дали има съдебни решения за нарушения от новия собственик на акциите, а накрая да направи анализ за въздействието на потребителите и върху възможността за осигуряване на доставките. БСП също поздравиха КЗК за решението, а социалистът Крум Зарков обясни, че БСП последователно са защитавали позицията, че сделката за ЧЕЗ не отговаря на закона. Той определи решението на КЗК като навременно и призова другите сезирани органи също да се произнесат. БСП искат кабинетът ясно да заяви , че има интерес от участие и закупуване на акции, ако ЧЕЗ все още иска да продава бизнеса си в България. Той припомни, че решението на КЗК подлежи на обжалване пред ВАС в срок от 14 дни. „Тази сделка по всички критерии не отговаря на изискванията“, заключи Зарков. От ГЕРБ коментираха само, че КЗК е независим орган и има ясно разписана процедура какво следва от тук нататък. Енергийният министър Теменужка Петкова, която бе в НС пък заяви, че енергийната сигурност никога не била застрашена, ЕРП-та работят ясно и прозрачно. Държавата е на своето място, а енергийната система е гарантирана“, каза тя. Шефът на КЕВР Иван Иванов пък отказа коментар по същество с аргумента, че тепърва ще се запознава с мотивите от 28 страници. „Нека видим как случат нещата. Сега имаме решение на КЗК с незабавно изпълнение.“, отговори той на въпрос какво ще трябва да прави КЕВР ако сделката тръгне отначало и трябва да се произнесе по нея.", "date": "2018.07.19", "title": "Партиите в НС: Приветстваме решението за ЧЕЗ"}
{"url": "https://www.monitor.bg:443/bg/a/view/alek-aleksiev-stava-shtangist-za-nov-serial-105853", "text": "Звездата от първите сезони на медицинската драма „Откраднат живот“ Алек Алексиев, който прекарва повече от времето си в дома си в Англия, ще е звездата в нов сериал „При щангистите“. Първата по рода си спортна поредица е рожба на режисьора Ники Стоичков, които тръгва по стъпките на собствените си спомени и усещания за едно от нещата, които познава най-добре – залата за щанги и емоциите в нея. Сюжетът се заплита около двама щангисти и техните приятели – петима напълно различни по своите характери млади хора. Събира ги залата за вдигане на тежести, заедно с всичките им амбиции за успех, отношенията по между им и изненадващи обрати. споделя режисьорът Ники Стоичков. В останалите роли влизат Георги Гоцин, Славена Зайкова, Рада Кайрякова, Христо Стефанов - Ицака, със специалното участие на Здравко Стоичков – европейски и световен шампион по вдигане на тежести и дългогодишен национален състезател. Сценарият е дело на Лора Кадурина, Яна Титова, Ники Стоичков и Дамян Палийски, а оператор е Георги Челебиев. Поредицата тръгва през есента ексклузивно в спортния сайт sportal.", "date": "2018.07.19", "title": "Алек Алексиев става щангист за нов сериал"}
{"url": "https://www.monitor.bg:443/bg/a/view/prezidentyt-rumen-radev-ostavkite-njamat-nikakvo-znachenie-za-horata-v-strandja-105841", "text": "„Първо аз очаквам политика, чиито грешки да не се изкупуват с оставки, които нямат никакво значение за хората в Странджа. Протестът, който постигна някакви успехи, не кореспондира изобщо с техните нужди и тяхното виждане как да възстановят поминъка си”.  Това заяви в авиобаза Граф Игнатиево президентът Румен Радев по повод протеста срещу евтаназията на животни в ямболско заради чумата. Той уточни, че протестът в сряда е бил само за отслабване на напрежението, но проблемите остават и по думите на президента, растат. „Тук става въпрос как тези хора, които загубиха своя поминък, ще го възстановят, как тези хора ще имат стимула да останат в този регион. Крайно време е държавата да се замисли за една устойчива политика в сектора”, уточни държавният глава. Той подчерта, че правителството трябва да се ангажира реално да помогне на хората от Странджа. Защото парите, които им се дават, не решават проблема. „Първо, те са недостатъчни да компенсират реалните загуби и бъдещите ползи. И второ, трябва да се положат всеобхватни мерки за този регион”, каза Радев. Той коментира и акция „пречупване”, за която ден по-рано говори премиерът Борисов по отношение на борбата с контрабандата. Според държавния глава изнесените данни за служебния кабинет са абсолютно неверни. „Служебното правителство остави милиард и 600 милиона. Да кажат къде са! Второ, служебното правителство събра просрочени вземания от много години. То ги събра. Особено в сферата на енергетиката. Това ме навява на мисълта, че там, нарочно, от определени компании, не са търсени тези вземания”, каза Радев. По думите му операцията „пречупване” не може да има успех, ако правителството не пречупи собствените си виждания за това що е то правова държава. „Ако не си пречупи вижданията що е то върховенство на закона, що е то корупция и как се развъжда тя у нас. Що е то престъпност и как трябва да се борим с нея”, заяви той. Радев уточни, че „за разлика от мониторинговите доклади, най-сетне ЕК отговори на нашите амбиции за членство в еврозоната вече съвсем откровено и даже грубо, че има нужда от реални реформи”. Според президента е жалко, че натискът за реални реформи идва отвън, като принуда, а не като реално убеждение и усещане за дълг на българското правителство към собствените му граждани. „И крайно време е правителството да разбере, че лобирането навън за членство в Шенген и еврозоната няма да има никакъв успех, ако не се вземат крути мерки тук, вътре, за справяне с корупция, престъпност и бедност”, каза президентът. Той бе в авиобаза Граф Игнатиево за откриването на параклис „Свети Мина”, изграден по негова инициатива, тъй като е бивш командир на авиобазата. Параклисът бе осветен лично от пловдивския митрополит Николай, който на 19 юли има рожден ден. В словото си пред състава на авиобазата той подчерта убийствено ниския нальот, който имат пилотите и акцентира върху вярата, която им е завещана от предишните авиатори. Но отказа да коментира с какви изводи е приключило разследването по повод смъртта на двамата пилоти от 24-а авиобаза „Крумово”. „Не мога да говоря нищо преди да се произнесат официално комисията и МО. Едно е ясно – в тази база например, нальотът е много малък от много години това полугодие”, каза държавният глава. Според Радев ниският нальот не е в резултат от водената в момента политика, а е заради натрупвания през годините. „Особено и като резултат от срещата на върха на НАТО – България трябва да развива собствен отбранителен капацитет с огромно внимание към развитието на въоръжените сили и една всеобхватна, устойчива политика за развитие на отбранителните способности. В момента все още няма такава политика”, обясни държавният глава. Румен Радев подари на командира на авиобазата бриг. ген. Димитър Петров икона на свети Мина, а рожденикът дядо Николай си тръгна с изящна статуетка на авиобазата, подарена му от командира бриг. ген. Петров. Ето и словото на президента Румен Радев при откриването на параклиса:", "date": "2018.07.19", "title": "Румен Радев: Оставките нямат никакво значение за хората в Странджа"}
{"url": "https://www.monitor.bg:443/bg/a/view/uvolniha-ruski-jurnalist-zaradi-smyrtta-na-carja-105842", "text": "Редакторът на обществено-политическото тв шоу „Времето ще покаже“ Тимофей Ермаков беше принуден да напусне работа заради свой коментар в социалните мрежи, с който по недвусмислен начин одобрява разстрела на последния руски император Николай Втори и семейството му, предаде TJ. Вече бившият сътрудник на Първи канал на руската телевизия написал под поста на полския журналист Томаш Мацейчук във Фейсбук фразата: „Слава на Пьотр Войков!“ Войков е един от инициаторите на убийството на царската фамилия. В интервю пред TJ самият Ермаков нарече своето уволнение „провокация“ от страна на Мацейчук, който призовал Първи канал да освободи редактора. Той поясни и своята позиция относно убийството на царското семейство: „Те е трябвало да бъдат разстреляни. Така народната справедливост е възтържествувала. Жалко само, че е станало без съд, както са искали Ленин и Свредлов. Но все едно съдът също би излязъл със смъртна присъда“. Агенциите посочват, че уволнението на журналиста са случва в дните, в които Русия провежда паметни мероприятия, посветени на 100-годишнината от убийството на Николай Втори и семейството му. Те са били разстреляни от болшевиците в нощта срещу 17 юли 1918 г. в дома на офицера Николай Ипатиев в Екатеринбург  ", "date": "2018.07.19", "title": "Уволниха руски журналист заради смъртта на царя "}
{"url": "https://www.monitor.bg:443/bg/a/view/prekratiha-deloto-za-pitbula-ubil-3-godishnija-toshko-105838", "text": "Пазарджишката Районна прокуратура прекрати досъдебното производство за убитото от питбул 3-годишно момченце Тошко от село Мокрище. Това потвърдиха от държавното обвинение в града. До момента не са събрани доказателства за извършено умишлено престъпление, а става въпрос за трагичен инцидент. Това е и причината за снемане на обвиненията срещу чичото на малкия Тошко- Димитър Михайлов, който е собственик на кучето-убиец.35-годишният Михайлов беше привлечен като обвиняем за това, че на 29 януари т.г. не е положил достатъчно грижи за домашния си любимец Зевс, който е бил оставен без надзор и е наръфал смъртоносно момченцето, също оставено от възрастните си близки без контрол на двора.Направените експертизи и свидетелските показания обаче показват, че чичото на малчугана няма вина за трагедията, тъй като по това време е бил на работа. Кучето е било вързано на синджир, дълъг 1 метър, а тоалетната, до която е излязло детето без надзор, била на 10 метра от животното. Малкият Тошко често излизал от къщата на баба си и ходил у леля си в съседния имот, където е бил вързан Зевс. Така било и във фаталния ден, когато бабата, която се грижела за детето, тъй като майка му била в чужбина, останала в нейната къща, а Тошко избягал при лелята. Има данни, че кучето е страдало от обездвижване. Собственикът му го разхождал само, когато не бил в командировка, но отсъствията му нерядко траели по една седмица. Питбулът Зевс бе предаден на природозащитната организация „ ВОТАН“, която се занимава с рехабилитация на кучета с проблемно поведение и оттогава тя се грижи за него. Съдбата на питбула ще решат от Областната дирекция за безопасност на храните, след като разследването по случая се прекратява.    ", "date": "2018.07.19", "title": "Прекратиха делото за питбула, убил 3-годишния Тошко"}
{"url": "https://www.monitor.bg:443/bg/a/view/kustendilski-jivotnovydi-darjavat-80-ovce-na-kolegite-si-v-strandja-105844", "text": "Кюстендилски животновъди ще дарят 80 овце на колегите си в засегнатите от чумата по дребните преживни животни райони в Странджа. Това обяви животновъдът и заместник-председател на Асоциация „Обединени български животновъди“, Юлия Коюнджийска. Тя самата е в готовност да предостави от животновъдния си обект в община Кочериново общи 30 животни. „Самото решение да подпомогнем колегите ни от Странджанския край беше взето от управителния съвет на Асоциацията по време на Църногорския събор. Тогава един от колегите предложи да създадем оперативен щаб за дарения с представители и председатели на Областни консултативни съвети по животновъдство от 13 области в страната. Само от Кюстендилския край са заявени за дарения 80 овце, от Пернишко тяхната бройка е 150. Самите дарения ще станат, след като премине карантинния срок, който е 6 месеца. Към момента аз самата имам много обаждания от животновъди в Кюстендилско, които са съгласни да направят дарения. Предстои да съберем информация от останалите колеги на Областни консултативни съвети. Такива имаме в Кърджали област, Смолян област, Пловдив област, София област и др.“, обяви пред наш екип Коюнджийска. Тя заедно със съпруга си разполага с три ферми в Кочериново, в които отглеждат 150 говеда, 520 овце, 50 кози и 100 коня. Коюнджийска се занимава със животновъдство от 25 години и е категорична, че трябва да бъде помогнато на колегите й от засегнатите от чумата райони в Странджа. „Колегите могат да дойдат на място при нас и да си изберат животните. Няма никакъв проблем и да ни погостуват. Всичко това обаче ще стане след комуникация с Българската агенция по безопасност на храните. Начина на придвижване на животни е ясен – само идентифицирани животни и с добър здравен статус“, обяснява още животновъдката от Кюстендилския край.  ", "date": "2018.07.19", "title": "Кюстендилски животновъди даряват 80 овце на колегите си в Странджа"}
{"url": "https://www.monitor.bg:443/bg/a/view/princ-hari-i-princesa-megan-blagodarjat-na-banichan-za-svatbenija-podaryk-pleteni-chorapi-105847", "text": "Преди няколко дни на адреса на читалището в село Баничан, което отстои само на 5 км от Гоце Делчев се получи благодарствено писмо не от където и да е, а от кралския двор в Англия.  Подписано лично от младоженците принц Хари и съпругата му Меган Маркъл, в което писмо те изразяват свята изненада, признателност и искрена благодарност за изпратения до тях от местните самодейци сватбен подарък – плетени вълнени чорапи, модел „котешка стъпка“. „Когато разбрахме за предстоящата сватба на принц Хари и годеницата му Меган по стар български обичай решихме да им изпратим като дар два чифта шарени плетени чорапи, изработени в уникалния и характерен баничански стил, сподели Румяна Джибова, секретар на читалище „Изгрев“ в село Баничан. Младите самодейци избрахме модела „котешка стъпка“, изплетохме ги от чиста вълна и колетът отпътува за Англия през месец май. Изключително изненадани и радостни останахме, когато преди няколко дни получихме благодарствено писмо от младото семейство, придружено със снимка от сватбата им,“ допълни развълнуваната Румяна Джибова. За всички жители на Баничан това е невероятен жест на внимание и уважение от страна на принца и съпругата му. Писмото и сватбената снимка вече са поставени във витрина на видно място в читалището.  Баничанските ръчно плетени вълнени чорапи отдавна са известни в цял свят. Почти няма страна, към която да не са пътували уникалните плетива. Самодейците от тукашното читалище, което е истински културен институт, от години спазват традицията да изпращат като дарове на известни личности шарени чорапи. Ценните пратки тръгват по света, за да стигнат и до много нашенци, които от години работят в чужбина и които искат по този начин да съхранят и заздравят връзката си с родината. Наскоро баничанските чорапи отпътували и за сватбения ден на младоженци от Зимбабве, които като годеници гостували наскоро в Баничан.", "date": "2018.07.19", "title": "Принц Хари и принцеса Меган благодарят на Баничан за сватбен подарък "}
{"url": "https://www.monitor.bg:443/bg/a/view/sedmi-sme-v-sveta-po-razvitie-na-imotnija-pazar-105859", "text": "България е на седмо място в света за най-бързо развиващите се пазари за недвижими имоти. Това сочи проучване на английската консултантска компания Knight Frank, на базата данни от Евростат и НСИ за първото тримесечие на 2018 г. За периода ръстът в цените на недвижимите имоти е достигнал 7,1%. За сравнение - през последните 3 месеца на миналата 2017 г. отбелязаният ръст в цената варира между 8 и 9%, което потвърждава предвижданията за забавяне темпа на поскпъване. Въпреки това в сравнение с второто тримесечие на 2017 г. броят на издадените разрешения за строеж на жилищни сгради е нараснал с 6,31%. Най-много разрешителни за строеж за издадени в големите градове София, Варна, Пловдив и Бургас, като челна позиция за момента взема столицата. Водещо остава търсенето на апартамент. Според посредниците от Arco Real Estate близо 84% от клиентите се насочват този тип имот. Най-атрактивни за купувачите в столицата са „Изток“, „Редута“, „Оборище“, „Витоша“, „Борово“, „Гео Милев“, центъра, „Младост 1“, „Кръстова вада“, „Дианабад“, „Лозенец“, „Малинова долина“. След тях със среден интерес за покупка се нареждат кварталите „Лагера“, „Люлин-център“, „Левски“, „Банишора“, „Надежда“, „Бъкстон“ и „Павлово“. Най-малък интерес има към жилищата в „Хладилника“, „Свобода“, „Зона Б-5“, „Княжево“, „Орландовци“ и „Полигона“.", "date": "2018.07.19", "title": "Седми сме в света по развитие на имотния пазар"}
{"url": "https://www.monitor.bg:443/bg/a/view/nikolaj-ovcharov-s-kypana-banica-za-ch-rd-na-perperikon-105858", "text": "С богата трапеза сред забележителностите на античния Перперикон, с помощници, приятели и работници по разкопките, посрещна 61-вия си рожден ден днес ръководителят на археологическите проучвания там проф. Николай Овчаров. Специално за него местните хора бяха направили любимата му родопска къпана баница, на огнището цвърчеше скара, а богати салати от градински домати оцветяваха менюто в алено. „Ние живеем на открито, а не атракция за празници като при повечето хора“, пошегува се рожденикът и обясни по телефона за „Монитор“, че са съкратили леко работния ден, за да се поздравят по радостния повод. „Разбира се, не пропуснах сутринта да поработя на компютъра в импровизирания ни офис на Перперикон, тъй като седем-осем колеги подготвяме голяма и сложна книга с много чертежи и планове за 18-годишнината от началото на проучванията на Акропола в комплекса“, добави историкът. До началото на седмицата при него е била и любимата му внучка Никол, която след месец ще стане на 4 години. В момента обаче тя е при другата си баба в с. Лобош, Радомирско, уточни Николай Овчаров. Той вече е водил два пъти момиченцето на кратко море в Гърция, тъй като обектът е сравнително близо до плажовете на южната ни съседка. Но сега топархеологът бе категоричен, че не му се очертава време за почивка, тъй като екипът му е в разгара на сезона на разкопките. За ваканция Овчаров мисли в перспектива за ноември, когато ще заведе съпругата си Ирина на в Мексико, Хондурас и Гватемала. Годината на професора е богата на пътувания: в рамките на проекта „Мисия България“ той и колегата му проф. Пламен Павлов посетиха 10 държави, сред които и далечен Китай, за да популяризират българското културно-историческо наследство. Николай Овчаров намекна, че в рамките на професионалните си ангажименти е възможно в близките месеци отново да се озове край Китайската стена.  ", "date": "2018.07.19", "title": "Николай Овчаров с къпана баница за ЧРД на Перперикон"}
{"url": "https://www.monitor.bg:443/bg/a/view/zadyrjaha-3-nadzirateli-ot-varnenskija-zatvor-puskali-avtokradec-za-pari-105846", "text": "Трима надзиратели от Варненския затвор, които работят в затворническото общежитие в Разделна, са задържани в сряда късно следобед. Срещу пари те пускали в отпуск затворник-автокрадец. По случая работи Окръжната прокуратура във Варна, потвърди информацията директорът на варненския затвор, Йордан Йорданов. От държавното обвинение заявили, че е проведена операция срещу корупционни практики. „Докато разследващите не си свършат работата не можем да потвърдим има ли задържани или не, всичко е в начален стадий, ще бъдете информирани допълнително“, коментираха веднага след ареста от Окръжната прокуратура във Варна. По-късно стана ясно, че 3 длъжностни лица от надзирателския състав на затвора са задържани за срок до 72 часа, след което са били обвинени за престъпление по член 282, ал. 1 от НК. Обвиненията срещу тях са за нарушаване на служебните задължения с цел да набавят за себе си и за другиго облага, от което са могли да настъпят немаловажни вредни последици. Със започнатото досъдебно производство под ръководството на Окръжната прокуратура във Варна, са предприети действия за установяване на факти и обстоятелства и за събиране на доказателства, с оглед на извършено престъпление по служба, поясни окръжният прокурор на Варна, Владимир Чавдаров. Срещу пари тримата надзиртели пускали в отпуск автокрадеца. Нерегламентирано привилегированият затворник е осъден от Пловдивския военен съд за участие в организирана престъпна група, специализирана в извършване на автокражби. Излежава присъда от 6 години и 8 месеца, като към днешна дата му остават още 4 години и 4 месеца. Срещу щедро възнаграждение, в рамките на месец и половина, задържаните трима надзиратели позволявали на осъдения 6 пъти да напусне пределите на затворническото общежитие в Разделна. Разследването е установило, че това е станало в периода от 31 май до 18 юли, когато излежаващият присъдата си е бил неправомерно на свобода за различни периоди от време. Безконтролно освобождавания всеки път се е завръщал, уточни прокурор Чавдаров. Разследването на случая се води в тясно взаимодействие с Главна дирекция Изпълнения на наказанията, директора на Варненския затвор и Областната дирекция на МВР във Варна.  След изтичане на 72-часовото задържане на тримата надзиратели, прокуратурата ще прецени събраните доказателства, с оглед искането на постоянния им арест, каза още Чавдаров.", "date": "2018.07.19", "title": "Задържаха трима надзиратели от Варненския затвор, пускали автокрадец за пари (ОБЗОР)"}
{"url": "https://www.monitor.bg:443/bg/a/view/danychni-zatvoriha-5-zavedenija-po-severnoto-chernomorie-105848", "text": "Пет заведения по Северното Черноморие са били затворени от данъчните от началото на месеца. Това съобщи Красимир Павлов от отдел „Комуникации“ при Териториалната дирекция на НАП - Варна. При 7 процента от извършените 1 198 проверки на търговски обекти по Северното Черноморие, са установени нарушения и са съставени актове. Над 1 000 са и заведенията, инспектирани от началото на юли досега на принципа „Таен клиент“. Установини са 86 нарушения, за които на собствениците са съставени актове. Основната цел на данъчните е, да се установят дали не се укриват обороти и дали декларираните са реални. В резултат на проверките, освен запечатаните 5 заведения, в 10 високооборотни дискотеки и ресторанти е установено постоянно физическо наблюдение. На други 30 обекта има постоянно дистанционно наблюдение. Павлов уточни и причината за затварянето на заведението за бързо хранене „Тропс къща“, както и проверките на „Сладоледена къща“ в центъра на Варна. При единия случай става въпрос за неиздаден касов бон на таен клиент. Заведението за бързо хранене е запечатано за срок от 7 дни. Другия случай е по селектирана проверка с таен клиент и контролна покупка, посочи Павлов. Освен тези, той разкри и случай на грубо данъчно нарушение в механа на плажа в Шкорпиловци. Там е установено, че се работи без касов апарат, заради което заведението е запечатано. Съставен е акт за нарушението, като собствениците могат да отнесат глоба до 10 000 лева. От 1 юли инспекторите от „Фискален контрол“ към ТД на НАП във Варна, подкрепени от колеги от вътрешността на страната, извършват масирани проверки по морето. Основна цел на проверките е устойчива промяна към доброволно спазване на данъчното законодателство от търговците и реално отчитане на оборотите по Северното крайбрежие. Засиленият целогодишен контрол през последните години, постоянните срещи, партньорските отношения с работещите в туристическия бранш и съвместната работа с местната власт, доведе до значително увеличение на търговците по Северното Черноморие, спазващи доброволно данъчните и осигурителни закони, отчитат данъчните. От НАП-Варна напомнят на търговците, че освен налагането на глоби, когато се установят нарушения, свързани с липса на касови апарати или издадени касови бележки, инспекторите на НАП ще запечатват за срок до 1 месец търговските обекти-нарушители. Под постоянно наблюдение на служителите от „Фискален контрол“ са и превозните средства,  които  зареждат със стока курортните комплекси, като по Северното Черноморие са изградени 6 контролно-пропускателни пункта. От началото на юли фискалните агенти на НАП са извършили  проверки на над 3 000 транспортни средства, като са проследили движението на рискови стоки, включително алкохол и тютюневи изделия, на стойност над 2,5 млн. лева.", "date": "2018.07.19", "title": "Данъчни затвориха 5 заведения по Северното Черноморие"}
{"url": "https://www.monitor.bg:443/bg/a/view/sportnite-kanali-na-a1-shte-izlychvat-shampionskata-liga-prez-novija-sezon-105843", "text": "Най-популярният и комерсиален клубен футболен турнир в света – УЕФА Шампионска лига, ще се излъчва в ефира на MAX Sport през новия сезон. Зрителите на спортните канали на А1 ще могат да гледат ексклузивно всички мачове, които ще се играят по програма във вторник. Заедно с това, те ще могат да проследят и кулминацията на турнира – финалния двубой, който ще се проведе на стадиона на \"Атлетико\" (Мадрид) „Уанда Метрополитано” на 1 юни 2019 г. Новият сезон на Шампионската лига ще предложи два пъти повече футболни емоции на живо, защото двубоите вече ще се излъчват с два начални часа – 19:55 и 22:00 часа, вместо досегашната схема, в която срещите започваха по едно и също време – 21:45 часа. „Радваме се, че за малко повече от година нашите спортни канали се превърнаха в разпознаваема марка сред феновете в България. Качеството на нашата програма се подобрява постоянно и това е най-логичното нещо, защото искаме да предложим на зрителите всичко най-интересно от световния спорт и да им помогнем да гледат на живо любимите си отбори и спортисти”, заяви Симеон Донев, старши директор „Маркетинг“ в А1 България. Закупуването на правата за излъчване на мачовете от Шампионската лига е поредната крачка към разрастването на MAX Sport. От този сезон каналите ще излъчват и двубоите от италианската Серия А – едно от най-силните футболни първенства в света. Двете надпревари допълват богатото футболно портфолио на каналите, които излъчват на живо двубоите от холандската Ередивизи, руската Премиер лига, украинската Висша лига и китайската Суперлига. Спортните канали на А1 – MAX Sport 1 и MAX Sport 2 излъчват над 8 000 часа съдържание на живо годишно. В програмата им попадат едни от най-гледаните спортни събития в света: тенис турнирите от сериите ATP Masters 1000, ATP 500 и ATP 250, волейболната Лига на нациите, най-големия шампионат за смесени бойни изкуства в света UFC, баскетболните Евролига и Еврокупа, лекоатлетическата Диaмантена лига, Световния шампионат по мотоциклетизъм, стартовете от NASCAR, най-интересните срещи от NHL и още много други спортове, придружени от експертни анализи и коментари.", "date": "2018.07.19", "title": "Спортните канали на A1 ще излъчват Шампионската лига през новия сезон"}
{"url": "https://www.monitor.bg:443/bg/a/view/muzej-na-digitalnoto-izkustvo-otvori-v-tokio-105845", "text": "Нова, невероятно впечатляваща атракция отвори врати в Токио. Mori Building е домакин на описвания, като неповторим Музей на цифровото изкуство (Digital Art Museum). Вътре посетителите могат да се разхождат свободно през вдъхновяващи светлинни творби, които ги подтикват да се слеят с изкуството. Mori Building Digital Art Museum е дом на около 50 интерактивни творби, разположени на площ от 10 000 кв. м, разделени на пет зони. Темата на произведенията е, че няма граници, като някои от тях излизат извън техните определени пространства и понякога се припокриват и дори сливат с други инсталации. Една от тези зони е наречена Borderless World, там посетителите могат да се катерят по скали в основата на дигитален водопад или да се скитат в наподобяващата океан инсталация Way of the Sea. При тази инсталация светлини симулират десетки хиляди риби, усещайки и избягвайки хората в реално време, точно както истинските риби в океана. Твърди се, че Athletics Forest насърчава растежа на хипокампуса на мозъка с интерактивни инсталации, създадени да изострят паметта и пространственото осъзнаване, докато създават вълнуващи емоции. Има още гигантски батут, покрит с променящи се изображения на Вселената и инсталацията Light Forest, която изисква от посетителите да изкачват и заобикалят светещи препятствия. Може би най-впечатляващата от инсталациите е Forest of Resonating Lamps, където стотици многоцветни LED фенери висят от тавана. Когато посетител влезе и застане до някоя лампа, тя започва да свети в определен цвят. След това светлината обхваща двете най-близки лампи и продължава нататък. Ако тази разпространяваща се светлина срещне разпространяващата се светлина, породена от друг посетител, светлината променя цвета си на получения от смесването на двата цвята.     Изкуствата са фантазия на teamLab, мултинационален дигитален арт колектив, и са постоянна експозиция в Mori Building Digital Art Museum в Токийския квартал Одайба.", "date": "2018.07.19", "title": "Музей на дигиталното изкуство отвори в Токио"}
{"url": "https://www.monitor.bg:443/bg/a/view/ns-odobri-i-parite-za-dva-novi-koraba-za-flota-105830", "text": "Народното събрание одобри и  третия проект за модернизацията на армията - този за нови два кораба. Зад актуализацията на инвестиционния проект застанаха 135 от депутатите от ГЕРБ, БСП, ДПС и патриоти, само 9 от \"Воля\" бяха против, а един \"независим\" се въздържа. Актуализацията се наложи заради провалената процедура и отказа на фирмата, която спечели, да подпише договора заради начислен ДДС. Сега с коригирания проект максималната прогнозна стойност на проекта се увеличава на 984 млн. лв, а разликата от 164 млн. лв. е разпределена за плащане през 2025 и 2026 г. Добавени са два нови варианта за придобиване. Първият е за закупуване на нов продукт или производство у нас, но по лиценз. Вторият вариант пък залага комбинация от нов продукт и модификация на съществуващ. В проекта се залага възможността за индустриално сътрудничество с родни фирми. Първият кораб трябва ще бъде готов през 2021 г., а вторият - през 2022 г. Преди гласуването военният министър Красимир Каракачанов  обясни, че България е член на НАТО, но трябва да разчита на своя армия, а всичко друго са \"политически приказки\". По думите му при предишната процедура през 2016-та година се стигбало само до един участник. Сега обаче целта била участие на максимално много фирми - както български, така и чужди. Нямаме намерение да предрешаваме нещата, каза Каракачанов и добави - \"Не бих приел нито вътрешно, нито външно лобиране за нито един проект\". Министърът обясни, че състоянието на флота е тежко, техниката е стара и съветска. Корабите са толкова стари, че след 3 години ще излязат от употреба. Той обясни, че това е първият етап от модернизацията на флота. Ръководството е заявило нужда от 4 кораба, но сега се започва с 2 кораба, според възможностите на бюджета.", "date": "2018.07.19", "title": "НС одобри и парите за два нови кораба за флота"}
{"url": "https://www.monitor.bg:443/bg/a/view/bsp-ne-dava-predvaritelna-podkrepa-za-merkite-za-chumata-105831", "text": "БСП няма да даде предварителна политическа подкрепа на правителството за мерките срещу чумата. Това стана ясно от думите  на соцлидера Корнелия Нинова в кулоарите на парламента. Повод за нейния коментар са изявленията на двамата министри – на земеделието Румен Порожанов и на вътрешните работи Валентин Радев. По-рано през деня те обясниха, че спират с евтаназията на животни, а утре ще дойдат в НС, за да търсят подкрепа от партиите в НС за мерките срещу чумата по овцете и козите. „Докато не видим какво ще представят, никакви ангажименти не поемаме.“, каза Нинова. Тя отрече твърденията, че на последния председателски съвет е имало пълно единодушие за мерките, които властта трябва да предприеме. Именно затова тя е поискала стенограмите от последните два съвета, където темата е обсъждана. Въпреки това Нинова упрекна управляващите, че са закъснели с мерките, за които БСП настоявали. Едва сега се започнало с дезинфекцията, досега животните се загробвали без да се обработват с препарати, едва сега се изолирали и районите. Другото, за което помолили е хората да бъдат уведомявани предварително и да получават протоколи за иззетите животни. Нинова обвини правителството, че прави същата грешка и даде пример със село Болярово, където жителите и кметът научили от телевизията, че и там има огнище на чумата. Нинова заяви, че един месец никой не е показал протоколите от изследванията, на базата на които се прави евтаназията, а това се случило едва вчера. Вчера се съгласиха, че мерките трябва да продължат, а днес ги отлагат не защото БСП им пречи, а защото чакат резултати от проби“, каза още Нинова.  БСП продължава да иска оставката на Румен Порожанов, а Нинова обясни, че управляващите са си измили ръцете с отстраняването на един зам.-министър и хора на ниски нива.", "date": "2018.07.19", "title": "БСП не дава предварителна подкрепа за мерките за чумата"}
{"url": "https://www.monitor.bg:443/bg/a/view/pojar-v-kvartal-s-bylgari-v-chikago-105833", "text": "Голям пожар избухна около полунощ българско време в предградие на Чикаго, на 25 мили от града, в близост до летище Полуоки, където живеят много наши сънародници, съобщават местни медии. Горели са поне три сгради с много апартаменти в тях, откарват се пострадали хора в болниците, но не се съобщава за брой ранени или загинали. Над 100 огнеборци с пожарни коли от 25 района се бориха със стихията, която към момента е овладяна. На кадрите личат огромните кълбета дим, които са се издигали в района . За пожара алармираха в социалните мрежи българи, които живеят в Чикаго. \"BREAKING: Пожар в жилищен комплекс в предградието Prospect Heights, в което живеят много българи. Огънят бушува на 800 block of Mcintosh Court. Ако имате информация за наши сънародници в квартала моля свържете се е нас на newsroom@bg-voice.com или във фейсбук\", написа актьорът Никола Пашов, който се намира там. Трима души са ранени, съобщават чикагските медии. Над 100 души са евакуирани. На помощ за справяне с бедствието са се притекли доброволци от Червения кръст. В социалните мрежи вече стартира кампания за събиране на средства за пострадалите.", "date": "2018.07.19", "title": "Пожар в квартал с българи в Чикаго"}
{"url": "https://www.monitor.bg:443/bg/a/view/kzk-otrjaza-inerkom-ot-sdelkata-za-ch-ez-105840", "text": "Комисията за защита на конкуренцията не разрешава на фирмата \"Инерком България\" ЕАД на Гинка Върбакова да придобие българските дружества на ЧЕЗ. Това се вижда от решение на регулатора от днес. Решението подлежи на обжалване пред Върховния административен съд в 14-дневен срок, който започва да тече от съобщаването на компанията. Кандидатът за купувач е посочил в искането си до комисията, че няма вероятност след сделката да придобие господстващо положение на пазара. В хода на производството са изискани становища и информация от Министерство на енергетиката, Комисия за енергийно и водно регулиране, \"Електроенергиен системен оператор\" ЕАД и от основни конкуренти на участниците в концентрацията. Също с решение от днес антимонополният орган забрани придобиването на контрол от страна на ППФ ТМТ Бидко 2 Б.В., Нидерландия на чешкия милиардер Петер Келнер върху дейността на „Нова Броудкастинг Груп” АД, и индиректно върху нейните дъщерни дружества „Нет Инфо“ АД и „Агенция Ева“ ООД.", "date": "2018.07.19", "title": "КЗК отряза „Инерком“ от сделката за ЧЕЗ"}
{"url": "https://www.monitor.bg:443/bg/a/view/glasjat-syrbin-za-trenior-na-levski-105817", "text": "След раздялата с Делио Роси, спекулациите за това кой ще бъде неговият заместник стават все по-сериозни.  Според информация на “Блиц”, най-вероятният нов треньор на “сините” ще бъде сърбинът Александър Янкович. Твърди се, че той дори вече се е разбрал с шефовете на “Герена” и още утре ще пристигне в България и ще води тренировката на отбора в 18:00 часа. Янкович е познато лице на стадион “Георги Аспарухов”. Преди време той бе помощник треньор на Славолюб Муслин. След това двамата работиха заедно и в \"Цървена звезда\", \"Локомотив\" (Москва) и белгийския \"Локерен\". Впоследствие Янкович започна самостоятелна кариера като старши треньор на \"Цървена звезда\", \"Локерен\", младежкия национален отбор на Сърбия, \"Стандард\" (Лиеж), а за последно бе начело на \"Мехелен\". Вчера пък се появиха информации, че Муслин може да се завърне на “Герена”, но изглежда преговори са водени не с него, а с бившия му помощник. Друг специалист, чието име се спряга за треньор на \"Левски\", е Ясен Петров, но на този етап изглежда, че сърбинът е фаворит за поста.", "date": "2018.07.19", "title": "Гласят сърбин за треньор на \"Левски\""}
{"url": "https://www.monitor.bg:443/bg/a/view/stopani-koito-otglejdat-svine-trjabva-da-se-registrirat-v-kmetstvata-po-mesta-105835", "text": "Списъците на стопани, които притежават свиневъдни ферми в пазарджишки регион, трябва да бъдат обновени.  Гражданите, които отглеждат свине за лични нужди, пък трябва да се регистрират в кметствата по места. Това са част от спешните мерки, предприети с цел предотвратяване на опасното заболяване“ африканска чума“ по свинете след спешно извънредно заседание на Областната епизоотична комисия по заповед на губернатора Стефан Мирев. Мерките касаят както собствениците на ферми за прасета, така и стопаните, които отглеждат животни за лично ползване. Кметовете на общини от областта са задължени да съблюдават спазването на мерките, като ги оповестят в общинските комисии. Те трябва да разпоредят на управители на общински дружества по стопанисване на паркинги да засилят контрола по събиране и обезвреждане на хранителни отпадъци и не допускат животни до тях. Кметски ангажимент е да се контролира събирането на хранителни отпадъци на паркинги, като същото да се извърша в заградени места в затварящи се съоръжения, който възпрепятстват достъпа до тях на хора и животни. Градоначалниците и селските кметове трябва да не допускат създаването на нерегламентирани сметища и изхвърлянето на отпадъци от животински произход на територията на общината, както и да осигурят условия за актуализация на списъците ( регистрите ) на собствениците отглеждащи свине по вид, брой и адресна регистрация, да осъществяват контрол при изпълнение на мерките, приети на общински епизоотични комисии. В случай, че има умрели животни, не се допуска загробване на трупове на умрели животни преди да са били взети проби от тях. Според шефа на местната Областна дирекция по безопасност на храните д-р Петко Митев африканската чума е изключително опасна за животновъдството и смъртността от нея е на 100 % заради липса на адекватно лечение  и ваксини. Най-застрашени са малките ферми и личните стопанства на хората, тъй като мерките за охрана и сигурност не са на необходимото ниво. Забранена е и търговията с живи животни в областта. Към момента няма данни  на заразени с опасното заболяване животни в региона.  ", "date": "2018.07.19", "title": "Стопани,\t които отглеждат свине, трябва да се регистрират в кметствата по места"}
{"url": "https://www.monitor.bg:443/bg/a/view/tapata-po-bul-vasil-levski-prodyljava-i-prez-avgust-105836", "text": "Ремонтите по бул. “Васил Левски” в София ще продължат и през август. В момента се реконструира отсечката от Ректората до ул.”Граф Игнативв”. След като приключат ремонтните дейност там, ще започне да се работи в участъка от Университета до паметника на Васил Левски. Това обясни зам.-кметът по транспорт Евгени Крусев, който провери подмяната на улично осветление по бул.”Симеоновско шосе”. Първоначално за две седмици бе затворено платното в посока от „Попа“ към Ректората. Движението се осъществяваше в по една лента в посока. От дни движението е обърнато и се затвори платното от Ректората към „Попа“. За полагане на износващия пласт асфалт целият булевард ще бъде затворен за един уикенд. Това ще бъде или последната седмица на юли, или през първата на август, уточни Крусев. Той посочи, че от днес е затворено напълно движението по бул.”Монтевидео” от ул.”Боряна” до бул.”Никола Петков”. Относно останалите ремонти в столицата Крусев заяви, че се движат в график, въпреки променливото време. Най-голямата реконструкция на ул. „Граф Игнатиев“ също върви в срок. До края на месеца трябва да бъде завършена ул.“Солунска“ между бул.“Витоша“ и ул.“ Христо Белчев“, за да продължи работата по ул.“Ангел Кънчев“ и площад. „Славейков“, обясни Крусев. В началото на август пък ще бъде затворен отсечката между ул. „6 септември“ и ул. „Шишман“. Зам.-кметът припомни, че пътните ремонти на столицата тази година ще струват 100 млн.лв. Паралелно с големите ремонти от общината работят и по подмяна на осветителни тела, както по големите булеварди, така и кварталните улици. За тази година от „Московска“ 33 са предвидили да вложат около 20 млн. лв. за подобряването на осветлението на града. В сумата влиза подмяна, изграждане и поддръжка. От началото на годината в столицата са подмени над 100 наклонени и опасни стълба, а над 1000 осветителни тела са сменени. Освен по бул. „Симеоновско шосе“, уличното осветление се изгражда и по бул.”Христофор Колумб”. “Активно работим и в кварталните градинки, районите около детски градини и училища”, каза Крусев. Предстои подмяна на осветлението на надлез “Надежда”, което не е подменяно откакто е построен. В район “Люлин” също ще бъдат вложени 500 хил.лв. за обновяване на осветлението по ключови булеварди в квартала. С нови лампи вече са в “Красна поляна”, подмяна ще има и по бул. “Константин Величков”.", "date": "2018.07.19", "title": "Тапата по бул. “Васил Левски” продължава и през август (ОБНОВЕНА)"}
{"url": "https://www.monitor.bg:443/bg/a/view/siderov-valeri-simeonov-rushi-patriotichnata-koalicija-105825", "text": "Валери Симеонов съзнателно руши патриотичната коалиция. Това стана ясно от думите на лидерът на \"Атака\" и шеф на ПГ на \"Обединени патриоти\" Волен Сидеров. Вътрешните престрелки между Атака, ВМРО и НФСБ продължават вече няколко седмици, но се изостриха изключително вчера, когато НС прие поправки в Закона за приватизация. С тях се намалява срокът от 10 на 5 години на специфичните задължения при приватизация, които обаче ще действат и за стари договори и приватизационни сделки. От НФЕБ скочиха първо срещу своите коалиционни партньори, които всъщност внесоха поправките, а след това и срещу ГЕРБ, тъй като тези промени обслужват Кирил Домусчиев и БМФ.   Валери Симеонов дори заплаши, че ще напусне управляващата коалиция.  Престрелките продължиха и днес, а Сидеров дори каза, че е обявил награда от 5 000  лева, ако се докаже, че има лобизъм за Домусчиеви. По думите му да се разруши успешна патриотична формация означава да предотврати утре да има такава изобщо. \"Валери Симеонов извършва разрушителни действия срещу коалицията ни\", коментира Сидеров, който уточни, че действията на Симеонов подлагат на риск и управляващата коалиция между ГЕРБ и патриоти. Сидеров обаче се зарече, че ще направи всичко възможно това правителство да си завърши мандата. \"Войната, която вицепремиерът води с определени бизнескръгове, не е полезна за България\", предупреди той и допълни - \"Да докаже защо обвинява бизнеса, не може така да се слагат черни печати и то само към българския бизнес. Защо не се занимава с т.нар. външни инвеститори, които дойдоха тук и ни грабят\". Сидеров упрекна Симеонов и обясни, че той не е нито съдия, нито следовател. На коалиционен съвет във вторник  пък поставил остро въпроса на Симеонов за медийните му изяви, с които атакува депутати от \"Обединени патриоти\". допълни Сидеров, визирайки следващите евроизбори.  \"Опозицията я няма. Какво става в държавата?. Някой обслужва олигарсите. В случая това са ГЕРБ, Воля и нашите партньори\", попита Касабов. По думите му тепърва ще се решава на национален съвет на НФСБ какви ще са бъдещите стъпки и ще се стигне ли до излизане от коалицията. \"Нищо не сме гласували, за сега всичко е вариант\", добави още той. Малко по-късно темата коментира и вицепремиерът Красимир Каракачанов. Коалицията Обединени патриоти е добра основа, проблемите трябва да се решават с диалог, каза той. Според него коалицията \"Обединени патриоти\" ще продължи да съществува и за следващите избори, а НФСБ и Симеонов няма да напускат коалицията - общата или патриотичната. Той разказа, че вчера са пили по кафе в кабинета на премиера Бойко Борисов, на която среща е бил и Валери Симеонов и са обсъждани няколко теми, включително и въпросните законови промени. На въпрос казал ли е Симеонов, че ще напуска ли коалицията, Каракачанов отговори - \"Е, как ще напуска!? Няма да напуска. Аз поне така чух вчера\". Каракачанов каза, че не е чувал Борисов да казва, че се страхува от братята Домусчиеви, както твърдят депутати от НФСБ, преразказвайки разговор между Симеонов и Борисов.  И Каракачанов, и Сидеров отрекоха да има лобизъм в законовите поправки.", "date": "2018.07.19", "title": "Сидеров: Валери Симеонов руши патриотичната коалиция (ОБНОВЕНА)"}
{"url": "https://www.monitor.bg:443/bg/a/view/london-identificira-otrovitelite-s-novichok-105834", "text": "Британски следователи смятат, че са идентифицирали заподозрените за нападението с нервнопаралитичното вещество Новичок срещу руския двоен агент Сергей Скрипал и дъщеря му в британския град Солсбъри през март, предаде Ройтерс, като се позова на Прес асошиейшън. Няколко руснаци са замесени в опитите за убийство, съобщи пред Прес асошиейшън източник, запознат със следствието. ДПА посочва, че самоличността на заподозрените е била потвърдена с кръстосани проверки на записи от камери за наблюдение на хора, влезли във Великобритания в този период.  Великобритания неведнъж е заявявала, че Русия е отговорна за нападението, но Москва отрича, добавя ДПА.", "date": "2018.07.19", "title": "Лондон идентифицира отровителите с Новичок "}
{"url": "https://www.monitor.bg:443/bg/a/view/otlojiha-evtanaziraneto-na-zarazenite-jivotni-105826", "text": "Евтаназирането на доказано заразените с чума животни беше отложено. Това стана ясно днес сутринта при представянето на взетите решения от Междуведомственият координационен щаб, който проведе заседание късно вечерта в сряда в МВР. Повод за това заседание бяха очакваните и неполучените до края на работния ден резултати от изследванията на пробите от животните от райони, съседни на установените огнища на заразата, както и промяната в декларираното доверие към действията на координационния щаб от представителите на всички политически сили, участвали в заседанието на председателския съвет, проведен вчера сутрин в кабинета на председателя на НС. На заседанието на координационния съвет бяха взети следните решения: oтлагане на планираните действия за евтаназия на доказано заразените животни, засилване на контрола на движението на хора и преместването на животни и животински продукти от и към зоните с огнища на зараза, изчакване на резултати от изследване на пробите от животните от райони, съседни на установените огнища на заразата, активна дейност по дезинфекция на 10-километровата зона около заразените зони, доставяне от МЗХГ и МВР на допълнително оборудване за пропускателните пунктове на изходните и входните пътища към населените места. „Утре ще отидем в Народното събрание и ще поискаме препотвърждаване на политическото доверие към правилността на действията на МЗХГ. Ако не го получим друг поема отговорността затова ще има ли разширяване на заразата, няма ли да има, а не ние. Тук сме, за да изпълним тази задачата, говоря за МВР, да подпомогнем органите, които ни показват протоколи“, каза вътрешният министър Валентин Радев при представянето на взетите решения.  „Какво друго трябва да направим, кого трябва да убедим, че има чума? Ако някой казва, че няма – утре в НС поема отговорността. Изчакваме колкото време решат народните представители – това е върховната власт, каквото ни кажат, това ще направим“, обясни Радев. От своя страна министърът на земеделието, храните и горите Румен Порожанов допълни, че въпросът за адекватното компенсиране, което в момента се прави, е съвсем отделен.  „Всеки стопанин, който пострада от унищожаването на стадата ще бъде адекватно компенсиран. Ще направим две поръчки. Първата бърза, за да можем да стартираме почистването на местата, в които са живели животните – оборите. Втората ще е по-дълга, ако се появяват в последствие подобни елементи. Максимално покритие имаме на обезпечаване“, заяви Румен Порожанов.  „Две са стадата, в които има констатирана положителна проба – едното е на баба Дора и едно в село Болярово. Трябваше да пристъпим към обичайната процедура за евтаназия на животните, но ще я отложим за малко време. Междувременно цялата дезинфекция, която е необходима на населеното място с присъствие на екипи, които да правят дезинфекция на входа, се извършва под усилен контрол“, каза още министърът. Порожанов посочи, че всички проби са качени на сайта на БАБХ. „Всяка една заповед, издадена от изпълнителния директор, е на базата на пробите с положителни протоколи. Очакваме и още такива. Надяваме се по места чумата бързо да бъде овладяна. Притесняваме се, че напрежението се нагнетява“, обясни той.", "date": "2018.07.19", "title": "Отложиха евтаназирането на болните животни"}
{"url": "https://www.monitor.bg:443/bg/a/view/oborudvat-lovcite-da-vzemat-kryv-ot-gliganite-105837", "text": "До края на седмицата стопанисващите дивеча във всички ловностопански райони на страната ще получат необходимите комплекти за вземане на проби от отстреляните диви свине за изследване на месото за трихинелоза и Африканска чума по свинете (АЧС). 40 000 бр. са комплектите вече са получени от регионалните дирекции по горите и предстои получаването им от всички структури, стопанисващи дивеча в България, съобщиха от Изпълнителна агенция по горите (ИАГ). С писмо от 6 юли 2018 г. на изпълнителния директор на Изпълнителна агенция по горите са изпратени указания за необходимите мерки, които трябва да се вземат от ловците при отстрел на дива свиня. Комплектът за взимане на проби съдържа вакумтейнери за кръв, контейнери за органни проби, пликове, писмо. В писмото се описват датата и мястото на отстрела, възрастта, пол, килограми на дивата свиня. Пробите се изпращат в максимално кратък срок до лаборатория, определена от БАБХ. Списъкът с лабораториите и техните адреси са изпратени с указанията, като е предвидено намаление на цената за изследване на месото от дива свиня. Тези изследвания за трихинелоза и АЧС са задължителни и отговорността е на ловците. Вземането веднага на проби и изпращането им за изследване е изключително важна мярка, с която навременно ще бъдат определени и ограничени териториите при възникване на тези опасни болести в нашата страна, които могат да доведат до заразяване не само на дивите свине, както и до изключително големи стопански и икономически загуби . Изпълнителна агенция по горите отново призовава българските ловци за стриктно спазване на наложените мерки от Министерство на земеделието, храните и горите и Изпълнителна агенция по горите във връзка с опасността от навлизането на африканска чума при дивите свине и за ограничаване разпространението на заболяването. От горската агенция обявиха още финансови облекчения с цел стимулиране на отстрела на диви прасета. За отстреляна дива свиня при групов лов на възраст до една и от една до две години няма да се плаща нищо. За отстреляна женска дива свиня над 2 години цената от 500 евро става 100 евро.", "date": "2018.07.19", "title": "Оборудват ловците да вземат кръв от глиганите"}
{"url": "https://www.monitor.bg:443/bg/a/view/sydjat-kim-kardashijan-105839", "text": "Нова среща в съда грози риалити сензацията Ким Кардашиян. Маркетинговата компания Vibes Media е подала иск срещу звездата и фирмата й The KKW Beauty за плагиатство. Актуалната линия парфюми на най-известното попълнение в клана Кардашиян носи името Vibes и шишенцето му почти се припокрива с логото на маркетинговата компания. заяви говорител на Vibes Media. Според TMZ, в съда те искат парфюмът на Ким да се спре от продажба и останалите продукти да бъдат унищожени. Това не е първото подобно дело срещу Ким Кардашиян, което се разглежда в момента. Миналият август тя бе обвинена отново в плагиатство, а исканата сума за обезщетение достига 100 милиона долара. Обектът на предполагаемата кражба са модели кейсове за телефон. Мъж на име Хушманд Харуни твърди, че патентът е негов и датира от 2013 г. към фирмата SnapLight. Звездата от Keeping Up With the Kardashians е пуснала прословутия кейс като продукт на компанията си Kimsaprincess Inc. Документите към делото показват, че SnapLight настоява за горепосочената сума, за да покрие загубата от продажбите, които е извършила 37-годишната красавица.  ", "date": "2018.07.19", "title": "Съдят Ким Кардашиян"}
{"url": "https://www.monitor.bg:443/bg/a/view/ministyryt-na-turizma-shte-inspektira-plaj-slynchev-brjag-sever-105824", "text": "Министърът на туризма Николина Ангелкова съвместно с контролните органи от РИОСВ и РЗИ ще инспектират морски плаж „Слънчев бряг- север“, днес от 15,30 часа. Проверката ще започне от хотел Еврика. Тя цели на място да се установи качеството на морската вода съобразно с нормите, гарантиращи безопасност на туристите. Инспекциите на плажовете започнаха с откриването на сезона и ще продължат през цялото лято. Те ще се извършват както по предварителен график, така и по сигнали. Информация към Министерството на туризма всеки желаещ може да изпраща на имейл адрес: control@tourism.government.bg; и на телефон 02/9046 833.", "date": "2018.07.19", "title": "Министърът на туризма ще инспектира плаж „Слънчев бряг- север“"}
{"url": "https://www.monitor.bg:443/bg/a/view/evrodeputatyt-momchil-nekov-se-usymni-v-rezultatite-za-jivotnite-ot-frenskata-laboratorija-105821", "text": "Настоявам, че евтаназията е пропорционална мярка, ако има чума. Някой доказа ли, че има чума? Ако има заразено животно в стадото, стадото се е евтаназира, а регионът в 10 км зона трябва да е под наблюдение. Ако има отрицателни анализи, тези стада трябва да бъдат запазени. Това заяви евродепутатът от Партията на европейските социалисти (ПЕС)/БСП Момчил Неков в ефира на БНТ.  Хората в региона са в страх, не знаят какво ще стане. Изпратил съм приоритетен въпрос към ЕК, към Европейската агенция по безопастност за храните и френската лаборатория, за която има съмнения. Настоявам да се изкарат анализите, които са изпратени, от лабораторията. Говори се, че резулататите от тази лаборатория са анонимни. Тази лаборатория във Франция е​, говори се, че се финансира от проекти, коментира още Неков.  При чума тези тела на животните трябва да се горят, а не да се заравят в ямата. Никой не е против евтаназията, ако е доказано, че има такъв случай. Кой показа обаче резултати?, попита евродепутатът. На европейско ниво ще има компенсации, аз лично ще настоявам за това те да бъдат пропорционални, категоричен бе още Неков.", "date": "2018.07.19", "title": "Евродепутатът Момчил Неков се усъмни в резултатите за животните от френската лаборатория  "}
{"url": "https://www.monitor.bg:443/bg/a/view/italija-e-vtori-tyrgovsko-ikonomicheski-partnior-na-bylgarija-za-2017-g-105827", "text": "4,5 млрд. евро е стокообменът между България и Италия през 2017 година, което прави италианската държава втори търговско-икономически партньор на страната ни за изминалата година.Това заяви заместник - министърът на икономиката Лъчезар Борисов в речта си при представяне на Бизнес гайд за страната ни, изготвен от Конфиндустрия България. На събитието за представяне на справочника, който да подпомогне италианските инвеститори да се запознаят с икономическата обстановка в България, присъстваха още посланика на Италия Н.Пр. Стефано Балди, председателят на Конфиндустрия България Мария Луиза Мерони, изпълнителният директор на Българската агенция за инвестиции Стамен Янев, както  и предприемачи от различни сектори. Икономическият заместник-министър изтъкна още, че Италианската страна е на 4-то място в класацията на водещите инвеститори у нас за последните 20 години. По думите му според анкети на други чуждестранни търговски камари 90% от инвеститорите стъпили вече в България биха реинвестирали в страната ни, което е доказателство за подобряване на бизнес климата. „Предвиждаме икономическият растеж през тази година да достигне 4% , както и  10% реален ръст на инвестициите през 2018 година“, подчерта Борисов. Мария Луиза Мерони посочи, че Изданието може да послужи на всеки един предприемач, който ще инвестира в България да получи повече информация. По думите й Бизнес гайдът ще бъде като  наръчник за инвеститорите които искат да развиват дейност тук, като представя икономически финанси и инвестиционните възможности в страната.", "date": "2018.07.19", "title": "Италия е втори търговско- икономически партньор на България за 2017 г."}
{"url": "https://www.monitor.bg:443/bg/a/view/oficialno-milan-idva-v-chest-na-gundi-105828", "text": "Италианският гранд \"Милан\" ще гостува на \"Левски\" в чест на легендата на Георги Аспарухов, съобщи официалният сайт на \"сините\". Мачът по случай 75-годишнината на Гунди е на 11 август на стадион \"Васил Левски\". \"Росонерите\" са седемкратни носители на най-престижния трофей в европейския клубен футбол КЕШ/ШЛ и отстъпват само на испанския гранд Реал Мадрид, който е рекордьор с 13. Ето какво пише за събитието на официалния сайт на Левски:    \"Половин век след един от най-паметните мигове за Левски, една история е на път да бъде продължена… В края на 1967 г. пред 50 000 зрители на стадион „Васил Левски“ „сините“ се изправят срещу италианския колос Милан в 1/16-финал-реванш от турнира за Купата на носителите на купи. Тогава едно българско име блесва по-силно и от звезда – това на Георги Аспарухов. В 75-та минута на срещата от фаул Гунди изстрелва мощен снаряд във вратата на „росонерите“ и изравнява мача. Италианците остават силно впечатлени от таланта на легендарния футболист. Няма да забравят също и категоричния отказ на българския нападател да подпише с клуба, да напусне родината си и да остане да се състезава за тях въпреки баснословната сума, която му предлагат… И днес те все още помнят големия Гунди и неговата незабравима игра на зеления терен.     Сега – пет десетилетия по-късно, седемкратният повелител на Европа отново ще почете емблематичната деветка. На 11 август (събота) Милан ще гостува на Левски на стадион „Васил Левски“ за грандиозния спектакъл по случай отбелязването на 75-годишнината от рождението на Георги Аспарухов-Гунди. Червено-черните ще заменят първоначално обявения съперник на „сините“ – Бока Хуниорс.  Закупените билети за мача Левски – Бока Хуниорс с дата 19 август 2018 г. важат без презаверка за двубоя между Левски и Милан на 11 август 2018 г. на стадион „Васил Левски“.   Всички заедно на 11 август в чест на Гунди!   Събитието „75 години Георги Аспарухов“ е на 11 август 2018 г. на Национален стадион „Васил Левски“. Начало 19:43 часа. Билети за звездния футболен мач между Левски и Милан търсете в мрежата на Eventim в цялата страна и online. Цена на билетите: от 9,57 до 194, 30 лева. Цена на семеен пакет: 19,14 лв., който включва два билета на цени от 9,57 лв. Семейният пакет важи единствено за Сектор Г, като включените в него два билета не се продават по отделно.      ", "date": "2018.07.19", "title": "Официално: \"Милан\" идва в чест на Гунди"}
{"url": "https://www.monitor.bg:443/bg/a/view/lekari-byrkat-lajmska-bolest-s-leten-grip-105808", "text": "Лекари объркват лаймската болест с летен грип. Причината е, че първоначалните им симптоми са много сходни. Така лечението на инфекцията се забавя, съобщиха вирусолози. 21 случая са диагностицирани в страната само за една седмица, всички те са потвърдени и серологично. От началото на годината в страната 247 човека са били инфектирани с лаймска болест след ухапване от кърлежи. Това показват данните на Националния център за заразни и паразитни заболявания. От там уточняват, че има драстично увеличаване на инфектираните в сравнение с 2017-а. За същия период през изминалата година са регистрирани 145 случая. „Заразата не се предава от човек на човек и болният не е опасен за околните. Инкубационният й период е от 3 до 30 дни, най-често от 7 до 14. втрисания и болки в ставите са симптомите на лаймската болест. Те са типични и за летните зарази, причинявани от рино и адено вируси. Точно затова и някои доктори могат да не се досетят, че става дума за лаймска болест особено, ако пациентът не се е сетил да им покаже червеникавото петно с радиални кръгове, което е оставил заразеният кърлеж. За разлика от него, ако членестоногото не е инфектирано, то оставя само еднородно розово-червено петно. Обикновено издайническите кръгове са с диаметър до 20 см. Ако обаче човек го чеше или върху него опира дреха от по-груб плат като ленен например, то може да нарасне до 60 см. В периметъра му кожата силно сърби, усеща парене и тъпа болка. То може да се появи в областта на корема или кръста, краката, под мишниците, на шията или по слабините. Кърлежите предпочитат тези места, тъй като кожата там е по мека и те се впиват с лекота. В първите два-три дни обикновено има малка пъпчица, която наподобява разчесаното място от ужилването на комар. върху главния мозък. Те се изразяват в главоболие, гадене и повръщане на 2 – 3 часа. Освен това инфектираният става раздразнителен към светлината, чувства напрежение във врата. Понякога тези прояви са придружени с лека форма на жълтеница. В 7 на сто от случаите тези първи симптоми на болестта не се проявяват. Да се потвърди или отхвърли диагнозата могат да кажат със сигурност само лабораторните изследвания. Във втората, същинската фаза на болестта, спирохетата на инфекцията, чрез кръвта е постигнала всички органи и системи. Тя може да порази нервната система, появяват се периферни невропатии. От своя страна, те довеждат до скованост на краката и ръцете, както и до В сърдечната област тя се проявява с болки и кардиоблокади. Ако не се предприеме лечение, в третия стадии болестта вече е провокирала хронични заболявания: артрити, атрофичен дерматит и възпаления на нервни окончания. За разлика от някои други инфекциозни заболявания, лаймската болест не се поддава на природолечение. На цярове с билки не се поддава и марсилската треска, която също се предава от т. нар. кучешки кърлежи. през последната една седмица. Общо 98 са заразените с нея от началото на годината до сега, което е в повече от 2017-а. Тогава към същия период случаите са били 87, показват данните на Националния център за заразни и паразитни заболявания. Марсилската треска се причинява от грам – отрицателна бактерия, която съдържа клетъчна стена. Това я прави много устойчива. Веднъж достигнала до цитоплазмата, тя започва да се дели и размножава невероятно бързо. Симптомите са кожно възпаление на ухапаното от кърлежа място. За разлика от лаймската болест, при която то е розово, при треската представлява черно петно. То на практика е некрозирал участък от дермата и епидермиса на кожата. възпаленията на кръвоносните съдове за характерни за марсилската треска. Следва разстройване на храносмилателния тракт, възпаление на бъбреците, болки в сърцето, бели дробове и черния дроб. Ако лечението не започне в първите два – три дни, е напълно възможно инфекцията да провокира бъбречна недостатъчност, която е необратима.", "date": "2018.07.19", "title": "Лекари бъркат лаймска болест с летен грип "}
{"url": "https://www.monitor.bg:443/bg/a/view/stadoto-na-baba-dora-podleji-na-evtanazija-105832", "text": "Животните на баба Дора, от Шарково, не са били на оборен режим, били са контактни със заразени стада и е необходимо също да бъдат евтаназирани. В две от стадата има констатирана положителна проба - едното в с. Шарково и друго - в Болярово. Задължителната процедура - евтаназия на животните временно се отлага, съобщиха от земеделското министерство. Всяка заповед, издадена от изпълнителния директор на Българската агенция по безопасност на храните, е на базата на протоколи с положителни проби, уточняват от МЗХГ. Реизултатите от всички проби са качени на сайта на агенцията. Междувременно продължава дезинфекцията на входа на населените места под усилен контрол и в присъствието на екипи. Това съобщи министърът на земеделието, храните и горите Румен Порожанов на брифинг в сградата на МВР след провеждане на Междуведомствения координационен щаб. Министърът на вътрешните работи Валентин Радев посочи, че заедно с министърът на земеделието искат да бъдат изслушани утре в Народното събрание. Целта е оперативният щаб за борба с чумата по овцете и козите да получи подкрепа от депутатите за мерките за ограничаване на заразата. Решено е и да се сформира местен координационен щаб в Болярово. Засилват се мерките, охраната и действията за задържане на огнищата, като по този начин се предотвратява разпространението на заразата. Важно е да се ограничи движението. Министър Радев призова всички, които не са от района и мислят, че помагат на някого, да се допитват до местния координационен щаб. По-късно от БАБХ обявиха за открито вторично огнище на болестта в Болярово. Разпоредено е животните от стадото да бъдат евтаназирани по хуманен начин. Освен дезинфекцията на оборите ще бъде направено обследване къде са били животните в последните няколко седмици и къде са реализирани продуктите добити от тях, пише в заповедта на БАБХ д-р Дамян Илиев. В агенция вече е сформиран Национален кризисен щаб за справяне с болестите инфлуенца по птиците и чума по дребните преживни животни, както и за прилагане на превантивни мерки за неразпространение на африканската чума по свинете. Щабът ще заседава всеки понеделник, като целта е да подпомага изпълнителния директор по вземане на решения, свързани с овладяване на заразите.", "date": "2018.07.19", "title": "Стадото на баба Дора подлежи на евтаназия (ОБНОВЕНА)"}
{"url": "https://www.monitor.bg:443/bg/a/view/arestuvaha-nadzirateli-ot-varnenskija-zatvor-105829", "text": "Трима надзиратели от Варненския затвор са арестувани, съобщи Дарик. По първоначална информация те са позволявали на излежаващ присъда да напуска затворническото общежитие безконтролно. До момента няма информация кои са задържаните.   Това е поредният случай на установени нарушения в системата на затворите. След поредица от бягства в последните месеци се разбра, че над 800 лишени от свобода у нас работят на обекти извън затворите без никаква охрана.", "date": "2018.07.19", "title": "Арестуваха надзиратели от Варненския затвор"}
{"url": "https://www.monitor.bg:443/bg/a/view/v-mladost-iskat-ostavkata-na-vremennija-si-kmet-105823", "text": "Жители на столичния район „Младост“ излязоха на втори протест само за седмица срещу застрояване на зелена площ. Те планираха поход от градинката пред магазин \"Лидл\" в \"Младост 3\" до районната община с искане на оставката на временния кмет Румен Русев.  Преди повече от седмица в градинката срещу бл. 325 започна строеж на 7-етажна сграда. Русев е на мушката, защото не спира строежа. Гражданите заявиха, че ще поискат оставката и на кмета Йорданка Фандъкова.  \"В момента това е единственото място, където млади хора сутрин си извеждат децата, и сега искат да ни го отнемат. Да не говорим, че не ги спира нито събота, нито неделя да вършеят с тези трактори. Тук е решено този малък участък да бъде застроен“, заяви протестираща гражданка, цитирана от БГНЕС. Неин съмишленик поиска специализираната прокуратура да разследва истинността на документите за строежа. Главният архитект Здравко Здравков обясни пред Нова телевизия, че теренът е предвиден за застрояване още през 2013 г. Той се върна в далечната 1990 г. - тогава от двете страни на бул. \"Александър Малинов\" било позволено застрояване, тъй като това е смесена многофункционална зона. Намеренията били в нея да се строят младежки дом и игрална зала, но инвеститорът, който сега строял, обжалвал и спечелил. Според него тази земя никога не е била предназначена за озеленяване. Пред агенцията Русев обясни, че разрешението за строеж е издадено от главния архитект на София Здравко Здравков. 40% от терена, върху който се строи блокът, е бил общински, но преди 4 години с решение на Столичния общински съвет е продаден на Стилиян Георгиев, който е член на Съвета на директорите на „Пазари Запад“ ЕАД. Според временния кмет на \"Младост\" всички процедури са спазени и няма нищо незаконно, тъй като са извършени проверки по документацията. „При нас е внесено предложение за строеж на една сграда. Тя е с височина 21 м, или това са 7 етажа. На първия ще се разполагат магазини, а на останалите 6 етажа ще има апартаменти. Съседната сграда, която е планирана, все още няма издадено разрешение за строеж. В плана за изменение на застрояването в района са предвидени само две сгради, които ще са на калкан“, заяви Русев, опровергавайки твърдението на гражданската организация \"Зелен Младост\", че до парка ще се строят 3 блока. От организацията обаче определиха твърденията му като неверни и дори се поправиха, че сградите, които ще се строят в близост до парка, са 5. Информацията им била от електронната страница на \"ГИС-София\" ЕООД.", "date": "2018.07.19", "title": "В \"Младост\" искат оставката на временния си кмет   "}
{"url": "https://www.monitor.bg:443/bg/a/view/remontite-v-sofija-se-dvijeli-v-srok-105822", "text": "И тази година имаме мащабна програма за реконструкция в столицата. Продължаваме и с нашите планове - разширение и изграждане на нови улици и булеварди. Това заяви столичният кмет Йорданка Фандъкова в ефира на БНТ по темата с летните ремонти в София.  Снощи пуснахме движението по бул. \"Тодор Каблешков\". От днес започва и етапът на разширение на бул. \"Монтевидео\". Работи се активно. Обърна се движението по бул. \"Васил Левски\". За един уикенд ще трябва да затворим булеварда изцяло. Около ул. \"Граф Игнатиев\" се работи много активно, работи се и по ул. \"Солунска\" като част от проекта, коментира Фандъкова. Предвиждаме и засяване на над 70-76 дървета в тази зона.  Към момента всички обекти се движат в срок. Строителството на метрото също се движи в срок. Имаме програми за тротоари и отделна програма за осветление. Заложили сме изключително сериозни санкции на фирмите, които не спазват срокове, заяви още столичният градоначалник.   ", "date": "2018.07.19", "title": "Ремонтите в София се движели в срок  "}
{"url": "https://www.monitor.bg:443/bg/a/view/gen-kiril-vojnov-otkrihme-oshte-1100-jazovira-fantomi-105783", "text": "Изведените от експлоатация хранилища не се ликвидират, казва в интервю пред \"Монитор\" зам.-председателят на Държавната агенция за метрологичен и технически надзор. - Засега всичко е под контрол. Не бива да забравяме обаче, че има ситуации, в които хората сме безсилни срещу стихиите на природата. Но ние правим всичко по силите си, за да вземем превантивни мерки - непрекъснато се следят водоемите и не се допуска да стане авария и да се нанасят щети. Преливане винаги има, но то трябва да е контролирано през преливника. В последните месеци поддържаме свободни обеми в язовирите, които да могат да поемат високите води, породени от честите и нерядко обилни валежи. - От началото на 2018-а сме поверили около 3500 водоема, като до края на годината ще бъдат проверени всички 6822 язовира в страната. Основните нередности, които установяват нашите инспектори, са проблеми в преливниците на водоемите, в състоянието на язовирните стени и основните изпускатели. В следствие на дългата експлоатация, особено в последните 20 години, не е обръщано достатъчно внимание на язовирите и те не са поддържани според изискванията. Не всички водохранилища обаче са проблемни. Язовирите на Министерството на енергетиката, голяма част от съоръженията на „Напоителни системи” се поддържат добре. Не са в добро състояние основно микроязовирите, които навремето се стопанисваха от текезесетата и АПК, а сега са собственост на общините. Преди 2 години, когато ДАМТН пое контрола на язовирите, те образно казано, ни бяха дадени в насипно състояние. Продължаваме да установяваме досега неизвестни водохранилища. Към 1 януари 2018 г. броят на изкуствените водоеми в България бе 5701, а сега са вече - 6822 или с над 1100 повече. Очаква се още около 200 язовира да се установят на територията на област Кърджали. - Да. Те са малки водоеми и кметовете по места би трябвало да ги знаят и да дават информация за тях. Те са малки изкуствени водохранилища. Някои от тях са с площ 150-200 квадрата, но щом имат стена и преливник, се водят язовир. - За спешен ремонт са 414 от проверените досега язовири. 352 от тях са собственост на общините и немалка част от тях се намират на територията на областите Хасково, Кърджали и Враца. Съгласно новият закон местните власти, които не искат да стопанисват язовирите на територията на общините, могат да ги прехвърлят на държавното предприятие, което се създава към икономическото министерство. Държавата поема стопанисването и отговорността за тези хидротехнически съоръжения, които винаги изискват много внимание и средства. - Решението е тяхно. Никой не ги задължава насила да прехвърлят водоемите на държавата. Искам да припомня, че за втори път държавата си заема мястото. Първият път бе с преминаването на контрола на язовирите изцяло към ДАМТН. Сега се видя невъзможността на местните власти да поддържат язовирите според стандартите за безопасност и бе създаденото държавното предприятие, което да поеме тяхното управление. Не бива да се забравя, че всеки собственик носи отговорността за състоянието на язовирите. Водоемите, които са в най-лошо състояние ще бъдат ремонтирани спешно от държавата. В случаите, когато настоящият собственик реши да запази водоема, който стопанисва, той ще трябва да поеме разходите и отговорността за ремонтната му дейност. Държавата не може да допусне да бъде застрашен животът и здравето на хората и целостта на инфраструктурата. Кметовете имат три месеца, до първата десетдневка на октомври, да решат дали прехвърлят язовирите не държавата или водоемите да останат общинска собственост. - Няма ли, трябва да се подготвят. Висшите учебни заведения започнаха да си търсят своето място. Нашата дейност е много по-специфична, но Държавната агенция за метрологичен и технически надзор няма проблем с кадрите. Хората вече натрупаха и знания и опит. Имат и теоретичната подготовка. - Около 50. Има да разглеждаме още 5 заявления на собственици на водоеми, основно общини, за извеждане от експлоатация. Това обаче не значи ликвидация на изкуственото водохранилище. То само временно спира да се използва и няма завирен обем. Собствениците са длъжни да възстановят отново язовирната стена или други неизправни елементи от съоръжението. В условията на промяна на климата не можем да си позволим да лукса да премахваме язовири. Те имат и предпазваща функция по теченията на реките. При добра експлоатация те предотвратяват преливания и предпазват и населените места. - В момента все още се работи по критериите. След като те бъдат уточнени, ще бъде направена и класификацията на язовирите. Така най-малките, които не представляват опасност за населението и инфраструктурата, ще отпаднат от ежегодния контрол. Те ще се проверяват на всеки три години. По закон областните управители трябва да назначат комисии, които да направят класификацията на язовирите на съответната територия. - Изграждането на съвременни контролно-измервателните системи, е другият проблем, който ще се стремим да разрешим, колкото се може по-бързо. Те ще ни дадат възможност да следим по- точно състоянието на язовирите. За следенето на нивото на водата в общинските язовири се разчита на човешкия фактор. ДАМТН непрекъснато контролира, дали собствениците следят състоянието на водоема.  Ген. Кирил Войнов е роден на 10 декември 1950 г.  През 1975 г. започва работа като командир на взвод към Столичната служба за противопожарна охрана  В периода 1977-1981 г. специализира в Москва, където получава инженерна квалификация В периода 1994-2006 г. е директор на Национална служба „Пожарна и аварийна безопасност“ През 1999 г. е избран за Мъж на годината на БългарияПрез 2016 г. е назначен на поста главен директор на Главна дирекция „Надзор на язовирните стени и съоръженията към тях“ към Държавната агенция за метрологичен и технически надзор От началото на 2018 г. заема длъжността заместник-председател на ДАМТН     Владее руски език", "date": "2018.07.19", "title": "Ген. Кирил Войнов: Открихме още 1100 язовира фантоми"}
{"url": "https://www.monitor.bg:443/bg/a/view/lovjat-onlajn-moshenicite-po-transakciite-105810", "text": "Мошениците, които предлагат измамни услуги за почивки, наеми на апартаменти и стоки най-често са залавяни по трансакциите. Службите постоянно следят онлайн плащанията и при поредица от съмнителни преводи веднага започват проверка. Така само преди по-малко от месец са в която активно участие взели и служителите от ГДБОП в България.  Бандитите били част от престъпни мрежи, действала в интернет пространството. Те са задържани по време на международна операция „2018 e-Commerce Action (eComm 2018)“. Заради наболелия проблем, в нея са се включили всички 28 членки на Европейския съюз. Основната цел на предприетите действия била противодействието срещу онлайн измамниците, като държавите членки били координирани от Европол, където бил създаден и координационен център. Задържаните лица, са заподозрени в над 20 000 съмнителни транзакции с компрометирани кредитни карти, като общата стойност на плащанията била над 8 милиона евро. Също така в операцията участвал и частният сектор, който предоставил налични данни за пространството. „Много често поръчките от интернет магазини се правят на територията на Европейския съюз, като се използват банкови карти от други континенти. Именно това се следи от службите, особено, когато плащанията са по-сериозни“, обясниха разследващи пред „Монитор“.  Така се стигнало и до разбиването на групата, която превела през различни сметки над 8 млн. евро. В дните на операцията били извършени над 200 претърсвания, били проверени над 20 хил. съмнителни трансакции и други оперативни действия. Иззети са различни електрони устройства, банкови карти, парични средства и наркотични вещества. Не се съобщава за задържани българи, въпреки че се смята, че в бандата е имало участие на нашенци, които в момента се разследват.", "date": "2018.07.19", "title": "Ловят онлайн мошениците  по трансакциите"}
{"url": "https://www.monitor.bg:443/bg/a/view/ostava-vetrovito-shte-ima-kratkotrajni-valeji-105816", "text": "Днес ще се задържи ветровито. Ще духа умерен временно до силен вятър от запад-северозапад.  Облачността ще е променлива и до полунощ ще се развива купеста и купесто-дъждовна облачност. На места, главно в източната половина от страната, ще има краткотрайни валежи, придружени с гръмотевици. Максималните температури ще са между 24° и 29°, за София около 24°. По Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен до временно силен вятър от запад-северозапад. Максималните температури ще са 26-28°. Температурата на морската вода е около 26°. Вълнението на морето ще е 1-2 бала. В планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16°, на 2000 метра – около 10°. Атмосферното налягане ще се задържи по-ниско от средното за месеца и ще е без съществена промяна. В петък ще продължи да духа умерен вятър от запад-северозапад. Ще има временни увеличения на облачността и на места краткотрайно ще превали. Максималните температури ще бъдат между 25° и 30°. През почивните дни ще преобладава слънчево време. В следобедните часове ще има временни увеличения на облачността, но само на изолирани места слабо ще превали. Още в събота северозападният вятър ще отслабне, а в неделя ще се ориентира от изток-югоизток и ще се усили. Температурите ще се повишат и в неделя максималните ще бъдат между 30° и 35°.  ", "date": "2018.07.19", "title": "Остава ветровито, ще има краткотрайни валежи "}
{"url": "https://www.monitor.bg:443/bg/a/view/ganajskijat-virtuoz-auune-sule-s-izvynreden-vtori-koncert-u-nas-105807", "text": "След като вчерашният концерт на удивителния ганайски музикант Аюуне Суле беше тотално разпродаден, музикантът реши да направи жест към всички свои български почитатели, за които не останаха билети. И така днес, четвъртък, отново с начален час 21.00, отново във Второ студио на БНР на „Драган Цанков“ 4, Аюуне ще изнесе втори концерт в София, преди да тръгне на обиколка из България и съседна Македония. Иначе краткото му балканско турне включва участие на фестивалите „Каба Уикендос“ (с. Долен, Западни Родопи), „Джаз на село“ (Камен бряг) и „МКЦ за Скопие“ (посветен на годишнината от разрушителното земетресение през 60-те години на миналия век), още два черноморски концерта – във Варна и Бургас, както и концерт на откритата сцена Водна каскада в центъра на Плевен – като загрявка за плевенския „Есен Джаз Фест“ (от 7 до 9 септември), чийто акцент тази година е именно Африка. Тази пролет Аюуне Суле издаде и първия си пълнометражен албум за лейбъла на Арнолд де Боер (от The Ex) Makkum Records. Албумът We Have One Destiny съдържа както електронизирани и електрифицирани версии на познати ни вече парчета на музиканта (като What A Man Can Do A Woman Can Do More Better), така и съвсем нови за европейската публика песни. Програмата му в София е напълно акустична - за глас-гласище и колого (традиционна двуструнна ганайска китара). И на този концерт ще има специални гости на няколко от песните. Инструментът колого, на който Аюуне свири, само допреди няколко десетилетия се е използвал единствено като „помощник“ на шамана в лечебните наричания и на него се е свирело само у дома по специални поводи. Днес музиката за колого води и свой паралелен сценичен живот с артисти от Гана като Кинг Аишоба, Атамина, Принс Бужу, Асаа Нахо и други наши съвременници. Представител на това „златно поколение“ е и Аюуне Суле, чийто репертоар, както и този на „краля на кологото“ Кинг Аишоба включва и традиционни песни от Северна Гана, но най-вече авторски песни със социална насоченост. Темите варират от несигурността на утрешния ден, през съдбата на африканците, заминали за Европа и забравили своята култура, до проблемите за равноправието между мъжа и жената в съвременния свят. Важен елемент от музиката за колого е трансът. С гостуването на Аюуне Суле в България БНР отбелязва и 10-годишнината на радиофестивала „Аларма Пънк Джаз“.", "date": "2018.07.19", "title": "Ганайският виртуоз Аюуне Суле с извънреден втори концерт у нас"}
{"url": "https://www.monitor.bg:443/bg/a/view/trymp-putin-e-lichno-otgovoren-za-izborite-v-sa-sht-105818", "text": "Президентът на САЩ Доналд Тръмп каза снощи, че смята руския си колега Владимир Путин лично отговорен за руската намеса в изборите в САЩ през 2016 г., предаде Ройтерс. Тръмп каза това в интервю за телевизия Си Би Ес. На зададен му въпрос дали смята, че Путин носи лична отговорност за намесата, Тръмп отговори: \"Точно както смятам себе си за отговорен за нещата, които стават в тази страна, така и той като лидер на своята страна, да, той е отговорен\", каза Тръмп. След това водещият го попита какво именно е казал той на Путин по този повод в разговора им на четири очи в Хелзинки. \"(Аз бях) много убедителен..., че не можем да позволим (да става) нещо подобно. Дадох му да разбере, че ние няма да допуснем това, и то е точно така\", каза президентът на САЩ. В същото време на брифинг снощи говорителката на Белия дом Сара Сандърс съобщи, че президентът на САЩ Доналд Тръмп е предупредил руския лидер Владимир Путин, че Русия не трябва да се намесва в американските избори. Часове по-рано Тръмп направи коментар за финансирането на НАТО. Той заяви, че черногорците са \"много силен, много агресивен\" народ и изрази опасенията си, че най-новият член на НАТО може да вкара Алианса в голяма война. В интервю за Fox News след срещата си с руския президент Путин в Хелзинки, Тръмп беше запитан за Член 5 от Варшавския договор за НАТО, който гласи, че атака срещу една страна членка е атака срещи всички членки на пакта. На въпрос на интервюиращия \"Защо моят син трябва да бъде изпращан в Черна гора да я защитава от атака\", Тръмп отговори: \"Разбирам това, което питаш. И аз си задавам същия въпрос\". Той подчерта, че Черна гора е \"малка страна с много силен народ. Те са много силен народ, те са много агресивен народ. Те могат да покажат агресивност и, честито, ние сме в Трета световна война\". Президентът повтори, че всеки член на НАТО трябва да изпълни финансовите си ангажименти: \"Вие трябва да платите, вие трябва да платите\".", "date": "2018.07.19", "title": "Тръмп: Путин е лично отговорен за изборите в САЩ"}
{"url": "https://www.monitor.bg:443/bg/a/view/shefkata-na-dvoreca-v-balchik-otrjazala-festa-za-kyso-kino-105802", "text": "Организаторите на Международния фестивал за късометражно кино „В Двореца“ (IN THE PALACE International Short Film Festival) в Балчик отправиха открито писмо до премиера Бойко Борисов, вицепремиера Томислав Дончев, министъра на културата Боил Банов, председателя на комисията за култура в НС Вежди Рашидов и медиите, с което апелират институциите да инициират закъснелия с повече от година конкурс за директор на „Двореца“. Както „Монитор“ вече писа, на финала на 15-ото юбилейно издание на форума в началото на месеца, екипът на фестивала направи неочаквано официално изявление, обявяващо притеснения от определени порочни практики, спъващи оптималното му провеждане и обяви неговото преустановяване до разрешаване на казуса. Организаторите поискаха оставката на Жени Михайлова, директор на ДКИ-КЦ „Двореца“ в Балчик. „В продължение на 15 поредни години Международният фестивал за късометражно кино „В Двореца“ представя съвременно филмово изкуство от България, Европа и света, като допринася за развитието му и предоставя платформа за изява на млади творци и на доказани професионалисти. Фестивалът е пространство за културна среща на артисти, студенти, образователни институции и общественост, където те се докосват до най-нови тенденции и, посредством неформални методи на обучение и интердисциплинарен обмен, разширяват познанията си в областта на изкуствата“, припомнят организаторите на фестивала в официалното си становище по казуса. Като изтъкват в началото на експозето си културната, икономическата и социалната роля на фестивала през годините, авторите на отвореното писмо казват: „За съжаление, при последните 4 издания, организацията и провеждането на фестивала в ДКИ-КЦ „Двореца“ започнаха да стават все по-трудни с всяка следваща година. Затрудненията започнаха след назначаването на г-жа Жени Михайлова за директор на Института, като превърналата се в „традиционна“ конфликтна атмосфера започна да се отразява и върху качеството на културния ни продукт, и върху фестивалния имидж“. От встъпването в длъжност на Михайлова, чийто 4-годишен мандат изтече през юни 2017 г., от страна ДКИ-КЦ „Двореца“ – съорганизатор на фестивала, липсва всякаква представителност по време на събитието: няма присъствие на нито една церемония по откриване, на нито една пресконференция; не е приветстван нито един член на жури, делегат, официален гост или участник; най-важното – не е посетен нито един фестивален модул, не е изгледан нито един филм за целия период от 5 години, твърдят организаторите на феста в писмото си. Подобно поведение изразява липса на ангажираност към събитието и неуважение към труда на съорганизатори, участници, лектори, жури и пр., категорични са те. „Освен че не познава и не подкрепя събитието, директорът на ДКИ-КЦ „Двореца“ тенденциозно саботира фестивала на всяко ниво, като неспазването на договорните отношения е само малка част от тази практика. В същото време Институтът се е превърнал в арена на евтина и безвкусна сбирщина и кич. Налице е драстично снишаване на качеството на предоставяните услуги. За сметка на значимите си събития, които осигуряват международна видимост на комплекса и града, Културен център „Двореца“ все по-интензивно и приоритетно се ангажира с дейности като провеждане на сватби, частни празненства и други имитационни и бутафорни мероприятия и инициативи“, алармират създателите на фестивала. И разкриват: „В резултат на това, че поставихме под въпрос случващото се и неслучващото се през последните 5 години, директорът на ДКИ-КЦ „Двореца“ прекрати договора за сътрудничество с IN THE PALACE International Short Film Festival именно в момент, в който фестивалът отвори нови врати за развитие и професионални възможности не само за родната индустрия, но и за световното късометражно кино. Прекратяването договора на Института с IN THE PALACE поставя в риск изпълнението на вече договорени и финансирани дейности от ЕС и неговите институции. То не само цели да унищожи едно голямо международно събитие, единствено по същността си за тази част на Европа и припознато като устойчив партньор от институции като Европейска фестивална асоциация и Академията на филмовите изкуства и науки в САЩ, но вреди и на цяла една индустрия в региона“. „С настоящото писмо искаме да повдигнем въпроса: Кой и на какво основание има право да унищожи 15-годишна културна традиция с безгранична перспектива за развитие? Допустимо ли е това да се случва?... Призоваваме всички адресати да вземат компетентно отношение по настоящия казус. Апелираме Министерството на културата да влезе в своите правомощия и да инициира закъснелия с повече от година конкурс за директор на ДКИ-КЦ „Двореца“. Вярваме, че Институтът трябва да бъде управляван от визионер и стратег с професионален опит в областта на изкуствата и културата, с идея за адекватно развитие и съхраняване на културното наследство и ценности“, завършват авторите на писмото с надеждата, че по конфузния случай ще има положително развитие.", "date": "2018.07.19", "title": "Шефката на Двореца в Балчик отрязала феста за късо кино"}
{"url": "https://www.monitor.bg:443/bg/a/view/ispanskite-socialisti-glasjat-zakon-za-seksa-samo-s-izrichno-syglasie-105819", "text": "Испанското правителство на социалистите ще въведе законопроект, който има за цел да изясни неяснотата в случаи на изнасилване, пише \"Гардиън\". Според законопроекта съгласието за секс трябва да бъде изрично. Подчертава се, че \"да\" означава \"да\", а всичко друго, включително мълчание, ще означава отричане. Секс без изрично съгласие следователно ще бъде възприеман като изнасилване. Решението на правителството да внесе промените идва след бурното недоволство във връзка с присъдата в съдебния случай la Мanada. Петима души бяха обвинени в групово изнасилване на 18-годишна жена в Памплона по време на ежегодния фестивал с бикове. Двама от групата заснеха изнасилването. Жената мълчи и е пасивна. Съдията разтълкува това като съгласие - един съдия дори коментира, че жертвата дори се е забавлявала - и обвиненията в изнасилване бяха намалени до сексуално нападение. Според испанското законодателство изнасилването трябва да включва елементи като насилие и сплашване. Решението по случая la manada доведе до демонстрации в страната. Подсъдимите са под гаранция, докато се обжалва деветгодишната им присъда. Сред обвиняемите има войник и служител на гражданската гвардия, които са върнати на работа. Предлагайки законопроекта, вицепремиерът и министър на равноправието Кармен Калво заяви, че \"ако жена не каже изрично \"да\", всичко останало е \"не\". Патрисия Фаралдо Кабана, професор по право в Университета в Ла Коруня, която е помогнала за изготвянето на проектозакона, коментира, че в промените е заложено съгласието да се възприема не само като нещо вербално, но и също мълчаливо, като изразяване с езика на тялото. \"Може да се разглежда като изнасилване, ако жертвата не се съпротивлява. Ако тя е гола, активно участва и се забавлява, очевидно има съгласие. Ако плаче, инертна е като надуваема кукла и не се забавлява, тогава няма съгласие\", подчерта Кабана. В писмо до испанска телевизия жертвата от la Manada пише: \"Не мълчете за това, защото ако го направите, ще им позволите да спечелят. Никой не трябва да преминава през това. Никой не трябва да съжалява, че е изпил питие, че е разговарял с хора на фестивала, че се прибира сам или носи минижуп\". Подобно законодателство беше прието в Швеция в началото на юли.", "date": "2018.07.19", "title": "Испанските социалисти гласят закон за секса само с изрично съгласие"}
