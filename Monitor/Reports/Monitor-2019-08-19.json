{"url": "https://www.monitor.bg/bg/a/view/do-2022-g-vsichki-sgradi-s-dokument-za-izpravnost-plashtame-pone-100-lv-za-tehnicheski-pasport-173375", "text": "Между 100 и 500 лв. ще плащаме за технически паспорт на домовете ни. До 2022 г. всички сгради трябва да имат документ дали са изправни и да си платят за това, съобщи Нова ТВ. В България има общо 4 милиона жилища. Над 20 хиляди от тях са в сгради, които са стари и зле поддържани. Затова трябва да се направи обследване, което да каже какво по сградите се е амортизирало. Проверяват се всички елементи на сградата електрическа инсталация, ВиК, здравина на материала, енергийна ефективност и сеизмичната устойчивост. Цените за проверката варират между 3 и 5 лева на кв.м, или 200 лева за гарсониера от 40 кв.м. За 6-етажна сграда това прави около 6000 лева. Съветът на специалистите е домоуправителите да започнат да събират пари преди да настъпи крайният срок – 2022 година. Панелните блокове, строени основно през 60-те и 70-те години на миналия век, вече наближават края на експлоатационния си живот. За разлика от колите си, които проверяваме всяка година, малцина са собствениците на апартаменти, които знаят в какво състояние са домовете им. До 2022 г. старите сгради трябва да бъдат паспортизирани, т.е. да минат профилактичен преглед, за да е ясно колко още живот им остава. След обследването трябва да стане ясно дали в блока са бутани носещи стени, трегери или колони и дали има опасност от срутване при земетресение. След изтичане на срока, кметът на общината може да възложи изготвянето на паспорт от името на етажната собственост и после да си вземе парите по съдебен път. Затова експертите съветват домоуправителите да започнат да събират пари отрано. Според експерти, наличието на технически паспорт автоматично ще вдигне цената на имотите.    ", "date": "2019.08.19", "title": "До 2022 г.: всички сгради с документ за изправност, плащаме поне 100 лв. за технически паспорт  "}
{"url": "https://www.monitor.bg/bg/a/view/agrometeorologi-ch-nite-uslovi-ja-prez-perioda-19-25-avgust-2019-g-173235", "text": "Агрометеорологичните условия през първата половина на август придобиха типично летен характер в цялата страна с високи и почти изравнени стойности на средните денонощни температури и навсякъде по-високи от климатичната норма за месеца с 0,2 – 2,5 ºС, а температурите през изтеклата седмица бяха по-високи от нормата с 1,5 – 3,0 º. Регистрираните валежи бяха от 0,4 л/м2 в Пазарджик до 7,2 л/м2 в Благоевград. Средните денонощни температури на въздуха през периода бяха в граници от 23,2 ºС в Добрич до 28,7 ºС в Сандански. Отклоненията на средните денонощни температури от нормата за месеца бяха положителни в цялата страна, като за периода 1 - 15 август варираха между 0,2 ºС в Кърджали до 2,4ºС във Враца и Шумен (фиг. 1). По-топло в сравнение с нормата за август беше и през изминалата седмица в България, а положителните отклонения нараснаха и бяха от 1,4 ºС в Шумен, Хасково, Кърджали и Пловдив до 3,3 ºС във Враца и Ловеч. Средното отклонение на температурата за цялата страна през първата половина на август е положително и е 1,3 ºС. През периода 11 – 15.8. почти повсеместно средните денонощни температури на въздуха бяха по-високи от 25 ºС, с изключение на районите около станциите Видин, В. Търново, Разград, Шумен, Добрич, Шабла, Варна, Карнобат, Кърджали, Пазарджик, Кюстендил и София - с няколко десети от градуса по-ниски. Максималните температури навсякъде в страната бяха от 35 ºС – Видин, Враца, Монтана, Шумен и Чирпан, до 29 ºС в Сандански. Високи максимални температури бяха измерени също и в  Благоевград, Ст. Загора и Елхово – над 37 ºС При тези условия температурите на въздуха оказваха неблагоприятно въздействие върху растежа на късните зърнени и зеленчукови селскостопански култури. Акумулираните суми от активни температури навсякъде в страната достигнаха и надхвърлиха 2500 ºС и стойностите им варираха от 2539 ºС в Софийското поле до 3088 ºС в Лом. Високи температурни суми са акумулирани още по поречието на р. Дунав в станциите Оряхово, Свищов, Русе и Силистра, както и в Хасково и Пловдив – навсякъде по-високи 2900 ºС. Най-ниски темпове на нарастване на сумата от активните температури са отчетени в Сандански - със 100 ºС и Плевен със 150 ºС, а най-високи са били във Варна – 400 ºС и Добрич – 425,ºС. През периода 19 - 25 август се прогнозира да бъде предимно слънчево. Временни увеличения на облачността ще има през почивните дни, но и тогава вероятността за валежи е малка. През повечето дни вятърът ще е слаб източен, в източната половина - до умерен от изток-североизток. Температурите ще се повишават и през втората половина от седмицата преобладаващите максимални ще са между 32 и 37ºС; по-ниски, до 27 - 29ºС ще остават по Черноморието. През периода при слънчогледа ще  преобладава кафява и пълна зрелост. При среднокъсните хибриди царевица ще се наблюдава восъчна зрелост, а при късните - наливане на зърното и млечна зрелост. Соята ще встъпи масово във фаза узряване. В началото на третото десетдневие на август ранните бели винени сортове грозде в южните райони ще достигат технологична зрелост. При късните червени сортове ще се наблюдава прошарване на зърната. Отчетените от началото на месеца валежи варират в широки граници. Най-значителни количества са измерени в Кърджали - 78 л/м², София - 45 л/м² и Разград - 40 л/м². Под 50% от климатичната норма за месец август остават сумите на валежите в почти всички райони на страната, а за изминалата седмица те бяха нищожно малки, в граници от 0,4 до 7,2 л/м². Топлото време, силното изпарение и интензивната вегетация на селскостопанските посеви предизвикаха бързо изчерпване на водните запаси в почвата, особено в слоя 0 - 30 cм, но числените характеристики на това изменение ще бъдат представени през следващата седмица. Безспорно е обаче, че в агрометеорологичните станции на НИМХ, където в края на  юли беше регистрирано силно почвено засушаване - Югоизточна България и част от Тракийската низина, Централна Северна България и в Софийското поле и района на Сандански, най-вероятно сушата е преминала в по-висок стадий. Прогнозата за топло и горещо време няма да препятства работата на полето, прибирането на реколтата и извършването на сезонните агротехнически мероприятия. През следващия седемдневен период се препоръчва извършването на напояване с увеличена поливна норма, особено при късните царевични хибриди, при зеленчуковите култури късно производство – домати, пипер и зеле. Внимание! Прогнозираните високи стойности на средните и максималните температури, отсъствието на валежи и започналото силно засушаване на много места в страната продължават да поддържат високо нивото на риск от възникване на пожари в резултат на неумело боравене с огън както в земеделските, така и в горските райони на страната. Ново! Информация за условията за извършване на растително-защитни мероприятия в 50 пункта от територията на страната може да намерите на сайта на секция „Агрометеорология“ в НИМХ – http://agro.meteo.bg/b.g Информацията се обновява всеки ден в 3 ч. местно време.                                        ", "date": "2019.08.19", "title": "АГРОМЕТЕОРОЛОГИЧНИТЕ УСЛОВИЯ ПРЕЗ ПЕРИОДА 19-25 АВГУСТ 2019 г."}
{"url": "https://www.monitor.bg/bg/a/view/derat-po-6-bona-za-lechenie-na-alkoholizym-173366", "text": "Частни клиники искат по 3000 евро или 6000 лв. за лечение на алкохолизъм и наркотични зависимости. Такава е цената в едно от лечебните заведения край морето. В нея се калкулира едномесечна терапия, с включено семейството на пациента, което да му оказва подкрепа в лечението, установи проверка на „Монитор“. Лечението може да бъде и по-евтино в зависимост от степента на алкохолната зависимост, както и избраната терапия, по преценка на лекаря. В една от популярните клиники пакетът за 7 дни, включващ изчистване на организма, поставяне на имплант срещу пиенето, консултации и наблюдение, както и пълен пансион, струва 900 евро. За двуседмичен престой цената е 1600 евро. За 28 дни се броят 3000 евро. Същата е цената и за 30 дни. Лекари поясниха, че цената зависи още от вида на препарата, който се имплантира, фирмата производител и срока на действие. В други клиники са хоспитализацията и терапията за три-пет дни е 1000-1400 лева. В Държавната психиатрична болница за лечение на наркомании и алкохолни зависимости в столичния квартал „Суходол“ престоят, всички процедури, психиатрична помощ и медикаментозно лечение са безплатни. Там обаче от близо десет години не се прилага подкожно имплантиране на медикамент, който се предпочита от повечето зависими. Той е на основата на веществото налтрексон и се рекламира като ефективен за продължително лечение, по-голямата част от което ще мине извън клиниката. Във вид на имплант веществото действа постепенно. Когато е в човешкото тяло, при употребата на наркотици или алкохол то блокира наркотическите аналгетици. В резултат опиоидите не оказват характерното си въздействие. Така приемът на алкохол и наркотици става безсмислен, тъй като човек не усеща ефекта от тях. взимат баячки и екстрасенси. За разваляне на магия за пристрастяване към пиячката те искат между 1000 и 2000 лева, като заковават цената на око според благосъстоянието на човека и неговите близки. „В световен аспект е прието, че 7 години без алкохол след терапията означават пълно излекуване от зависимостта“, каза доц. Соня Тотева – до неотдавна директор на Държавната психиатрична болница по наркомании и алкохолни зависимости. Оказва се обаче, че независимо от широко рекламираните терапии, не е ясно колко ефективни са те. „Проучване на успеваемостта на лечението на алкохолизма в България не се прави и скоро няма да се прави, категоричен беше пред „Монитор“ д-р Александър Канчелов, психиатър и един от водещите специалист в лечението на тази зависимост, и собственик на специализирана клиника. - Такова проучване е необходимо и трябва да бъде част от национална политика и Национална стратегия против алкохолните зависимости. Към момента такава няма, няма и податки, че някой има намерение да разработи“, допълни д-р Канчелов. По думите му българската държава е абдикирала от този проблем, а здравните власти се държат така, сякаш не съществува. В подкрепа на думите си той посочи факта, че от близо четири години няма и национален консултант по алкохолни и наркозависимости. Такава до 2015 г. беше проф. Соня Тотева. Д-р Александър Канчелов определи проблема пиене като по-голям от този, свързан с приемането на наркотици. „Той е десет пъти по-голям, отколкото този с наркозависимите, каза той. Обикновено един пиещ засяга с поведението си осем други – колеги, семейството, познати“, допълни специалистът. Независимо че не е правено национално проучване за хората, зависими от алкохола в България, приема се, че е от 3,5 до 5 процента. По данни от 2014 г., събирани във връзка с проект към тази дата у нас алкохолно зависимите са били близо 500 000 души Д-р Канчелов обаче е категоричен, че тежко пристрастените са около 350 000. Лекарската му практика показва, че съотношението им към наркозависимите е 10:1. Оказва се, че в страната няма и достатъчно психиатри – специализирали в областта на лечението на зависимости. По думите на доц. Тотева към момента у нас тези специалисти са около десетина.", "date": "2019.08.19", "title": "Дерат по 6 бона за лечение на алкохолизъм (ТЕМАТА)"}
{"url": "https://www.monitor.bg/bg/a/view/dve-obvinenija-za-paleja-na-am-struma-obzor-173359", "text": "Две обвинения получи собственикът на депото, подпалило АМ „Струма“. Освен това Районен съд – Дупница, е наложил на Кольо Илиев 5000 лв. „парична гаранция“, както и забрана да напуска границите на страната. „Две са повдигнатите обвинения срещу управителя на фирма „Феникс“ ЕООД Кольо Илиев във връзка с възникналия пожар, който компрометира в значителна степен АМ „Струма“ край Дупница. Извършени са множество процесуално-следствени действия, предприети са и такива по повдигане на обвинение на конкретно лице“, обяви в Кюстендил говорителят на главния прокурор – Румяна Арнаудова. По нейните думи това, че са повдигнати обвинения на едно лице – в случая Кольо Илиев, не означава край на досъдебното производство, т.е. Досъдебното производство за пожара, който избухна след запалилото се сметище под моста на АМ „Струма“, е образувано на 14 август т.г. „По делото са извършени в бърз порядък всички неотложни действия, направени са и два огледа, като на 15 август е извършен повторен оглед на местопроизшествието, за да могат да бъдат приобщени значителна част от веществените доказателства. Целта бе да се установи какъв точно отпадък е складиран там“, коментира и окръжният прокурор на Кюстендил Камелия Стефанова, която предостави подробности около воденото разследване по случая. Вече са взети представителни проби, за под моста на АМ „Струма“. Ако се касае за опасни отпадъци, то тогава ще е налице друга правна квалификация на деянието, посочиха още от прокуратурата. От събраните доказателства става ясно, че РИОСВ – Перник, е издала предписание на Кольо Илиев, според което той е трябвало да отстрани складираните под моста боклуци до 31 юли т.г. „Тук е въпросът когато избухва пожарът. Държа да отбележа, че разследването не се провежда единствено и само по отношение дейността на търговеца. Ние ще проверим и дейността на всички контролни органи, а именно АПИ и кмета на Дупница“, посочи още прокурор Стефанова. На този етап Кольо Илиев е отказал да дава обяснения за случилото се, което е негово право, посочи говорителят на главната прокуратура – Румяна Арнаудова. С постановление на разследващия орган от края на миналата седмица управителят на „Феникс“ ЕООД е привлечен като обвиняем за извършени две престъпления. Едното е за престъпление против околната среда за това, че в качеството си на управител той е управлявал отпадъците по неустановения ред и с това е създал опасност за живота и здравето на гражданите. Отделно от това е Второто повдигнато обвинение срещу Кольо Илиев е за причинен пожар по непредпазливост, при груба небрежност е запалил чужд имот на значителна стойност, а именно съответните съоръжения на АМ „Струма“. За първото престъпление законодателят предвижда наказание „лишаване от свобода“ от 2 до 8 години и глоба от 10 до 50 хил. лв., а за второто затвор до 5 години. Възстановяването на повредения мост на автомагистрала „Струма“ след Дупница в посока Кулата ще отнеме 45 дни. Констатацията е на работна група към Университета по архитектура, строителство и геодезия (УАСГ), която обследва пораженията от пожара по колоните на съоръжението. „Изпитванията започнаха. В общи линии ние имаме за задача, както се казва, да поставим диагнозата на болния, след което тези данни от проведените изпитвания ще бъдат предоставени на проектантите на мостовото съоръжение, които ще предприемат своите конструктивни мерки за възстановяване на проектната носимоспособност, надеждност и дълготрайност“, заяви пред БНР инженер Димитър Назърски, член на работната група. „Има няколко колони, на които бетонът, а респективно и армировъчната стомана, са засегнати по-тежко от пожара. Очевидно температурата е минала 800 градуса. За щастие в гредите на моста това топлинно въздействие е по-слабо, но все пак и там ще продължим да изследваме. Проблемната ситуация е силно изразена в колоните по посока към Кулата. Другите са в по-добро състояние. Както и да се погледне, тъй като има технологични моменти и трябва да се работи изключително прецизно и точно, моето скромно мнение е, че минимум месец и половина, а може би два ще отнеме възстановяването на този мост, който е по посока към Кулата“, обясни Назърски. Прогнозата на специалиста е, че движението в посока София ще бъде пуснато по-скоро, „може би в рамките на 2-3 седмици“.", "date": "2019.08.19", "title": "Две обвинения за  палежа на АМ „Струма“ (ОБЗОР)"}
{"url": "https://www.monitor.bg/bg/a/view/kolkoto-po-malko-pija-tolkova-poveche-se-napivam-173368", "text": "С много приятели сме спорили какво и колко трябва да се пие, кое е най-доброто мезе и по други жизненоважни въпроси за българските мъже. И вчера изведнъж, представете си, не всезнаещите учени от еди-кой си университет, а експерти на СЗО публикуват информацията, че според Световната здравна организация мярката за умерено пиене е 21 стандартни питиета седмично за мъж и до 14 за жена. Под стандартни се разбира мярка от 25 милилитра алкохол. Това звучи направо трагично, особено като се преброим хората от компанията и по колко пием на сядане. Ето защо продължавам с един виц, като опит да разведря обстановката. „Влиза мъж в бар и иска 5 водки. Изпива ги. Поръчва още четири водки. Отново ги изпива. Иска още три. И тях гаврътва. И така още два пъти. Когато надига последната, замислен се обръща към бармана: - Ето това е парадокс. Колкото по-малко пия, толкова повече се напивам...“ Долу-горе такъв е и нашият парадокс - на когото и да спомена какви са стандартите за пиене според здравната организация ме поглежда със съчувствие, като пропуснал основния курс от лечение в психиатрията. Независимо че не е правено национално проучване за хората, зависими от алкохола в България, приема се, че е от 3,5 до 5 процента. По данни от 2014 г., събирани във връзка с проект към тази дата, у нас алкохолно зависимите са били близо 500 000 души, а поне три пъти повече пият повече от максимум. Така че, както ни яде демографската криза и се разширява публиката на алкохолните напитки, осъзнавам, че съм изправен пред угрозата да изпадна в хипотезата на Кристофър Бъкли: „Да разговаряш с пияни винаги е трудно, особено трезвен“. Ако обаче трябва да подходим държавнически към проблеми, то идва въпросът какво се прави за хората, попаднали под тази зависимост. Обществото със сигурност има интерес да вземе мерки, защото тези хора не могат да се трудят пълноценно, а това са по-малко приходи за икономиката и разходи за бюджета. В Държавната психиатрична болница за лечение на наркомании и алкохолни зависимости в столичния квартал „Суходол“ престоят, всички процедури, психиатрична помощ и медикаментозно лечение за безплатни. Там обаче от близо десет години не се прилага подкожно имплантиране на медикамент, който се предпочита от повечето зависими. В частните центрове за лечение срещу 3000 евро зависимият може да получи помощ, а неговите близки да бъдат обучени как да продължат грижите си за поддържането на резултатите. Без да цитирам данни за минималната и средната работа заплата, веднага се разбира, че огромна част от тези, които пият без мярка, не могат да си позволят това лечение, а близките им също изнемогват от постоянно инвестираните в алкохол пари. Така точно тези, на които трябва да се помогне, попадат в един порочен кръг от немотия, причинена от пиене и скъпо лечение, което е недостъпно за тях. Оказва се, че в страната няма и достатъчно психиатри – специализирали в областта на лечението на зависимости, и в момента те са около десетина. Остава ни да вземем на сериозно препоръките на експертите от Световната здравна организация и да си сипваме по 25 милилитра на тост, а не както се казва у нас: „Сипи сто грама“.", "date": "2019.08.19", "title": "Колкото по-малко пия, толкова повече се напивам..."}
{"url": "https://www.monitor.bg/bg/a/view/stotici-se-sybraha-na-bdenie-v-pamet-na-sedemgodishnata-kristin-snimki-173370", "text": "Бдение в памет на убитата седемгодишна Кристин от село Сотиря събра повече от двеста души пред сградата на общината в Сливен, предаде БТА. Цветя и свещи поставиха опечалените пред една от колоните на общината. Хора от селото и от областния град изразиха съпричастността си към близките на детето. Те поискаха справедливо наказание за задържания 21-годишен Мартин Трифонов, изразявайки своите опасения, че той няма да получи най-строгото наказание - доживотен затвор без право на замяна.  Хората от селото споделиха, че са в шок от няколко дни и живеят в непрекъснат страх, притесняват се да пускат децата си навън. Близките заявиха, че престъпниците се чувстват безнаказани и затова не се страхуват да вършат престъпления. Бабата на момичето упрекна екипа на Спешна помощ, че не е положил необходимите грижи, за да спаси детето, което е било намерено в безпомощно състояние. Междувременно в Спешния център на болницата е започнала вътрешна проверка по случая, съобщиха от там. В ранния следобед днес Окръжният съд в Сливен определи ", "date": "2019.08.19", "title": "Стотици се събраха на бдението в памет на седемгодишната Кристин (СНИМКИ)"}
{"url": "https://www.monitor.bg/bg/a/view/london-reje-evropejcite-pri-brekzit-bez-sdelka-173372", "text": "Британското правителство обяви, че правилата, позволяващи на гражданите на Европейския съюз да живеят и работят свободно във Великобритания, ще бъдат отменени в случай на Брекзит без споразумение в края на октомври, съобщават британските медии. Правителството на Тереза Мей обмисляше удължаване на свободата на придвижване до 2021 г. или да разреши на гражданите на ЕС да остават във Великобритания в продължение на три месеца, преди да трябва да кандидатстват за по-дълъг престой. И двата варианта обаче междувременно отпаднаха в полза на нов подход, който ще бъде разкрит по-късно. Около 3 милиона граждани на страни от Европейския съюз живеят в Обединеното кралство. Свободата на движение позволява на гражданите на ЕС да живеят и работят в други страни членки на ЕС. Запитан по въпроса, британският премиер Борис Джонсън заяви, че Великобритания няма да бъде \"твърде враждебна към имиграцията или имигрантите\". Той добави, че \"имиграцията във Великобритания ще бъде демократично контролирана\".", "date": "2019.08.19", "title": "Лондон реже европейците при брекзит без сделка"}
{"url": "https://www.monitor.bg/bg/a/view/sydii-ot-3-dyrjavi-razoblichiha-lyjite-na-cvetan-vasilev-173369", "text": "Арбитражни съдии от три националности разобличиха лъжите на Цветан Василев за КТБ, отсичайки, че трезорът не е можело да бъде спасен, защото реално е бил източен от банкера беглец и превърнат в пирамида.   На 13 август една от най-авторитетните световни арбитражни институции – съдът в американската столица Вашингтон (ICSID), сложи край на сагата с иска на Оманския фонд срещу България, внесен преди близо 4 години – на 22 октомври 2015 г. Фондът съдеше държавата като миноритарен собственик в КТБ с мотива, че не му било позволено да участва в спасяването на банката. Според публикации в медиите искът е бил за 80 млн. евро, което е приблизителната стойност на инвестицията, направена от фонда в КТБ – 185 млн. лева. С решението си обаче Вашингтонският арбитраж категорично потвърждава, че трезорът е нямало как да бъде спасен заради огромната капиталова и ликвидна дупка в размер на милиарди левове. Решението е постановено от състав от с председател британецът Воън Лоу и арбитри канадецът Дейвид Хей и французойката Бриджит Стърн. С него исковете на фонда окончателно се отхвърлят като неоснователни, а ищецът е осъден да заплати и разноските на страната ни по делото. До това решение пък се стига, след като през декември 2018 г. България в лицето на Министерството на финансите е представила две писмени защити, придружени от експертни становища и доказателства, фигуриращи в кориците по делото „КТБ“, водено в спецсъда срещу Цветан Василев и още 18 негови ортаци. Въз основа на писмените защити самият Омански фонд се отказа от исковете си преди няколко месеца без право да ги предявява отново. Стъпката за отнемане на лиценза на КТБ и искането банката да бъде обявена в несъстоятелност бе предприета от БНБ през ноември 2014 г., след като от Централната банка възложиха проверка на активите на избушения трезор на три международни одиторски фирми - „Делойт одит“, „Ърнст енд Янг“ и „Афа“. Резултатите от нея показаха, че при общо отпуснати кредити в размер на 5,3 млрд. лева трябва да бъде направена обезценка за над 4 млрд. лева заради липсата на каквото и да било адекватно обезпечение, което би могло да се осребри. От въпросните отпуснати кредити пък над 3,5 млрд. лева са отишли към определена категория кредитополучатели, свързани с Цветан Василев, чиито кредитни досиета са непълни или изобщо липсват. Впоследствие тези изводи бяха потвърдени както от разследването на прокуратурата, така и от международната разследваща фирма „АликсПартнърс“, която приключи проверката си с извода, че На този фон какво реално означава решението на арбитража във Вашингтон? То за пореден път потвърждава това, което многократно е обяснявано през годините от различни държавни институции и доказвано с разследвания, публикувани в редица медии в страната, в това число и от изданията на „Телеграф медиа“. Че трезорът категорично не е можело да се оздрави, защото е бил източен почти изцяло с необезпечени кредити към кухи фирми, свързани с Цветан Василев. На този фон е но и от ортаците му – другите подсъдими олигарси издатели у нас Иво Прокопиев и Огнян Донев, се опитват да подминат решението на US арбитража. За разлика от огромните статии, които посветиха на делото, водено във Вашингтон, при подаването на иска и при следващите, предприети от ищеца стъпки, в които упорито поставяха под съмнение решението за обявяване на трезора в несъстоятелност и действията на прокуратурата, сега – при приключването на делото, те пуснаха само няколко кратки материала. В тях очаквано предвид тесните връзки между Прокопиев, Василев и Донев услужливо пропускат да споменат какво точно означава становището на арбитража. Защото откакто се покри в Сърбия в опит да избяга от обществения гняв и родното правосъдие, банкерът беглец упорито се опитва да се изкара жертва на „корпоративен рейд“, твърдейки, че всичко в трезора си било наред, а - видиш ли – враговете му у нас му го били отнели. С този мотив той, съпругата му Антоанета и дъщеря му Радосвета, които също са обвиняеми за пране на пари от КТБ, провеждат вече в продължение на няколко години международни кампании срещу държавата. Стоят и зад два иска, внесени във Вашингтон, срещу човека, обявен от Василев за негов враг №1 - депутата и издател на „Телеграф медиа“ Делян Пеевски, заради законодателните инициативи на парламентариста, с които беше спрян вторичният грабеж на КТБ. Първият иск бе по Глобалния закон „Магнитски“ и с него банкерът беглец за сефте се пробва да се изкара жертва на корпоративен рейт, но не успя. След като балонът „Магнитски“ се спука, Василев през свои подставени лица внесе нов иск – пак с мотива, че КТБ и той като негов мажоритарен собственик били станали жертва на корпоративен рейд. Този път по закона „Рико“. И макар развоят на това дело тепърва да предстои, решението на Арбитражния съд във Вашингтон разбива на пух и прах именно в САЩ защитната теза на човека, прочул се като българския еквивалент на международния аферист Бърни Мадоф. Факт, който нито Василев, нито ортаците му олигарси, биха искали да се знае в българското общество. И се опитват да прикрият с мълчание. Но безуспешно. С над 50-годишна история Арбитражният съд във Вашингтон (ICSID) e водещият международен арбитраж по решаване на спорове между инвеститори и държави. Основан е през 1966 г. по силата на Конвенцията за уреждане на инвестиционни спорове между държави и граждани на други държави. Той е една от петте организации към групата на Световната банка заедно с Международната банка за възстановяване и развитие, Международната асоциация за развитие, Международната финансова корпорация, Агенцията за многостранни инвестиционни гаранции и Международния център за регулиране на инвестиционните спорове.", "date": "2019.08.19", "title": "Съдии от 3 държави разобличиха  лъжите на Цветан Василев"}
{"url": "https://www.monitor.bg/bg/a/view/nameriha-oshte-choveshki-ostanki-kraj-negovan-173373", "text": "Намериха още човешки останки край Негован, съобщи Нова ТВ като се позова на свои източници.  Към 20 часа са открити нови веществени доказателства. Засега обаче не се знае дали става дума за трето тяло, или са останки от вече намерените две тела на мъж и жена.   Днес криминалисти отново направиха оглед на района около Негован. По първоначални данни   са на възрастен мъж и жена. Те са били простреляни, след което разчленени. Разследващите още не са открили самоличността нито на убиеца, нито на неговите жертви. Търси се, обаче, родствена връзка между тях. Анализират се и профилите на всички безследно изчезнали в района.", "date": "2019.08.19", "title": "Намериха още човешки останки край Негован"}
{"url": "https://www.monitor.bg/bg/a/view/jivakyt-stiga-35-utre-173374", "text": "През нощта ще е ясно и почти тихо. Утре ще е слънчево и топло, след обяд на места в низините и горещо. Ще духа слаб до умерен вятър от изток-североизток. Максималните температури ще са между 30° и 35°. Атмосферното налягане е малко по-високо от средното за август и ще остане без съществена промяна, дежурният синоптик Боряна Маркова от Националния институт по метеорология и хидрология (НИМХ) пред \"Фокус\".  По Черноморието ще е предимно слънчево, като ще духа слаб до умерен вятър от изток-североизток. Максималните температури ще са между 27° и 30°, а на морската вода -  26°-27°. Вълнението на морето ще е около 2 бала. В планините ще е предимно слънчево. Ще духа слаб, по билата умерен вятър от изток-североизток. Максимална температура на височина 1200 метра ще е около 23°, на 2000 метра – около 16°. През следващите дни ще бъде предимно слънчево, в следобедните часове в низините - отново горещо. В западната половина от страната ще е почти тихо или със слаб източен вятър, в източната - вятърът ще е до умерен, от североизток. Температурите ще се повишават и към четвъртък-петък преобладаващите максимални ще са между 32° и 37°; по-ниски, до 27°-29°, ще остават по Черноморието, в четвъртък и там ще се повишат. Над източните райони в следобедните часове ще има временни увеличения на облачността, без валежи.", "date": "2019.08.19", "title": "Живакът стига 35° утре "}
{"url": "https://www.monitor.bg:443/bg/a/view/zamrazjavat-genetichen-material-ot-praseta-v-noev-kovcheg-173238", "text": "Готови сме да започнем работа по вземане на ДНК материал от български прасета веднага, за да съхраним породите за бъдещето. Това заявиха проф. Мария Иванова от БАН, топескперт в областта на криоконсервацията, и зам.-ректорът на Тракийския университет Наско Василев пред „Телеграф“. Те са готови да съставят екип, в който да включат и млади специалисти за работа на терен. Страната не разполага с никакъв генетичен материал от свине, заяви пред „Телеграф“ Бонка Чолакова от Изпълнителната агенция по животновъдство и репродукция. Причината е, че не разполагаме с технология за вземане на генетичен материал от прасета, призна тя. По тази причина завинаги сме загубили две български породи, една от които е „Мангалица“. Чолакова обясни, че последно са разполагали със свежа сперма от нерези в станция в Сливен на ССА през 2018 г. Тогава обаче заради настъпващата африканска чума по свинете са получили заповед от ветеринарите да ликвидират нерезите. Точно тогава зам.-министър Атанас Добрев предлага да се взема генетичен материал от български прасета с оглед настъпващата чума. ИАСРЖ разполага с генетичен материал от други животински видове, но не и от свине. Нямаме такава технология, повтори тя. Зооекспертите в различните институции на ССА коментираха, че България трябва да приеме печалния факт, че може да загуби поголовието от местни свине. Те обясниха, че от този животински вид спермата е „рядка“ и не може да издържи повече от 10 г. замразена. Драматичен обрат в полза на оцеляването на българската свиня внесе проф. Мария Иванова от БАН. Тя развълнувано се обади на редакционния телефон и заяви, че в гилдията не се знае, че замразяването на гени на прасета е напълно възможно. Самата тя има докторантура по темата. С нейни колеги от академията са обикаляли години наред из цялата страна от времето на соца и са събирали генетичен материал. „Разполагахме с огромен контейнер от близо 1 т на различни породи свине от България. Те се замразяват при специфични условия - в азот при минус 196 градуса. Така гените могат да ни надживеят далеч в бъдещето“, увери тя.  Тази генетична банка е съществувала в БАН, в Института по биология и имунология на размножаването „Академик. Кирил Братанов” в София до 1994 г. Тогава държавата решава, че не желае повече да я поддържа, и спира издръжката на ноевия ковчег. И завинаги губим ценни клетки на прасета от български породи.   В момента проф. Мария Иванова и зам.-ректорът на Тракийския университет Наско Василев работят по друг европейски проект. Те обаче са готови незабавно да сформират екип, в който да включат и млади специалисти, за вземане на ДНК от свине. Искам да предам опита си на млади хора, заяви проф. Иванова. Освен това ще се нуждаем от тяхната помощ. Ще са ни необходими и експерти по породите, допълни тя.  И от съдействието на Министерството на земеделието и храните, защото без средства няма да успеем да осъществим спасителната операция. Днес в Тракийския универститет подготвят мотивационно писмо до земеделското министерство за съдействие. Няма изискване месото да е термично преработено, за да кандидатстват стопаните за помощта, отговори агенцията по храните на въпрос на в. „Телеграф“. Съгласно действащото законодателство, всеки един стопанин следва да има достатъчно знания и умения, за да може да полага адекватни за нуждите на животните грижи, казаха от БАБХ по повод питане дали ще оказват съдействие на стопаните за дезинфекцията. Освен това с действията си той не трябва да е заплаха за хората, другите ферми, както и околната среда – посредством болести и замърсяване. В тази връзка стопаните следва да могат сами да почистят и да дезинфекцират стопанствата си. Всеки от тях следва да има договор с регистриран ветеринарен лекар, който също да му окаже съдействие в случай на нужда, а на пазара има много регистрирани компании, които се занимават с почистване и дезинфекция. Самата агенция по безопасност на храните оказва съдействие на стопаните с разработка на инструкции и правила, които просто трябва да се следват. Изготвени са много информационни материали, публикации в различни медии, постоянно се допълва и обновява информацията на сайта на БАБХ. Освен това експерти на агенцията (и ОДБХ) участват в регулярни срещи с представители на свиневъдния бранш, както и посещават организираните протести с цел разясняване на ситуацията и нужните мерки. Общо 87 капана за улов на диви свине има във всички ловностопански райони на територията на Югозападното държавно предприятие, съобщиха от пресслужбата. От началото на август до момента в тях са уловени 25 животни. Общо отстреляните при индивидуален лов от ловните сдружения и горските служители са 94 броя. Капаните, заедно с интензивния отстрел, са част от мерките за неколкократно намаляване на популацията на дивите свине срещу разпространението на африканската чума. Практиката на други европейски страни, засегнати от болестта, показва, че редуцирането на запаса под 0,3 броя на 100 хектара ограничава контактите между животните, което снижава възможностите за заразяване както на дивите, така и на питомните свине. Във всички ловностопански райони в обхвата на предприятието, съвместно с ловните сдружения, вече са определени местата за загробване на заразени диви свине. Над 80 служители от териториалните поделения на ЮЗДП преминаха курс на обучение за взимане на проби за изследване за трихинелоза и АЧС при спазване на правилата за биосигурност. Горските стопанства разпространиха сред ловната общност и стопаните на домашни прасета 50 000 информационни дипляни за превенция срещу болестта, изработени от ЮЗДП. Продължава изграждането на нови касетъчни капани за улов на диви свине, които са предназначени за държавните ловностопански райони, както и за двата национални парка - Пирин и Рила. Стриктното спазване на мерките за превенция и биосигурност са още по-наложителни, тъй като е регистриран нов случай на болестта – при открита мъртва дива свиня в землището на с. Желява в района на ДГС - София. В тази връзка ЮЗДП призовава ловците след лов да изпират дрехите си при температура над 60 градуса. Всички предмети, които са били в контакт с диви свине, трябва незабавно да бъдат старателно почистени и дезинфектирани още в ловния район. На интернет страницата на ЮЗДП www.uzdp.bg е публикуван списък на лицата и телефоните, на които както ловци, така и граждани могат да подават сигнали при съмнение за АЧС. По отношение на самата дезинфекция ОДБХ извършва такава на стопанствата, които са огнища на заболяването.", "date": "2019.08.19", "title": "Замразяват генетичен материал от прасета в ноев ковчег"}
{"url": "https://www.monitor.bg:443/bg/a/view/kvartalen-iska-850-lv-da-ne-vrychi-prizovka-na-shofior-173360", "text": "Арестуван е районен инспектор от 7-о управление на МВР в столичния жк „Младост“ за получаване на подкуп от 850 лв., за да не връчи призовка за шофиране с превишена скорост. Разследването по случая е започнало в началото на август по сигнал от гражданин, на когото му била поискана тази сума. Срещу нея 45-годишният районен инспектор Станимир Благунов обещал да не изпълни служебните си задължения, като по този начин да осигури изтичане на давността за административно-наказателната отговорност спрямо шофьора. посредством злоупотреба със служебното му положение. Сумата, поискана за рушвет, е приобщена като веществено доказателство. В понеделник бе разгледана мярката за неотклонение на полицая. Съдия Николай Николов от СГС засекрети съдебното заседание с мотив използвани спецразузнавателни средства. По-късно той определи за полицая мярка за неотклонение „домашен арест“. Обявен за общодържавно издирване мъж е задържан от проверяващи полицаи, които се опитал да подкупи, съобщиха от ОД на МВР - Варна. В петък около 19,10 часа в района на парк „Побити камъни“ той пътувал с лек автомобил „Фолксваген Пасат“ и бил Преди служителите да пристъпят към служебните си задължения, 35-годишният водач от Варна подхвърлил в служебния им автомобил банкнота от 20 лв. При последвалата проверка се установило, че мъжът е обявен за общодържавно издирване от ноември 2018 г. за установяване на адресната му регистрация. Лицето е задържано за срок до 24 часа, като материалите са докладвани на прокурор от Окръжна прокуратура – Варна. По случая е образувана преписка, уточняват още от ОД на МВР – Варна.", "date": "2019.08.19", "title": "Квартален иска 850 лв. да не връчи призовка на шофьор "}
{"url": "https://www.monitor.bg:443/bg/a/view/kamion-izgorja-na-avtomagistrala-trakija-173356", "text": "Четиритонен камион пламна като факла по трасето на автомагистрала \"Тракия\" около 15,30 часа и стана причина за многокилометрова „тапа“ . Сигналът за инцидента е бил подаден от транзитно преминаващи пътници, които видели как камиона със столична регистрация пука гума в района на 222 –и километър между Нова Загора и Стара Загора и след сблъсък с разделителната мантинела се преообръща и пламва. Колата е пътувала в посока към София, водачът се прибирал от Жеравна като е пренасял различни вещи, използвани по време на тридневния събор на националната носия в околностите. По чудо се е разминало без жертви, но над  5 000 водачи на коли в двете посоки на аутобана близо 2 часа останаха заклещени заради необходимостта да бъдат извършени следственитете огледи. Огънят е бил потушен от два екипа на пожарната в Нова Загора, уточни шефът на старозагорското пътно управление Илия Златев.", "date": "2019.08.19", "title": "Камион изгоря на автомагистрала Тракия"}
{"url": "https://www.monitor.bg:443/bg/a/view/nov-kredit-ili-refinansirane-sega-e-momenta-173367", "text": "Лихвите по заемите паднаха до рекордно ниски нива през последните месеци. Очакванията са намаленията да продължат заради последните сигнали, свързани с паричната политика на Европейската централна банка (ЕЦБ), както и решението за понижение на лихвата на Федералния резерв (ФЕД) на САЩ. Какво предлагат банките? Ако в момента купувате жилище сигурно вече са ви предложили ипотека под 3%, при потребителски заеми все по-често може да се договорят под 6%. И няма да получите болка под лъжичката от вечния дразнител под формата на такси и комисионни, които утежняват финансово разноските. Защото годишният процент на разходите (ГПР) не надхвърля 4% при ипотеките и 7% при потребителските заеми. Колко ще струва дълга ви? През юни кредитите за жилища достигнаха дъно – 3.12% средно за нова ипотека в левове и 3.43% в евро. Ниските лихви карат заемателите да теглят нови дългове както за нови жилища, така и за рефинансиране на стари ипотеки при по-изгодните условия. Само за една година при левовите ипотеки има спад с 0.30 пр.п. и с 0.25 пр.п. при евровите. Средната лихва по левовите жилищни заеми в банковата система като цяло е паднала от 4.28% до 3.83% за последните 12 месеца благодарение на рефинансирането. Резонно в летния сезон и потребителските кредити поевтиняват. Основно се ползват за покупките на нови ИТ джаджи, почивки и ремонти. Официалните данни на БНБ през юни средният лихвен процент на новоотпуснат потребителски заем в левове е 8.04% при 8.35% преди година. По официални данни на БНБ от юни средният лихвен процент на новоотпуснат потребителски заем в левове е 8.04% при 8.35% преди година. Проверка в сайтовете на банките показват оферти за потребителски заеми с лихва под 6%, ако клиентът получава заплатата си по сметка в съответната банка и има високи доходи над 2000 лв. Две от банките имат предложения за кредити с всички такси и комисиони ГПР е под 6%. Внимавайте за таксите и комисионните, които се събират от финансовите институции и не влизат в ГПР, защото те оскъпяват заемите. Една от българските банки на пазара в момента предлага 20-годишна ипотека в размер на 120 000 лева лихвата е 2.8%, а ГПР – 2.9%. Но само при условие, че получава заплатата си по сметка в банката и се осигурява над 2000 лева. За по-ниски доходи цената на кредита става 3% или малко над 3%. Други банки също предлагат ниска лихва, под 3%, при условие да получавате възнаграждението си по сметки в трезорите, но заемът върви в пакет с други услуги на банките, като онлайн банкиране, плащане на комунални услуги и други.", "date": "2019.08.19", "title": "Нов кредит или рефинансиране – сега е моментът"}
{"url": "https://www.monitor.bg:443/bg/a/view/agrometeorologichna-prognoza-19-25-8-2019-g-173237", "text": "След краткотрайното захлаждане през първата половина от следващия седемдневен период агрометеорологичните условия в голяма част от полските райони ще се определят от топло и дори горещо време. Прогнозираните високи температури в края на второто и началото на третото десетдневие на август, с максимални стойности до 37 °С, ще потискат развитието на късните земеделски култури, а на места в южните райони ще бъдат причина за възникване и на повреди – листен пригор и преждевременен листопад при овошките, окапване цветовете и завръзите при отглежданите за късно производство зеленчукови култури като тиквички, краставици и зелен фасул. Понижение на температурите и нормализиране на топлинните условия се прогнозира през втората половина от периода. През следващия период голяма част от късните полски култури ще приключат развитието си. При слънчогледа ще се наблюдава масово кафява и пълна зрелост. Среднокъсните хибриди царевица ще встъпят във восъчна зрелост, а при късните хибриди ще протича наливане на зърното и фаза млечна зрелост. Соята ще встъпи масово във фаза узряване. През третото десетдневие на август ранните бели винени сортове грозде в южните райони ще достигат технологична зрелост. При късните червени сортове ще се наблюдава прошарване (омекване) на зърната. Тази фаза е критична за заразяване на гроздето със сиво гниене, особено в лозовите масиви, претърпели повреди от градушки, гроздови молци и брашнеста мана. По-уязвими на патогена са сортовете със сбити гроздове и тези с нежна обвивка на зърната. В участъците с констатирана зараза от сиво гниене се препоръчват две третирания - първото в началото на прошарването на зърната, второто - преди фаза узряване. Валежи със стопанско значение през следващия период не се прогнозират, което ще налага прилагане на повишени поливни норми при вторите култури и късните хибриди царевица. Падналите валежи в средата на август, с изключение на места в западните и централните райони, бяха под 10 л/м², които не доведоха до подобрение на нивата на влагозапасите в горните почвени слоеве. И през следващия период на много места в полските райони сухата почва ще възпрепятства качественото провеждане на дълбоката оран и предсеитбените обработки на площите предвидени за засяване със зимна рапица. През третото десетдневие на август започват агротехническите срокове за сеитбата на рапицата. Една от най-честите причини за закъсненията при провеждане на предсеитбените обработки и сеитбата на рапицата е засушаването в края на лятото. Остава опасността от възникване на пожари, особено в случаите на неумело боравене с огън, както при едногодишните, така и при трайните насаждения. Задължително условие за техниката, работеща на полето, е двигателите с вътрешно горене да са снабдени с искрогасители.  ", "date": "2019.08.19", "title": "Агрометеорологична прогноза 19 -  25.8.2019 г."}
{"url": "https://www.monitor.bg:443/bg/a/view/shest-ekipa-gasjat-pojar-v-skladove-v-botevgrad-173362", "text": "Шест екипа гасят пожар, възникнал в складови помещения в Ботевград. Няма данни за пострадали, съобщават от МВР. Сигнал за пожар в складови помещения за вторични суровини в Ботевград е подаден малко след 14.00 часа. Към мястото са насочени шест пожарни автомобила и огнеборци. По първоначална информация пожарът се е разпространил на около 400 кв. метра.", "date": "2019.08.19", "title": "Шест екипа гасят пожар в складове в Ботевград"}
{"url": "https://www.monitor.bg:443/bg/a/view/razreshavat-donorstvoto-na-matka-173363", "text": "Да се разреши донорството на матка по подобие на бъбреци. Тази идея е залегнала в проект за промяна на Закона за трансплантация на органи, тъкани и клетки, който е публикуван за обществено обсъждане. Критериите дали една жена, която вече е родила деца, може да дари този свой орган на друга, която не е в състояние да износи бебето си, ще бъдат определени от лекари и специалисти. „Според водещи медицински специалисти в България са налице възможности за такава трансплантация, с което ще се даде възможност на жени без матка да родят своите деца. Според тях това е орган, който се използва и може да се взема от жена, която вече е родила дете“, казва в мотивите си здравният министър Кирил Ананиев, който е вносител на законопроекта. По-нататък той уточнява, че този нов метод е с малък световен опит. Предвижда се и разширяване на кръга на хората, които ще дават съгласие за донорство при мозъчна смърт на свой роднина. Към момента това са съпруг или родител, дете, брат или сестра. С промените се дава възможност воля за донорство да могат да изразяват и роднини по съребрена линия до четвърта степен. Ако починалото лице няма близки, от него не биха могли да се взимат органи за трансплантация. Идеята на министър Ананиев е по този начин да се увеличи броят на трупните донори. Измененията прокарват и възможността за т.нар. кръстосано донорство – при наличие на двама реципиенти и съответно двама донори (техни роднини), които но са биологично несъвместими, да се допусне трансплантация на тези двама нуждаещи се пациенти чрез размяна на донорите (нероднини), ако те са съвместими със съответните реципиенти. В Закона за лечебните заведения пък се предлагат промени, с които се въвежда възможност за субсидиране на държавни и общински комплексни онкологични центрове от бюджета на Министерството на здравеопазването за медицинска експертиза, осъществявана от ТЕЛК, така както това е предвидено за болници и центрове за психично здраве. Предлага се и създаването на нов вид лечебни заведения от типа на патронажите, в които самостоятелно да работят медицински сестри, фелдшери и акушерки. Идеята на министър Ананиев е тяхната дейност на частно по домовете да излезе на светло.", "date": "2019.08.19", "title": "Разрешават донорството на матка "}
{"url": "https://www.monitor.bg:443/bg/a/view/do-14-dni-sybirat-bg-predlojenija-za-chujdoezichen-oskar-173357", "text": "Националният филмов център обяви процедура за определяне на национална номинация на български филм, претендент за чуждоезичния „Оскар“. Избраното заглавие ще бъде представено на европейски и световни конкурси. Продуцентите на български филми с премиерна дата на търговско разпространение между 1 октомври 2018 и 30 септември 2019 г. трябва да подадат своите предложения в14-дневен срок от датата на публикуване на съобщението. След това Националният съвет за кино ще проведе заседание за избор на българския филм, който ще се състезава за наградата „Оскар“ за най-добър чуждоезичен филм. Всеки член на съвета трябва да посочи в своето предложение само едно филмово заглавие. НСК подлага на обсъждане до 2 филма, посочени като избрани съгласно попълнените бланки. След обсъждането се провежда гласуване за избор на филма, който да бъде номиниран за участие.", "date": "2019.08.19", "title": "До 14 дни събират БГ предложения за чуждоезичен „Оскар“"}
{"url": "https://www.monitor.bg:443/bg/a/view/udyljavat-sroka-za-podmjana-na-kasovite-aparati-173365", "text": "С още четири месеца да се удължи срокът до края на който търговските обекти, използващи софтуер за управление на продажбите, трябва да го вържат с Националната агенция за приходите, предлага финансовото министерство. Новото предложение на финансовото министерство е срокът за привеждане в съответствие с изискванията на Наредба Н-18, както за регистрираните, така и за нерегистрираните по Закона за ДДС фирми да се удължи до 31 януари 2020 г. Срокът за подаване на информацията относно използвания от тях софтуер в търговските обекти пък се предлага да бъде удължен до 31 март 2020 г. За напасване към изискванията в наредбата За тях крайната дата за привеждане в съответствие на софтуера им ще е 31 март догодина, а крайният срок да предоставят на регулаторните органи информация за използвания от тях софтуер ще е 31 май 2020 г. Финансовото министерство обяснява, че отлагането се налага, тъй като при проведени между негови представители, представители на НАП и на бизнес организациите е станало ясно, че фирмите имат големи затруднения да покрият новите изисквания за касовите апарати и софтуера за управление на продажбите. Те произтичат както от специфични особености, свързани с организацията на бизнеса в средните и големи предприятия, от една страна, така и от комплексността на използваните към момента софтуерни решения, от друга. Ведомството, оглавявано от Владислав Горанов, предлага още някои компании, които отговарят на определени изисквания, да имат алтернативна възможност да използват софтуер за управление на продажбите, който Това се налага предвид спецификите в организацията на дейността на средните и големите предприятия, на които основният дял от постъпили плащания от дейността е по банков път, обясняват от Министерството на финансите в мотивите към промените. Предлага се тази възможност да бъде предоставена на предприятия с изключително нисък дял на получавани плащания, за които се изисква издаване на фискален бон, с оглед наличието на минимален риск от укриване на приходи поради нерегистрирането им чрез фискално устройство.", "date": "2019.08.19", "title": "Удължават срока за подмяна на касовите апарати"}
{"url": "https://www.monitor.bg:443/bg/a/view/10-000-pazjat-sreshtata-na-vyrha-na-g-7-v-biaric-173358", "text": "Френските силови ведомства мобилизират за опазване на сигурността на срещата на върха на Г-7 в Биариц на 24-26 август повече от 10 000 души, включващи сили на полицията, жандармерията и армията, съобщи днес телевизия Бе Еф Ем. В града и околностите му ще бъдат разположени 45 роти от специализираните полицейски сили за борба с масови безредици от цялата страна. В самия Биариц по време на срещата на върха ще бъдат създадени две зони за сигурност - червена и синя. Червената ще обхване всички знакови места и там няма да се допускат автомобили, а влизането ще става само с пропуски. В синята зона ограниченията няма да са толкова строги, като ще се допускат автомобили със специални пропуски, а водачите им ще трябва да представят и документи за самоличност. По улиците на Биариц вече са монтирани бетонни заграждения, препятстващи несанкционираното придвижване на автомобили.", "date": "2019.08.19", "title": "10 000 пазят срещата на върха на Г-7 в Биариц"}
{"url": "https://www.monitor.bg:443/bg/a/view/tijnejdjyr-bere-dusha-v-bolnicata-sled-udar-na-kola-v-stylb-173346", "text": "15-годишно момче от котелското село Мокрен е настанено в тежко състояние в хирургичното отделение на сливенската МБАЛ „Д-р Иван Селимински“ след сблъсък на лек автомобил със стоманобетонен стълб от елпреносната мрежа. Инцидентът, при който управлявана от 21-годишен местен жител „Хонда Сивик“ се е завъртяла върху асфалта и се е врязала в стълба е станал около 23,30 часа на 18 август. Причината е в каране с несъобразена скорост и слабата подготовка на водача. Пострадали са пътуващите на задната седалка 21-годишен младеж и хлапака, който е с потрошени крайници, таз и черепно-мозъчно нараняване. Само по чудо водачът се разминал само с насинявания. По случая е образувано досъдебно производство. В отделението по неврохирургия почти по същото врече е настанен ударен от автомобил колоездач, който е с мозъчно сътресение. От сливенската МБАЛ уточняват, че през уикенда спешна помощ са потърсили 181 души, като за 81 се е наложило да бъдат хоспитализирани. Извършени са били 22 операции, проплакали са 9 новородени.  ", "date": "2019.08.19", "title": "Тийнейджър бере душа в болницата след удар на кола в стълб"}
{"url": "https://www.monitor.bg:443/bg/a/view/rilski-sportist-vze-syrbin-bratja-marinovi-se-sybraha-v-spartak-173349", "text": "Сърбинът Игор Кесар е първото чуждестранно попълнение на баскетболния \"Рилски спортист\" за новия сезон. 210-сантиметровият Кесар е бивш състезател на \"Балкан\" Ботевград, където игра през сезон 2017/2018, след което продължи кариерата си в гръцкия \"Перистери\", \"Печ Пантърс\" и македонския \"Кожув Гевгелия\". Кесар остави отлични впечатления по време на престоя си при ботевградчани, като записа средно по 14.7 точки, 5.6 борби и 1.8 асистенции в 33 двубоя в мъжкия ни елит.  Тимът от Самоков по-рано подписа с трима българи - Тихомир Желев, Милен Дудев и Васил Михайлов.  \"Академик Бултекс 99\" пък привлече пето ново име в състава си за новия сезон. Пловдивският състав подписа с национала на Босна и Херцеговина - Обрад Томич. 26-годишният босненец е висок е 208 см и играе на позиция център. Започва кариерата си в младежкия тим на словенския \"Унион Олимпия\". През сезон 2017/2018 защитава цветовете на сръбския \"Партизан\" Белград. За последно играе за словенския \"Рогаска\" и босненския \"Слобода\" Тузла, за които има съответно по 7.5 и 5.1 точки и 3.8 и 3.9 борби средно на мач.  Отборът на \"Спартак\" Плевен също работи по селекцията и си осигури услугите на гарда Мартин Маринов. Опитният стрелец се завръща в Плевен след двугодишна пауза, в която бе част от \"Рилски спортист\". В \"Спартак\" Мартин ще играе редом с брат си Николай. През сезон 2018/2019 Мартин Маринов записва средно по 9,5 точки, 2,4 борби и 3,2 асистенции в 30 мача в НБЛ.  Гардът е четвъртото попълнение на плевенчани за новия сезон след Димитър Маринчешки, Николай Титков и Герасим Николов. С тима на Александър Дяковски продължават още Тодор Тодоров, Константин Коев и Денислав Вутев.", "date": "2019.08.19", "title": "\"Рилски спортист\" взе сърбин, братя Маринови се събраха в \"Спартак\""}
{"url": "https://www.monitor.bg:443/bg/a/view/kamila-lydingtyn-ot-anatomijata-na-grej-se-omyji-173350", "text": "Английската актриса Камила Лъдингтън, която редовият телеманиак познава като д-р Джо Уилсън от „Анатомията на Грей“ се разходи до олтара. Звездата каза заветното „да“ на дългогодишния си приятел Матю Алън („Касъл Рок“) в рамките на скромна церемония в Калифорния. На щастливото събитие присъстваха около 70 от най-близките роднини и приятели на двойката, сред които бе и актрисата Джесика Капшоу (д-р Аризона Робинс, „Анатомията на Грей“). Но има нещо романтично в това да укрепим съюза си чрез церемония, на която присъства и самата Хейдън“, призна малко преди сватбата си Лъдингтън пред сп. People. За венчавката си актрисата бе заложила на булчинска рокля, дело на Мира Зуилинджър, която се открояваше с ръчна бродерия. По олтара Лъдингтън се разходи на фона на песента Sweet Disposition на The Temper Trap. Причината – именно на концерт на групата се е състояла първата среща между актрисата и Алън. Припомняме, че двамата посрещнаха първата си рожба – дъщеричката си Хейдън през 2017 г., а няколко месеца по-късно обявиха годежа си.", "date": "2019.08.19", "title": "Камила Лъдингтън от „Анатомията на Грей“ се омъжи"}
{"url": "https://www.monitor.bg:443/bg/a/view/zlagograd-se-gotvi-za-godinata-na-momchil-unak-173343", "text": "На българо-гръцката граница край Златоград днес бе учреден Инициативен комитет, който ще подготви Годината на Момчил Юнак, започваща от септември 2019 и продължаваща до септември 2020 г. Този китен родопски град някога се е намирал буквално в центъра на владенията на Момчил. Инициативата е продължение на проведената наскоро Година на Делю Хайдутин, който е роден в Златоград. В този град действа Музей на хайдутството, като експозицията започва именно с Момчил, преминава през Делю и завършва с Капитан Петко Войвода, припомня проф. Николай Овчаров, който е сред идеолозите на събитието. На пресконференция на границата бяха показани находки от епохата на Момчил: оръжие и златни монети, намерени в района при изграждането на пътя от Златоград към Ксанти. През тази година се предвиждат много мероприятия, свързани с големия българин. Ще се проведат пленери, възстановки, представяния на книги. на Момчил. През 2020 г. се навършват 685 г. от неговата смърт. Двамата професори Овчаров и Павлов възнамеряват към ноември да предприемат експедиция по дирите на Момчил. При нея ще бъдат посетени местата, които са били част от княжеството на великия българин – на територията на България и Гърция. Най-важно ще бъде търсенето на лобното място на Момчил край крепостта Перитеорион (Буруград). През 1341-1346 във Византийската империя се разиграва жестока гражданска война. Цели 5 години узурпаторът Йоан Кантакузин атакува престола в Константинопол, на който е малолетният Йоан V Палеолог, но страната реално се ръководи от майка му Анна Савойска. От конфликта се опитват да се възползват околните владетели, сред които и българският цар Иван Александър. След 1343 г. военните действия все повече се концентрират в Родопите и прилежащите райони на Тракия. Именно тогава се появява българинът Момчил, смел авантюрист, воюващ с всички страни в конфликта. Със своята войска от 300 конници и 5000 пехотинци той е привлечен от Кантакузин, който му дава за управление областта Меропа (Средните и Западните Родопи), а Момчил с център Ксанти. Родопският воевода едновременно е ухажван от Константинопол, откъдето получана титла деспот, и от Кантакузин, който го прави севастократор. Скоро обаче Момчил се отмята от Кантакузин и започва да воюва с него. През 1344 г. той го побеждава на два пъти. През същата година цар Иван Александър завзема Пловдив и големи части от Тракия и Родопите. Така става непосредствен съсед на практически независимото от ромеите княжество на Момчил. Напоследък се появи интересната хипотеза на известния медиевист проф. Пламен Павлов. Той анализира историческо съчинение на Йоан Кантакузин, според което родопският воевода се е оженил за знатна дама от Мизия. Вероятно става дума за високопоставена болярка от Търновград. Това навежда на мисълта, че между царя и Момчил се създават съюзни и може би дори васални отношения. Така Иван Александър отново разпростира българските предели до Егейско море. Във финалните акорди от гражданската война той не участва пряко. Момчил обаче продължава своите активни военни действия. На 7 юли 1345 г. той е притиснат пред портите на крепостта Перитеорион на брега на Бистонското езеро от войските на Йоан Кантакузин и убит след тежко сражение.  ", "date": "2019.08.19", "title": "Злагоград се готви за Годината на Момчил Юнак"}
{"url": "https://www.monitor.bg:443/bg/a/view/dva-meseca-predi-vota-gerb-s-5-prednina-pred-bsp-173351", "text": "Два месеца преди местните избори през октомври ГЕРБ запазва стабилни позиции и има 5% преднина пред основния си опонент БСП. 22% от българите биха гласували за ГЕРБ, ако парламентарните избори бяха днес, показва проучване на социологическа агенция \"Барометър\". БСП остава втора политическа сила, като социалистите събират подкрепа от 16,9% от анкетираните. На трето място пък е ДПС с 5,6%. От \"Барометър\" отчитат, че ВМРО с 5,3% имат тенденция за повишаване на одобрението, генерирано на евроизборите, като привличат т.нар. \"патриотичен вот\" на избирателите, включително и на привържениците на останалите две партии от вече разпадналата се \"малка коалиция\". Според проучването евентуална партия на Слави Трифонов би получила 1,7% при провеждане на парламентарни избори, като тя има потенциал да \"открадне\" избиратели от по-малките партии, които в момента отбелязват отлив на одобрение - \"Воля\", \"Атака\" и партията на Бареков. Към момента обаче партия на Трифонов не води до значими промени в стратификацията на политическия живот и по-скоро се явявала като „новата Воля“ или „новия Бареков“, посочват от агенцията.", "date": "2019.08.19", "title": "Два месеца преди вота: ГЕРБ с 5% преднина пред БСП"}
{"url": "https://www.monitor.bg:443/bg/a/view/margo-robi-molila-tarantino-za-rolja-v-pismo-173344", "text": "Актрисата Марго Роби, която е звезда в новия филм на Куентин Тарантино „Имало едно време в Холивуд“, сама помолила именития режисьор за роля в лентата. Това тя направила в дълго писмо, в което настояла за среща. „От години исках да напиша такова писмо, защо то чух, че ще направиш само десет филма и Трябваше да измисля начин да се озова на снимачния сет. Знаех, че още не съм в позиция, затова изчаквах кариерата ми малко да се раздвижи.“ - с тези думи красивата блондинка се обърна към Тарантино пред австралийското издание на Vogue. Роби уточни, че се почувствала готова след участието си във  . „След тази лента си казах: „Сега съм доволна от актьорската си игра. Мога да напиша писмо на Тарантино“. После си помислих, че най-вероятно няма да прочете писмото и просто се отпуснах.“, допълни тя. Две седмици по-късно звездата от „Вълкът от Уолстрийт“ получила обаждане, че режисьорът е прочел писмото и е съгласен да се срещне с нея.", "date": "2019.08.19", "title": "Марго Роби молила Тарантино за роля в писмо"}
{"url": "https://www.monitor.bg:443/bg/a/view/v-cska-usilvat-golovata-mosht-s-francuzin-173347", "text": "ЦСКА ще усили головата си мощ с привличането на нов атакуващ футболист. „Червените“ от известно време търсят алтернативи в офанзивен план заради колебливата игра на Али Соу. Въпреки появилите се информации обаче „червените“ не търсят заместник на нападателя, а искат да засилят още повече силата си в предни позиции. „Не мислим за продажба на Али в този момент. Разчитаме на него и в следващите мачове“, заявиха от „Армията“, където се очаква нов класен нападател от френския шампионат. Играчът е бил определен от треньорския щаб като изключителен талант и чудесна перспектива за бъдещ трансфер. Той е бил одобрен лично от наставника Люпко Петрови, който през лятото се сдоби с услугите на Тони Уот, Греъм Кери, Диего Фабрини, Вив Соломон-Отабор, Денис Давидов, Густаво Бусато и Раул Албентоса. В неделя вечер по един гол за ЦСКА при успеха с 3:2 над „Арда“ вкараха трима играчи от атаката - Тони Уот, Али Соу и Евандро. Наставникът Люпко Петрович от победата и факта, че играчите му са издържали на сгъстения цикъл в последния месец. Сърбинът сподели, че е впечатлен най-вече от Кристиян Малинов, който оприличи на маратонец. „Очаквах много труден мач, защото играхме с човек по-малко 70 минути срещу „Зоря“, където се представихме достойно. Съдията тогава изигра голяма роля за нашето отпадане. Играем четвъртък-неделя 13 поредни мача. Поздравявам футболистие, че издържаха. Опитахме да бъдем добре физически. Малинов беше като маратонец. Не спря да тича, направо не мога да повярвам. Нямахме концентрация в дадени моменти и допуснахме голове. Това е заради умората”, коментира Петрович. Един от голмайсторите в мача Тони Уот пък благодари на Тиаго Родригес и сподели, че положението е било „Той е страхотен играч. Знаех, че ще ме намери в наказателното поле. Винаги го прави на тренировка. Благодарен съм му, че и този път се получиха нещата“, сподели нападателят. В същото време ръководството на „Дунав“ пусна в продажба билетите за двубоя с „червените“ в неделя от 18 ч. на Градския стадион в Русе. Пропуските са с цена 10 лв., а на официалната трибуна ще се влиза срещу 25. Русенци пуснаха в продажба и талони на цена от 5 лв. От тях ще могат да се възползват хора, навършили 65 години.", "date": "2019.08.19", "title": "В ЦСКА усилват головата мощ с французин"}
{"url": "https://www.monitor.bg:443/bg/a/view/5000-lv-garancija-za-sobstvenika-na-boklucharnika-podpalil-am-struma-173353", "text": "5000 лв. „парична гаранция“ наложи Районен съд – Дупница, на собственика на депото, подпалило АМ „Струма“. Освен това Кольо Илиев има забрана да напуска границите на страната. „Две са повдигнатите обвинения срещу управителя на фирма „Феникс“ ЕООД Кольо Илиев, във връзка с възникналия пожар, който компрометира в значителна степен АМ „Струма“ край Дупница. Извършени са множество процесуално-следствени действия, предприети са и такива по повдигане на обвинение на конкретно лице“, обяви в Кюстендил говорителят на главния прокурор – Румяна Арнаудова. По нейните думи това, че са повдигнати обвинения на едно лице – в случая Кольо Илиев, не означава край на досъдебното производство, т.е. кръгът на обвиняемите лица и възможно да се разшири. Досъдебното производство за пожара, който избухна след запалилото се сметище под моста на АМ „Струма“, е образувано на 14 август т.г. „По делото са извършени в бърз порядък всички неотложни действия, направени са и два огледа, като 15 август е извършен повторен оглед на местопроизшествието, за да могат да бъдат приобщени значителна част от веществените доказателства. Целта бе да се установи какъв точно отпадък е складиран там“, коментира и окръжният прокурор на Кюстендил, Камелия Стефанова, която предостави подробности около воденото разследване по случая. Вече са взети представителни проби, за да се установи точно какъв вид отпадък е бил съхраняван под моста на АМ „Струма“. Ако се касае за опасни отпадъци, то тогава ще е налице друга правна квалификация на деянието, посочиха още от прокуратурата. От събраните доказателства става ясно, че РИОСВ – Перник е издала предписание на Кольо Илиев, според което той е трябвало да отстрани складираните под моста боклуци до 31 юли т.г. „Тук е въпроса какво са направили институциите от 31 юли до 13 август, когато избухва пожарът. Държа да отбележа, че разследването не се провежда единствено и само по отношение дейността на търговеца. Ние ще проверим и дейността на всички контролни органи, а именно АПИ и кметът на Дупница“, посочи още прокурор Стефанова. На този етап Кольо Илиев е отказал да дава обяснения за случилото се, което е негово право, посочи говорителят на Главната прокуратура – Румяна Арнаудова. С постановление на разследващия орган от края на миналата седмица, управителят на „Феникс“ ЕООД е привлечен като обвиняем за извършени две престъпления. Едното е за престъпление против околната среда, затова че в качеството си на управител той е управлявал отпадъците по неустановения ред и с това е създало опасност за живота и здравето на гражданите. Отделно от това е причинил немаловажни вреди на околната среда. Второто повдигнато обвинение срещу Кольо Илиев е за причинен пожар по непредпазливост, при груба небрежност е запалил чужд имот на значителна стойност, а именно съответните съоръжения на АМ „Струма“. За първото престъпления законодателят предвижда наказание „лишаване от свобода“ от 2 до 8 години и глоба от 10 до 50 хил. лв., а за второто затвор до 5 години.", "date": "2019.08.19", "title": " 5000 лв. гаранция за собственика на боклукчарника, подпалил АМ „Струма“"}
{"url": "https://www.monitor.bg:443/bg/a/view/v-levski-glasjat-holmar-i-tiam-za-tituljari-v-derbito-173352", "text": "Лекарският щаб на „Левски“ е натоварен с отговорната задача да вдигне на крака Хали Тиам за наближаващото дерби с ЦСКА. Сенегалецът се контузи по време на реванша с АЕК (Ларнака), а след последния двубой на „сините“ срещу „Витоша“ (Бистрица) и Петър Хубчев заяви, че се очаква Тиам да поднови тренировки със съотборниците си през седмицата. Освен това „сините“ възнамеряват да пуснат сред 11-те на терена в сблъсъка с „армейците“ и Холмар Ейолфсон. Железният бранител се завърна в изминалия кръг и изигра няколко минути, като призна че се чувства отлично, но му трябва още време, за да навлезе в оптимална форма. Проблемите в центъра на отбраната обаче ще форсират пускането на бранителя от първата минута в мача с ЦСКА. В събота „Левски“ приема „Локомотив“ (Пд) на „Герена“, но Тиам и Ейолфсон ще пропуснат и този мач, за да не се рискува здравето им. Дербито с ЦСКА пък е на 1 септември на Националния стадион „Васил Левски“ и двамата ще имат време да се подготвят за сблъсъка. ", "date": "2019.08.19", "title": "В „Левски“ гласят Холмар и Тиам за титуляри в дербито"}
{"url": "https://www.monitor.bg:443/bg/a/view/pyrvi-ekspertizi-vyzrastni-myj-i-jena-sa-ubitite-kraj-negovan-173355", "text": "Телата, открити край софийското село Негован, са на възрастни мъж и жена. Това сочат първите експертизи, съобщи bTV. Най-вероятно те са били убити преди два месеца. Първоначално са смъртоносно простреляни в главата, а след това - разчленени и изхвърлени край водоема. Криминалистите работят и по версията мъжът и жената да са убити от техен роднина и да не са били обявявани за издирване. В момента тече пореден оглед на мястото, на което в събота рибар се натъкна на останките. Все още не е ясна самоличността на убитите. Преглеждат се списъците с обявените за издирване. В претърсването на района бяха включени и следови кучета. Оглед беше направен и на водоема, в който по това време се къпеха хора, излезли на излет. Убиецът е познавал добре жертвите, намерени край Негован и затова те не са обявени за издирване. Това е една от версиите, върху които работят от прокуратурата. Говорителят на главния прокурор Румяна Арнаудова уточни, че няма потвърждение за трета жертва след новия оглед край Негован, който беше направен тази сутрин.", "date": "2019.08.19", "title": "Първи експертизи: Възрастни мъж и жена са убитите край Негован "}
{"url": "https://www.monitor.bg:443/bg/a/view/vidinskata-bolnica-ostana-bez-nevrolozi-173341", "text": "От днес от отделението по неврология във видинската болница са освободени двама лекари- завеждащият отделението и друг доктор с близо 30 години стаж. Те са освободени от работа след като изтече тяхното едомесечно предизвестие за напускане, каза директорът на здравното заведение д-р Цветан Василев. С днешна дата на мястото на напусналите той е назначил други двама лекари и на практика отделението няма да спре работа. Двамата напуснали медици се обявили, че напускат заради ниските си заплати. Началникът на отделението д-р Ангел Петров обяви пред медиите, че напуска заради неравномерното заплащане в различните отделения. Според него „ не може един ушен лекар с 6 легла да взима 2400 лева, а шеф на отделение – 1280”. Старшата сестра на отделението Даниела Милова уточнява, че нейната работна заплата е 615 лв , а на другите сестри е 580 лв., което е крайно недостатъчно. Заради по-високи приходи за месец юли, е възможно специалистите в болницата да получат допълнителни възнаграждения, които може би ще ги задържат на работното им място, коментират медицински сестри. От дни във Фейсбук се разпространява писмо от заместник-министъра на здравеопазването Жени Начева до директорите на болниците в страната, от което става ясно, че се търсят медицински специалисти, които да бъдат командировани във видинската болница или да решат да работят в нея за постоянно. В края на юни тази година над 100 здравни специалисти и лекари от видинската болница подадоха колективно уведомително предизвестие и заявиха, че са готови след изтичането му в края на септември да подадат индивидуални оставки. Подобен акт обаче няма юридическа стойност и всеки сам трябва да подаде молба с предизвестие за напускане, коментират юристи. До момента във видинската болница индивидуална молба с предизвестие за напускане е подала само една медицинска сестра, каза д-р Василев и освободените с днешна дата двама невролози. От средата на юни видински медици провеждаха неколкоратно ефективни едночасови протести с искане за достойни условия на труд и адекватно възнаграждение. На тези протести те се заканиха, че ако исканията им не бъдат изпълнени ще последват колективни оставки. Директорът на болницата обясни, че на този етап няма възможност възнагражденията на медиците да бъдат увеличени, тъй като в отделенията не могат да достигнат лимита от НЗОК.", "date": "2019.08.19", "title": "Видинската болница остана без невролози "}
{"url": "https://www.monitor.bg:443/bg/a/view/duejn-djonsyn-skalata-vdigna-svatba-snimki-173334", "text": "Актьорът Дуейн Джонсън-Скалата влезе в графата „щастливо женени“. Звездата от сериала „Играчи“ каза заветното „да“ на дългогодишната си партньорка Лорън Хашиън. Терен за сватбеното тържество, което се проведе в неделя, даде Хавай. За това стана ясно от снимки от събитието, които самият Джонсън сподели в социалните мрежи. Кратко, точно и ясно - така звучи съобщението на бившия кечист: Скалата и Лорън са заедно от 2007 година и са горди родители на две момиченца – Джасмин и Тиана. Сватбата им беше насрочена за миналата година, но двойката я отложи, тъй като Хашиън забременя. Джонсън възпитава още една дъщеря – Симон, която е от брака му с продуцентката Дани Гарсия, която сега е негов миниджър. Симон е на 18, а Джасмин и Тиана са съответно на 3 години и на 15 месеца.", "date": "2019.08.19", "title": "Дуейн Джонсън-Скалата вдигна сватба (СНИМКИ)"}
{"url": "https://www.monitor.bg:443/bg/a/view/9-novi-magistyrski-programi-v-unss-173339", "text": "9 нови магистърски програми предлага УНСС за есенния прием. Това каза доц. д-р Стела Ралева, заместник-ректор по обучението в ОКС „Магистър“ и дистанционно обучение в Университета за национално и световно стопанство (УНСС) в София. Учебното заведение запазва традицията си да има магистърско обучение държавна поръчка, уточни Ралева пред „Фокус“ и добави, че около 50% от специалностите се предлагат в тази форма. Доц. Ралева обясни как протичат кандидат-магистърските изпити и напомни сроковете за подаване на документи. „Ще бъдат проведени изпити в хартиен и електронен вариант под формата на тест за завършили както икономически, така и неикономически специалности в бакалавърската си степен. Желаещите да положат приемен изпит в електронен формат трябва да подадат документите си до 10 септември. Те ще се проведат на 11 и 12 септември. Кандидатите, които ще се явят на тест в хартиен вариант, трябва да подадат документите си до 12 септември. Хартиеният кандидат-студентски изпит ще се проведе на 23 септември. За същата дата са насрочени и изпитите под формата на есе и приемният изпит на английски език“, отбеляза доц. Стела Ралева. 7 от новите 9 магистърски програми са в редовна форма на обучение, 3 – в дистанционна, а 1 се предлага и в двете форми. Новите предложения в редовна форма са: „Управление на миграционните процеси“, „Предприемачество“ със специализация „Бизнес“, „Международно банкиране и финансови пазари“, „Вътрешен одит“ с преподаване на английски език, „Управление на киберсигурността“ и „Политика и бизнес“. Новите специалности в дистанционна форма на обучение са: „Развитие на интелигентни градове“ и „Дигитален маркетинг“ с преподаване на английски език. „Публичен финансов мениджмънт“ се предлага както в редовна, така и в дистанционна форма на обучение.", "date": "2019.08.19", "title": "9 нови магистърски програми в УНСС  "}
{"url": "https://www.monitor.bg:443/bg/a/view/izvesten-trenior-se-bori-s-tejko-zaboljavane-173335", "text": "Старши треньорът на баскетболния \"Олимпиакос\" Дейвид Блат направи разтърсващо разкритие, че от няколко месеца се бори със сериозно заболяване. Блат сподели новината, че е диагностициран с \"множествена склероза\", използвайки клубния сайт на \"червените\", чийто екип носи и българинът Александър Везенков. 60-годишният специалист за първи път коментира публично здравословното си състояние. \"Понякога животът те сблъсква с неща, за които няма обяснение или причина. Тези моменти тестват истинския ти характер\", започва Дейвид Блат откритото писмо, разпространено от \"Олимпиакос\". \"Преди няколко месеца бях диагностициран с множествена склероза. Това е автоимунно заболяване, което повлиява качеството на живот и способностите за функциониране на тялото. Когато научих, последваха шок и болка, но реших, че няма да се предам пред нищо. Че ще се адаптирам, ще намеря начин да продължа живота си по нормален начин, доколкото е възможно. Опитвам се да бъда активен и да подобря цялостната кондиция на тялото си. Работя и изисквам повече, а не по-малко от себе си. Има много хора, които се борят с по-сериозно предизвикателства. Всеки води собствените си битки. Всички трябва да имаме кураж и да живеем живота си възможно най-добре\", пише Блат и продължава: \"Благословен съм да имам подкрепата на много добри и грижовни хора. Въпреки че изглеждам и функционирам малко по-различно, аз съм същият човек. Те не ме оставят да забравя това, дори когато падам духом или се обезкуражавам. Аз съм треньор и работата ми е да водя, да уча и да вдъхновявам много хора. Късметлия съм, че има лекари и ръководство, които приемат моята слабост и ми помагат да я преодолея. Не бих могъл да се оплаквам и няма да го направя. Това би било загуба на време. От играчите и екипа си искам да бъдат най-добрата версия на себе си, така че от себе си не мога да искам по-малко.\"", "date": "2019.08.19", "title": "Треньорът на Везенков се бори с тежко заболяване"}
{"url": "https://www.monitor.bg:443/bg/a/view/volejbolistkite-tajnichko-mechtajat-za-top-4-na-evropa-173337", "text": "Волейболните националки тайничко мечтаят да намерят място във финалната четворка на европейското първенство, което ще се проведе от 23 август до 8 септември в четири страни - Турция, Полша, Унгария и Словакия. Нашите ще играят мачовете си от група „А“ в Анкара (Тур), а техни съперници ще са съставите на домакините, Франция, Сърбия, Финландия и Гърция. „За нас винаги следващият мач е най-важен. Започване с Франция на 23-и и затова сега мислим за него, сподели старши треньорът на тима ни Иван Петков. - Отиваме да се представим по най-добрия начин на това европейско първенство, да заемем мястото, което заслужаваме като игра и като отбор. Надявам се по възможност да постигнем челни позиции, като предварително не се натоварваме с някакви конкретни очаквания“, допълни той. Капитанката ни Елица Василева обаче вярва, че с играта, която тимът ни е показал в олимпийската квалификация срещу САЩ, можем да победим и най-добрите европейски отбори. „Разочарованието, че не успяхме да вземем квота в Америка след добрите изяви, бе голямо, но в същото време ни показа, че можем да се мерим с най-добрите“, каза тя. Както е ясно, нашите изпуснаха да поднесат най-голямата сензация, като водеха на силните американки с 2:1 гейма, но отстъпиха с 2:3. Само месец преди това „лъвиците“ бяха записали 13 загуби и 2 победи в Лигата на нациите. „Разликата в отбора направиха Елица Василева и Лора Китипова, които се присъединиха за турнира в САЩ. Те играха на високо ниво и ни увлякоха и нас“, призна Гергана Димитрова. Въпреки че игра 3 сезона във френското първенство, дори и тя призна, че познава само 3-4 от волейболистките на първия им съперник в Анкара. „Трябва да имаме респект към всеки отбор, който срещнем, защото един мач срещу Америка нищо не означава. Дори не сме победили... Да, даде ни увереност, но ни трябва постоянство. За да стигнем до финалната четворка на европейското, трябва да минем през много мачове и ситуации“, допълни Петков.", "date": "2019.08.19", "title": "Волейболистките тайничко мечтаят за топ 4 на Европа"}
{"url": "https://www.monitor.bg:443/bg/a/view/syprugata-na-netanjahu-s-dva-skandala-v-kiev-173338", "text": "Скандали, предизвикани от съпругата на Бeнямин Нeтaняху – Caрa белязаха посещението на израелския прeмиeр в Украйна. Първият станала още по време на полета към Киев - Нетаняху ce e ядocaлa, чe кaпитaнът нa пoлeтa нe я e пoздрaвил, кaктo трябвa и зaпoчнaлa дa крeщи, cтaнaлa oт мяcтoтo cи и пoиcкaлa дa нaхлуe в пилoтcкaтa кaбинa, но служитeлитe нe дoпуcнaли cкандалджийката при пилотите. Кaпитaнът нa пoлeтa ce e извинил нa Caрa Нeтaняху и я привeтcтвaл 45 минути cлeд излитaнeтo. Приcтигaнeтo в Киев cъщo не минало гладко. Бeнямин Нeтaняху и съпругата му били пocрeщнaти нa лeтищeтo oт момичета, oблeчeни в нaрoдни нocии, c хляб и coл. Прeмиeрът на Израел oтчупил пaрчe хляб, натопил го в солта и отхапал според обичая, а след това дал парчето на cъпругa cи, но тя просто гo хвърлилa нa зeмятa. Украйна и Израел се договориха да разширят споразумението за свободна търговия между двете страни, и да открият центрове за високотехнологично развитие, съобщи израелският премиер Бенямин Нетаняху след разговорите си с украинския президент Володимир Зеленски. \"Взехме две решения: незабавно да започнем разширяването на споразумението за зоната за свободна търговия, в което да бъде включена и сферата на услугите\", каза израелският премиер. Двудневното посещение на Нетаняху в Киев е първото на израелски премиер Украйна от 20 години насам, отбелязва ДПА.", "date": "2019.08.19", "title": "Съпругата на Нетаняху стигна с два скандала до Киев"}
{"url": "https://www.monitor.bg:443/bg/a/view/ulesnjavat-procedurata-za-registracija-na-dostavchicite-na-gps-danni-za-tola-173340", "text": "Улеснява се процедурата за регистрация на доставчиците на GPS данни, които ще се използват за изчисляване на дължимите от тежкотоварните автомобили тол такси, съобщиха от МРРБ. Доставчиците на GPS данни ще предоставят за обработка на националните доставчици на услуги - партньори на Агенция \"Пътна инфраструктура\", информация за географското позициониране на техните клиенти по републиканската пътна мрежа. На база на обработените GPS данни \"елките\" на Националното тол управление ще изчисляват дължимата тол такса на съответния тежкотоварен автомобил. Това предвижда публикуваният за обществено обсъждане проект на промени в Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. С измененията Наредбата се привежда в съответствие с поправките в Закона за пътищата. Действащата наредба предвижда доставчиците на декларирани (GPS) данни да сключват договор при Общи условия с АПИ, която да обработва и допълва информацията за изчисляването на дължимите тол такси. С промените в наредбата се предлага да отпадне тази необходимост и да се намалят изискванията към доставчиците на декларирани (GPS) данни, а те да подписват договор с Националните доставчици на услуги и ЕУЕСТ доставчиците. Партньорите на АПИ ще обработвата GPS данните и ще ги превръщат в т.нар.тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс. Същевременно Пътната агенция запазва контролните си функции над дейността на доставчиците на декларирани (GPS) данни, като се предвижда да ги вписва в публичен списък при облекчени условия. Запазват се изискванията към доставчиците на декларирани данни да притежават валиден сертификат съгласно БДС EN ISO 9001 или еквивалентен документ, да разполагат с техническо оборудване, необходимо за събиране и предоставяне на данни за географското позициониране и изминатите участъци от платената пътна мрежа. Те трябва също така да имат специализиран персонал с опит и с необходимата квалификация, чрез който да могат непрекъснато да изпълняват изискванията на АПИ, както и да имат добра репутация. С промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства, регистрацията на ползватели на платената пътна мрежа, директното им отчитане и усвояване на суми от поддържан от тях баланс. Тези дейности ще бъдат изцяло прехвърлени върху търговците, които в различните си качества предоставят услуги по електронно събиране на пътни такси, като АПИ няма да плаща допълнително за това. Услугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците.", "date": "2019.08.19", "title": "Улесняват процедурата за регистрация на доставчиците на GPS данни за тола"}
{"url": "https://www.monitor.bg:443/bg/a/view/mladeji-se-izgubiha-v-gorata-kraj-varna-173348", "text": "Трима младежи от Варна – две момчета на 18 и 19 години и девойка на 18 години вдигнаха в събота на крак местната полиция. На път за рок-концерт в кв. „Аспарухово“ те се загубили в гората в местността „Фичоза“. Групата се отклонила от пътя, с намерение да мине по-направо през гората, но там младите хора попаднали в ситуация, от която не могли да излязат сами. Според разказите им, попаднали в зона с много гъста растителност от лиани, къпини и трънки. В търсене на изход, изгубили вярната посока и потърсили специализирана помощ. Успели да изпратят координатите си чрез GPS-системата на мобилните си телефони и това се оказало решаващо за откриването им. Издирвателна акция се провела след 20,12 часа, когато е получено съобщението им за помощ. Към мястото били насочени два екипа на сектор „Специализирани оперативни дейности“, които издирили за около два часа тримата. Младите варненци били намерени в добро здравословно състояние. Отказали медицинска помощ и веднага се насочили към финала на концерта, където ги чакали техните приятели.", "date": "2019.08.19", "title": "Младежи се изгубиха в гората край Варна"}
{"url": "https://www.monitor.bg:443/bg/a/view/korn-vlizat-vyv-video-igra-173336", "text": "Korn ще направят мощно пого във виртуалното пространство след като подписаха договор за участие в две видео игри Adventure Quest. Джонатан Дейвис и компания, или по-точно техните анимирани аватари, ще се включат като група, която ще прави концерт в ключова част от играта – Battle Concert Arena. Именно в нейното пространство те ще забият за пръв път и чисто ново парче, което е включено в предстоящия им албум The Nothing, който излиза на пазара на 13 септември. Доста необичайно промо за нова песен, а? Докато аватарите на метъл легендите свирят играчите ще могат да водят битки около арената в две от игрите AdventureQuest 3D и AdventureQuest Worlds. Фронтменът на бандата Джонатан Дейвис е известен като запален геймър, все пак. Меломаните пък очакват с голямо нетърпение новата продукция на Korn, за която музикантите са обещали да е най-мрачната в историята им, написана след смъртта на съпругата на Дейвис. „Животът е много тъмен, затова албумът - това съм аз, преминаващ през загубата на жена ми“, сподели самият певец. „Беше трудно. Нямах възможността да достигна пълния си потенциал в Korn в продължение на години, защото винаги бях зает с домашни задължения – трябваше да се грижа за синовете си - Цепелин, който е болен от диабет, и за Девън, който се бори с наистина ужасно психическо заболяване, което криех, но с което трябва да се справям. Правя всичко, което мога, но нямам възможност да дам 100% от себе си в записи“, разкрива Дейвис. „Да седна и да работя по този проект беше процес, и то може би най-дългият до момента. На моменти бях: „Майната ви на всички, просто ме оставете намира. Когато е готово е готово и ще ви го дам“. Бяхме само аз и звуковия инженер. Направих го сам и за мен беше катарзис, много мрачно изживяване“, честен до болка е фронтменът. В момента Korn са на турне в Северна Америка с Alice In Chains.", "date": "2019.08.19", "title": "Korn влизат във видео игра"}
{"url": "https://www.monitor.bg:443/bg/a/view/us-arbitrajyt-reshi-cvetan-vasilev-e-prevyrnal-ktb-v-piramida-173342", "text": "US арбитражът във американската столица Вашингтон окончателно реши, че Цветан Василев е превърнал КТБ в пирамида, която е източвал в своя полза. Доказателствата срещу укриващия се в Белград фараон по делото за източването на трезора, което се води в Специализирания наказателен съд у нас допринесоха за важното за държавата решение. Така Арбитражният съд във Вашингтон реши окончателно спора между България и Оманския фонд в полза на държавата ни. Новината за решението на US съда очаквано бе у нас – Иво Прокопиев и Огнян Донев. Изданията пуснаха няколко кратки материала, в които услужливо пропускат да споменат, че това решение в действителност пука балона с лъжи на Василев, че банката била станала жертва на „рейдърска атака“. Въсщност трезорът се е сринал под тежестта на задълженията, които БГ Мадоф е трупал на гърба на вложителите в КТБ. Решението показва и друго – че атаките на Василев срещу депутата от опозиционната ДПС и издател на „Телеграф медиа“ Делян Пеевски са били отчаян опит на банкера-беглец да обвини другиго за своите престъпления. Нещо, за което беше алармирано в продължение на години, а сега се потвърждава със становището на съда. Също толкова несъстоятелни са и други два иска, заведени в САЩ от Василев и приближените му – по закона „Магнитски“ и по закона „Рико“. Всички тези юридически хватки обаче не са нищо друго освен хвърляне на медиен прах в очите на обществото от страна на Василев и останалите медийни олигарси, които се опитват зад тях да скрият своите афери. от делото, разглеждано пред Вашингтонския арбитраж. На 13.08.2019 г. Арбитражният трибунал постанови решение по международното арбитражно дело № ARB/15/43, заведено от Държавния резервен фонд на Оман срещу Република България в Международния център за разрешаване на инвестиционни спорове във Вашингтон, съобщиха от Министерството на финансите. В делото ищецът се оплакваше, че действията на българската държава и БНБ във връзка с поставянето на \"Корпоративна търговска банка\" АД под особен надзор, отнемането на лиценза и обявяването й в несъстоятелност, както и отказът й да бъде предоставена ликвидна подкрепа или спасителен план под друга форма, представляват нарушения на Договора за взаимно насърчаване и защита на инвестициите между България и Оман. \"След като България представи две писмени защити, придружени от експертни становища и доказателства, през м. декември 2018 г. Държавният резервен фонд на Оман се отказа от исковете си без право да ги предяви отново. В съответствие с този отказ, като неоснователни и осъжда ищеца да заплати всички разноски по делото на България\", допълват от МФ. Материалите, които българското финансово министерство е представило, присъстват в кориците по делото „КТБ\", което Специализираната прокуратура води срещу Цветан Василев и съучастниците му пред Специализирания наказателен съд у нас. Именно на база тези доказателствата властите в Оман са установили, че банката е била източена от бившия й мажоритарен собственик. Решението на Оман потвърждава тезата на българското държавно обвинение за вината на Цветан Василев по рухването на финансовата пирамида. У нас делото „КТБ\" пред първата съдебна инстанция ще продължи през есента.", "date": "2019.08.19", "title": "US арбитражът реши: Цветан Василев  е превърнал КТБ в пирамида"}
{"url": "https://www.monitor.bg:443/bg/a/view/korean-air-i-asiana-airlines-s-po-90-mln-zagubi-za-trimesechie-173329", "text": "Най-големите южнокорейски авиокомпании Korean Air и Asiana Airlines през второто тримесечие отчитат загуби от по 90 млн. долара, съобщава телевизия KBS. Заради рисковете от увеличаване на отрицателните финансови резултати от началото на седмицата те частично прекратяват предоставянето на карго услуги по вътрешните линии от летищата Тегу, Чхончжу и Куанчжу. Лошата конюнктура на пазара на авиопревозите е засегнала и редица малки авиокомпании в Южна Корея. От 8 фирми в сегмента само една между началото на април и края на юни е била на печалба.", "date": "2019.08.19", "title": "Korean Air и Asiana Airlines с по $90 млн. загуби за тримесечие"}
{"url": "https://www.monitor.bg:443/bg/a/view/objaven-za-izdirvane-se-opita-da-podkupi-varnenski-policai-173330", "text": "Обявен за общодържавно издирване мъж е задържан от проверяващи полицаи, които се опитал да подкупи, съобщиха от ОД на МВР - Варна. В петък в около 19,10 часа в района на парк „Побити камъни“ той пътувал с лек автомобил „Фолксваген Пасат“ и бил спрян за извършване на рутинна полицейска проверка. Преди служителите да пристъпят към служебните си задължения, 35-годишният водач от Варна подхвърлил в служебния им автомобил банкнота от 20 лв. При последвалата проверка се установило, че мъжът е обявен за общодържавно издирване от ноември 2018 г. за установяване на адресната му регистрация. Лицето е задържано за срок до 24 часа, като материалите са докладвани на прокурор от Окръжна прокуратура – Варна. По случая е образувана е преписка, уточняват още от ОД на МВР - Варна.", "date": "2019.08.19", "title": "Обявен за издирване се опита да подкупи варненски полицаи  "}
{"url": "https://www.monitor.bg:443/bg/a/view/zatvoriha-magistrala-hemus-kraj-varna-zaradi-katastrofa-173326", "text": "Част от автомагистрала „Хемус” край Варна е затворена заради катастрофа, съобщиха от варненската полиция.  Инцидентът е станал днес към 10,30 часа точно на мястото, където започват ремонтните дейности и движението става двупосочно. По първоначални данни, участници в катастрофата са товарен автомобил с ремарке и микробус с платформа, на която е имало два автомобила. Има един пострадал човек, като към момента няма данни за състоянието му, казаха още от варненската полиция. В района на произшествието, от пътен възел Девня до пътен възел Неофит Рилски, автомагистралата е затворена в двете посоки. Екипи на „Пътна полиция“ пренасочват движението към стария път Варна - София. Призовават се водачите да шофират със скорост, съобразена с условията и стриктно да спазват указанията на полицейските служители.", "date": "2019.08.19", "title": "Затвориха магистрала „Хемус” край Варна заради катастрофа "}
{"url": "https://www.monitor.bg:443/bg/a/view/petima-v-bolnica-sled-katastrofa-v-plevensko-173328", "text": "Петима са пострадали при катастрофа между три леки автомобила на път I-3 Горни Дъбник – Телиш при км 113. Това съобщиха ОДМВР – Плевен, предаде „Фокус“. Сигналът за катастрофата е постъпил в 13.18 часа. Участвали са три автомобила, от които два с румънска регистрация. Двама души са в тежко състояние. Сред пострадалите има и едно дете. Ранените са транспортирани в местната болница. Движението се извършва в едната лента, на мястото има полицай, който го регулира.", "date": "2019.08.19", "title": "Петима в болница след катастрофа в Плевенско "}
{"url": "https://www.monitor.bg:443/bg/a/view/martin-trifonov-ostava-v-aresta-173331", "text": "Постоянна мярка за неотклонение „задържане под стража“ постанови 3 – членен състав на сливенския окръжен съд с председател Галина Нейчева спрямо 21-годишния Мартин Трифонов, обвиняем за убийството на 7-годишната Кристин Георгиева. Съдът заседава при закрити врати в една от залите на сливенската МБАЛ „Д-р Иван Селимински“, където обвиняемият е хоспитализиран заради огнестрелните рани, получени в хода на задържането му. Часове преди заседанието от окръжната прокуратура обявиха, че ще настояват за постоянното оставяне на Трифонов в ареста и уточниха, че срещу него са повдигнати три обвинения: за блудство в условията на повторност, за изнасилване и умишлено умъртвяване по особено мъчителен начин и с особена жестокост. Според наблюдаващия досъдебното производство прокурор Пламен Стефанов  има вероятност при по-лека мярка за неотклонение Трифонов да се укрие или да извърши друго престъпление. като твърдял, че се гаврил с детето и му нанесъл тежки наранявания под въздействие на изпития преди това алкохол: около 100 г домашна ракия, коментира в неделя служебният защитник Димитър Димитров, който обаче преупълномощи в понеделник колегата си Дойчин Дойчев поради служебен ангажимент От направената ДНК-експертиза става ясно, че иззетите от трупа на момиченцето биологични материали са от обвиняемия. На този етап не е ясно дали наистина той е бил пиян или това е своеобразен опит за защитна теза. Взетата мярка за неотклонение не е окончателна, тя може да бъде обжалвана пред апелативния съд в Бургас. Междувременно е който е реагирал на сигнала за намереното в безпомощно състояние от близките й дете под моста в село Селиминово на 15 август. Проверката е след изявление на майката Гергана, че медиците са се отнесли небрежно и не са направили нищо за спасяването на момиченцето, което в онзи момент е било в съзнание и контактно. Според думите на шефката на филиала д-р Мариета Божидарова проверката трябвало да бъде приключена в сряда. Към 17,00 часа пред сградата на общината в Сливен трябваше да започне мълчаливо бдение в подкрепа на опечаленото семейство и за справедливо наказание на изверга.", "date": "2019.08.19", "title": "Мартин Трифонов остава в ареста (ОБНОВЕНА)"}
{"url": "https://www.monitor.bg:443/bg/a/view/razrabotiha-nov-metod-za-borba-s-raka-173322", "text": "Специалисти от Тексаския университет в Далас установиха, че намаляването на глюкозата в кръвта потиска развитието на някои видове рак, съобщи сайтът MedicalXpress. В рамките на изследването лабораторни мишки, засегнати от белодробен рак, преминали на кетогенна (нисковъглехидратна) диета с високо съдържание на мазнини и средно съдържание на протеини. У гризачите освен това били инжектирани препарати, които намаляват нивото на кръвната захар. Резултатите показали, че това попречило на развитието на плоскоклетъчен карцином, макар да не намалило размерите на раковите образувания. Учените изследвали също нивото на кръвната захар у 192-ма пациенти, засегнати от плоскоклетъчен рак на белите дробове или хранопровода, както и у 120 пациенти, засегнати от белодробен аденокарцином. Сред пациентите от първата група била открита взаимовръзка между високото ниво на кръвната захар и по-лошия им шанс за оцеляване. По думите на специалистите, контролът на кръвната захар е нов метод за потискане растежа на ракови клетки. Методът не води до директното им унищожаване, но дава възможност ракът да се превърне в хронично заболяване.", "date": "2019.08.19", "title": "Разработиха нов метод за борба с рака"}
{"url": "https://www.monitor.bg:443/bg/a/view/pojari-gorjaha-v-restorant-i-v-uchilishte-v-pazardjik-173333", "text": "Около 13:30 часа е възникнал пожар в един от най-посещаваните ресторанти в Пазарджик, който се намира на бул.“Христо Ботев“ в квартал“ Запад“. Към мястото на инцидента са изпратени три противопожарни екипа от местната Районна служба „Пожарна безопасност и защита на населението“, които са овладели огнената стихия. Огънят е тръгнал от кухненския блок,  обхванал е бара и е достигнал покривната конструкция. Засегнат е около 100 кв. метра окачен таван и кухненско оборудване. Размерът на щетите тепърва ще се изяснява. Част от обзавеждането е пострадало. С помощта на персонала друга част е спасена и изнесена. Пострадали няма, а огнеборците отстраниха опасни конструктивни елементи. За броени минути на огнеборците в Пазарджик им се наложи да потушават и втори пожар, обхванал помощни сгради към основно училище „Проф. Ив. Батаклиев\". Училището се намира в центъра на града до сградата на драматичния театър \"Константин Величков\". Според очевидци огънят е тръгнал от складирани до контейнер за смет дюшеци и други отпадъци, след което е обхванал покрива на близката сграда на откъм ул. \"Червен Стоян\". На помощ на огнеборците пристигна и втори противопожарен екип.", "date": "2019.08.19", "title": "Пожари горяха в ресторант и в училище в Пазарджик"}
{"url": "https://www.monitor.bg:443/bg/a/view/zadyrjanijat-iranski-tanker-napusna-gibraltar-173324", "text": "Иранският танкер \"Грейс 1\", който бе задържан на 4 юли по искане на американските власти заради подозрения, че нарушава санкциите, наложени срещу Сирия, напусна Гибралтар, съобщи \"Уолстрийт Джърнъл\". Корабът е излязъл в открито море под ирански флаг. Още в четвъртък от организацията, отговаряща за пристанищата и корабоплаването в Иран, съобщиха, че танкерът, който по-рано е плавал под панамски флаг, вече носи названието \"Адриан Даря\", а не \"Грейс 1\" и че се е отправил към едно от пристанищата в Средиземно море. Както по-рано в \"Туитър\" иранският посланик в Обединеното кралство Хамид Баидинеджад обясни - от четвъртък - денят, в който властите в Гибралтар обявиха, че ще освободят кораба, иранците са провеждали активни мероприятия с цел да изпълнят всички необходими условия и да назначат нов екипаж на кораба. Гибралтарските власти (британска отвъдморска територия) на два пъти обявиха, че не могат повече да задържат кораба по искане на САЩ заради различните режими на санкции, които и ЕС, и САЩ са наложили на Иран. От Техеран многократно осъдиха задържането на танкера, който превозва суров петрол, като определиха действията и на британските, и на гибралтарските власти като пиратство. Да припомним, британското външно министерство също нарече пиратство задържането на танкера \"Стена Имперо\", плаващ под британски флаг, в Ормузкия проток на 19 юли. Тогава от Корпуса на гвардейците на Ислямската революция (елитните части на иранските въоръжени сили) обявиха, че танкерът е задържан заради \"нарушаване на международните правила\". Засега нито иранските, нито британските власти официално са обявили, че пускането на \"Грейс 1\" може да повлия на съдбата на \"Стена Имперо\".  ", "date": "2019.08.19", "title": "Задържаният ирански танкер напусна Гибралтар"}
{"url": "https://www.monitor.bg:443/bg/a/view/pochina-naj-bogatijat-myj-v-danija-173327", "text": "Ocнoвaтeлят нa дaтcĸaтa вepигa зa мeбeли и cтoĸи зa дoмa ЈYЅК Лapc Лapceн e пoчинaл, cъoбщи Вlооmbеrg. 71-гoдишният бизнecмeн, ĸoйтo бeшe нaй-бoгaтият чoвeĸ в cĸaндинaвcĸaтa дъpжaвa, e издъxнaл в дoмa cи в гpaд Cилĸeбopг, cтaвa яcнo oт oфициaлнo cъoбщeниe нa ĸoмпaниятa. Toй ce oтĸaзa oт пoзициятa cи нa пpeдceдaтeл нa бopдa нa диpeĸтopитe във вepигaтa пpeди двa мeceцa, cлeд ĸaтo бeшe диaгнocтициpaн c paĸ. Ha нeгoвo мяcтo зacтaнa 47-гoдишният мy cин Яĸoб Бpyнcбopг. Ларсен има две деца и четирима внуци. Той си спечели слава със способността да намалява цените на стоките в компаниите си, поддържайки имидж на бизнесмен, който може да сключва добри сделки. В продължение на десетилетия той участва в телевизионните реклами на Jysk, което го направи популярно лице в Дания и не само. Към момента на смъртта си Ларсен бе и един от най-богатите хора в страната със състояние от над 3 млрд. долара, показва индексът Bloomberg Billionaires Index. Лapc Лapceн e poдeн в дpyг дaтcĸи гpaд - Apнбopг, пpeз 1948 г. B млaдeжĸитe cи гoдини paбoти ĸaтo чиpaĸ в мaгaзин, a пpeз 1979 г. пocтaвя нaчaлoтo нa cвoятa ĸoмпaния ЈYЅК, ĸaтo изпoлзвa вcичĸитe cи cпecтявaния в paзмep нa 20 000 дoлapa. Toй paзвивa бизнeca cи, ĸoйтo ce paзpacтвa дo вepигa, пpeдлaгaщa cтoĸи зa дoмa нa ниcĸи цeни, ĸaтo cпaлнo бeльo и гpaдинcĸи мeбeли. Днec ĸoмпaниятa има нaд 2700 мaгaзинa в пoвeчe oт 52 дъpжaви, ĸaтo гoдишнитe ѝ пpиxoди възлизaт нa oĸoлo 4 милиapдa дoлapa.", "date": "2019.08.19", "title": "Почина най-богатият мъж в Дания"}
{"url": "https://www.monitor.bg:443/bg/a/view/v-pleven-predstavjat-naj-podhodjashtite-za-bylgarija-desertni-i-vineni-sortove-lozi-173332", "text": "В Плевен ще бъдат представени най-подходящите за отглеждане у нас десертни и винени сортове лози. Това ще стане на Открит ден на десертното и винено грозде на 22 август в Института по лозарство и винарство (ИЛВ) в града, съобщиха от ИЛВ. Събитието се организира с подкрепата на министерството на земеделието, храните и горите и Селскостопанската академия. Програмата предвижда от 10.30 часа, един от най-известните български селекционери от екипа на института, който е автор и на най-новите сортове български лози, проф. д-р Мирослав Иванов, ще представи лозите, които най-добре виреят у нас, съобразно климатичните условия. Характерна тенденция в селекцията на института в Плевен през последните години е да създава сортове издръжливи на климатични аномалии, особено на студовете, както и на мана и други заболявания. Друг акцент в Открития ден ще бъде обзорът на вината на българския пазар, който ще бъде направен от изтъкнат експерт в тази област - доц. д-р Ваньо Хайгъров. В програмата е предвидена дискусия за днешните проблеми на лозарството. Финалът ще бъде отреден за традиционната изложба в института и за дегустацията на грозде и вино.", "date": "2019.08.19", "title": "В Плевен представят най-подходящите за България десертни и винени сортове лози"}
{"url": "https://www.monitor.bg:443/bg/a/view/slipknot-oglaviha-klasaciite-v-sa-sht-i-velikobritanija-173316", "text": "Маскираните метъл чудовища Slipknot дебютираха направо на върха на музикалната класация за албуми във Великобритания на Official Charts Company. Новата им тава We Are Not Your Kind измести дори любимецът на острова Ед Шийрън, който остана втори. Албумът на Кори Тейлър и компания е реализирал 31 800 продадени копия (25 500 на физически носител, 5000 от даунлоуд и 4300 от стрийминг). Това постижение (което не им се беше случвало от 2001-а насам) нареди Slipknot до Iron Maiden, Avenged Sevenfold и Black Sabbath, които са единствените метъл банди оглавили британския чарт в последното десетилетие. В същото време бандата от Айова завзе върховете и в родината си като застана на чело на чарта за албуми на сп. „Билборд“. В Америка We Are Not Your Kind продадоха 118 000 копия в първата си седмица на пазара. Така Slipknot направиха поредния си рекорд като тавата им е първият „хард рок“ албум станал номер 1 след Concrete And Gold на Foo Fighters, които успях да изкачат върха през октомври 2017-та. „Това е един от онези албуми, които разкриват истинския си потенциал, едва когато започнахме да го записваме. Всички елементи, които може би чакаха избутани в периферията, започнаха бавно, но сигурно да си проправят път напред. Докато правихме демата всъщност сме градили само скелета на албума. Но когато говорим за нашата банда, дори скелета може да е велик. Когато вече наслагахме и текстурата, а в последствие и текстовете, пред нас започнаха да се оформят истинските песни. На моменти са брутално тежки, но същевременно навсякъде я има креативността и свободата на артиста – нещо, което не сме имали може би от 2004-а. Творяхме с цялото минало, което имахме зад гърба си, но и с поглед към нови изживявания, за да може този албум да заеме свое собствено място сред останалите. Колкото до мен – колкото повече го слушам, толкова повече мога да кажа че го обичам. От първият път, в който го чух, до днес, мога да кажа, че това е тавата, която прегърнах най-бързо“, сподели пред музикалното списание Kerrang! самият Кори Тейлър.", "date": "2019.08.19", "title": "Slipknot оглавиха класациите в САЩ и Великобритания"}
{"url": "https://www.monitor.bg:443/bg/a/view/spipaha-shofor-dva-pyti-da-kara-pijan-173313", "text": "Шофьор ще отиде на съд, след като само за няколко часа два пъти беше засечен да кара пиян. Мъжът е спрян с автомобила си за рутинна проверка в неделя, и дрегерът е отчел 1,87 алкохол. след като му е съставен акт, той е пуснат. Два – три часа по-късно обаче, той е спрян повторно от полицаи и при проверката апаратът отчел 1,78 промила. След втория път водачът е арестуван и отведен в полицейското управление. Срещу него вече е обраувано бързо производство.", "date": "2019.08.19", "title": "Спипаха шофор два пъти да кара пиян"}
{"url": "https://www.monitor.bg:443/bg/a/view/staroto-smetishte-v-svishtov-pak-gori-173320", "text": "Старото сметище на Свищов гори за втори път в рамките на по-малко от седмица. След като в края на миналата седмица то вдигна на крак местните полицаи и огнеборци, тази сутрин пламъците отново са обхванали района, намиращ се на десетина километра от крайдунавския град. За овладяване на ситуацията, на мястото са изпратени екипи от районните противопожарни служби в Полски Тръмбеш, Белене, Горна Оряховица и Плевен. Наред с тоновете вода, хвърлена върху огъня, се извършва и запръстяване на изхвърлените горящи отпадъци. Кметът на Свищов, Генчо Генчев е обявил бедствено положение, което ще продължи до петък. Пламъците от сметището няма опасност да достигнат до града, но през близката гора, може лесно да се прехвърлят във вилната зона, която е близо до огнището на пожара. Сметището, което гори за втори път и вдига под тревога институциите край Дунава не функционира от три години. В него обаче са депонирани 355 хил. куб. м. предимно битови леснозапалими и горими отпадъци.", "date": "2019.08.19", "title": "Старото сметище в Свищов пак гори"}
{"url": "https://www.monitor.bg:443/bg/a/view/puskat-meliz-jonuzova-da-goni-olimpijska-kvota-173318", "text": "Двойната ни европейска шампионка по бокс Мелиз Йонузова ще преследва спечелването на олимпийска квота за Токио 2020 в категория до 69 кг. Тя ще боксира в тази теглова група още на предстоящото европейско първенство за жени в Испания, което започва на 24 август. „Тази категория е олимпийската и затова решихме Мелиз да се качи в нея. Досега тя играеше на 64 кг, но, ако има шанс за квота, защо да не опитаме“, сподели старши треньорът на националния тим и личен наставник на Йонузова – Фикрет Ереджебов. Всъщност, през м.г. Мелиз спечели първата си евротитла до 22 г. точно при 69-килограмовите, а после „слезе“ на 64 кг и взе континентално злато и при жените. „Нямах проблем с качването на килограмите, но се чувствам по-тромава и бавна“, откровена бе боксьорката. В по-горна теглова група се качва и най-опитната в отбора ни Деница Елисеева, която в Мадрид ще боксира при 64-килограмовите. Промяна в състава ни има и при най-леките (до 48 кг), където вместо опитната Севда Асенова ще боксира младата Еми-Мари Тодорова. Трета европейска титла ще преследва Станимира Петрова, която преди 2 месеца спечели златото от Европейските игри в Минск. Останалите в състава са Габриела Димитрова (51 кг) и Златислава Чуканова (54). „Надявам се поне на една титла и още един медал“, заяви Ереджебов, с което си навлече гнева на състезателките си, които са амбицирани за повече. При добро представяне в Мадрид наставникът обеща да пусне националките в едноседмична ваканция преди да започнат усилена подготовка за световното първенство в Русия през октомври.", "date": "2019.08.19", "title": "Пускат Мелиз Йонузова да гони олимпийска квота"}
{"url": "https://www.monitor.bg:443/bg/a/view/dru-barimor-stava-tv-vodeshta-173314", "text": "Носителката на „Златен глобус“ Дрю Баримор започва собствено предаване. В момента актрисата е в процес на заснемане на пилотния епизод на шоуто, което ще е първото, в което тя ще се изявява като водещ. Снимките се провеждат в Ню Йорк, като се очаква, че цялото предаване ще бъде излъчвано по CBS. Самата телевизия обаче отказва към момента да даде коментар. Това е вторият опит на Баримор да седне на стола на водеща на токшоу. През 2016 г. тя бе подписала договор с Warner Bros. TV. До реализирането на краен продукт обаче така и не се стигна. Сега звездата от „Всичко ни е наред“ ще бъде и продуцент на неозаглавеното все още предаване. Все още не е ясно кога и дали е предвидена премиерна дата за шоуто.", "date": "2019.08.19", "title": "Дрю Баримор става тв водеща"}
{"url": "https://www.monitor.bg:443/bg/a/view/motorola-one-action-veche-e-v-magazinite-vivacom-173319", "text": "Motorola - ONE Action вече се прeдлага в магазинната мрежа на VIVACOM, както и онлайн на цена от 12,98 лв. на месец в комбинация с план Smart U. Устройството разполага с иновативен 6.3“ CinemaVision дисплей, със 21:9 съотношение на екрана, осигурявайки максимално добро визуално изживяване, сравнимо с това на кино екран. Дисплеят е удобство за всеки, който обича да преглежда съдържание, да сърфира в мрежата или да пише съобщения в движение на голям екран. Motorola ONE Action предоставя възможност на потребителите да заснемат в кадър, обекти с различна големина и разположение, благодарение на ултра-широкоъгълната леща. Тройната камера – основна 12+16+5MP, притежава и Quad-Pixel технология, която гарантира професионално заснемане с добро качество и светлина на снимките. Осем-ядреният процесор, спомага за прецизната работа на камерата чрез изкуствения интелект (AI), който автоматично подобрява фокуса на заснетите обекти в кадър. Благодарение на мощната 3 500 mAh батерия смартфонът може да издържа продължително време при интензивна употреба, което гарантира ефективността на Motorola ONE Action. Елегантният и изчистен модел може да бъде закупен в два модерни цвята – бяло и сиво.", "date": "2019.08.19", "title": "Motorola ONE Action вече е в магазините VIVACOM "}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-110-36-lv-za-megavatchas-173317", "text": "При средна цена 110.36 лв. за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\", за доставка във вторник. Средната цена на пиковата енергия (9.00-20.00 ч.) e 122.89 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 97.83 лв. за мегаватчас. Най-ниската цена в рамките на днешната сесия, при утрешен ден на доставка, е 80.29 лв. за мегаватчас, достигната за 4.00 - 5.00 ч., а най-високата е 136.03 лв. за мегаватчас - за 14.00 - 15.00 часа. Данните от БНЕБ показват, че са продадени общо 22 312.60 мегаватчаса електроенергия. Енергийната борса вчера затвори при средна цена 92.59 лв. за мегаватчас. В сегмента \"пазар в рамките на деня\" за днес, 19 август, БНЕБ отчита до момента общ търгуван обем от 126.70 мегаватчаса. Среднопретеглената дневна цена е 100.51 лв. за мегаватчас.", "date": "2019.08.19", "title": "Енергийната борса затвори при средна цена 110.36 лв. за мегаватчас"}
{"url": "https://www.monitor.bg:443/bg/a/view/otkriha-metod-za-podmladjavane-na-mozyka-173315", "text": "В рамките на експерименти с плъхове специалисти от Кембриджкия институт за изследвания със стволови клетки обърнаха в обратна посока стареенето на главния мозък, съобщи сайтът MedicalXpress. Учените изследвали централната нервна система у млади и стари гризачи, за да определят влиянието на увеличената нееластичност на мозъка върху функциите на клетки предшественички на олигодендроцитите - мозъчни клетки, които изолират аксоните (дългите израстъци на невроните), създавайки миелинова обвивка и увеличавайки скоростта на преминаване на импулсите. Известно е, че миелиновата обвивка се уврежда при множествена склероза. Биолозите трансплантирали клетки предшественички на олигодендроцитите от стари плъхове в мозъците на млади гризачи. Оказало се, че клетките се върнали към младия фенотип. Учените освен това създали материали, имитиращи младия и стария по-нееластичен мозък. В клетки предшественички на олигодендроцитите бил отделен протеинът Piezo 1, който сигнализира дали средата е еластична или нееластична. При липса на въпросния протеин клетките вземали дори нееластичната материя за еластична и възстановявали предишната си способност за регенериране. Специалистите се надяват, че получените резултати ще допринесат да се разработят нови методи за лечение на пациенти, засегнати от множествена склероза.", "date": "2019.08.19", "title": "Откриха метод за подмладяване на мозъка"}
{"url": "https://www.monitor.bg:443/bg/a/view/merkel-s-toalet-ot-predi-20-godini-173321", "text": "Германският канцлер Ангела Меркел се появи на публично място, облечена с дреха, която е купила преди повече от 20 години, съобщава Дойче веле във Facebook. Преди дни Меркел е била видяна в ярка блуза в стила на японското кимоно, като за първи път в тези дрехи тя се появява на откриването на музикалния фестивал \"Вагнер\" в Байройт през 2002 година. В същото време вестникът твърди, че тоалетът е закупен още по-рано. В същата блуза Ангела Меркел е била видяна на събития през 2008 и 2017 година. Много потребители в мрежата похвалиха канцлера за избора.", "date": "2019.08.19", "title": "Меркел с тоалет от преди 20 години"}
{"url": "https://www.monitor.bg:443/bg/a/view/bashta-i-sin-udavili-komshija-v-kladenec-173323", "text": "В Търговище са задържани баща и син, удавили в кладенец свой съсед. Убийството на 54-годишния мъж от търговищкото село Давидово е станало на 20 юли. Той е бил пуснат жив в 5-метров кладенец в обитавания от него имот, съобщи на извънреден брифинг говорителят на Окръжната прокуратура в Търговище прокурор Васил Ангелов, цитиран от БТА. Трупът на мъжа е намерен на 23 юли, след сигнал за изчезването му. Тежкото криминално престъпление е било изключително добре замаскирано, за да изглежда като нещастен случай. Установени са извършителите - баща и син на 74 и 42 години. Синът е криминално проявен - известен е на полицията с кражби и посегателства върху личността. Повдигнати са им обвинения по чл. 115 от Наказателния кодекс. И двамата са задържани на 16 август за срок до 72 часа. Предстои да бъде внесено искане за постоянна мярка \"задържане под стража\", каза още Ангелов. Убийството е извършено през деня. Между тримата имало дългогодишни междусъседски конфликти, до голяма степен провокирани от жертвата, който също е криминално проявен. В злополучния ден между тях не е имало скандал. Бащата и синът не са планирали убийството на самотно живеещия мъж. Решението им е инцидентно, възползвали са се от тежкото алкохолно опиянение на съседа си. Няма свидетели на престъплението. Двамата задържани съдействат на разследващите. По-възрастният е направил самопризнания, след като преди това неколкократно са променяли версиите си.", "date": "2019.08.19", "title": "Баща и син удавили съсед в кладенец "}
{"url": "https://www.monitor.bg:443/bg/a/view/gysenici-na-bjala-amerikanska-peperuda-unishtojiha-dyrvetata-v-pazardjik-173304", "text": "Гъсеници на бяла американска пеперуда са налазили масово дърветата в парковете и по улиците в Пазарджик и от листната маса не е останало изобщо нищо, като стърчат голи клони, алармираха граждани. Вредителят е нападнал не само високостъблените дървета, но и храсти и ниска растителност и в крайните квартали. От местната община информираха, че още през юни са пръскали срещу вредителя по договор за извършване на растително-защитна обработка срещу гъсеници на бяла американска пеперуда. За обработките в градска среда се използва биологичен инсектицид  ДиПел 2X. Неприятелят е многояден вид и напада над 200 вида растения. През юни пръскахме срещу първо поколение гъсеници, а втората обработка бе в средата на юли, но въпреки това гъсеницата се развива и продължава да яде листата на дърветата, обясняват работници. Според тях причина за разпространението на вредителите са дворовете  на частни къщи и  растителни видове в пространствата на фирми, където е невъзможен достъпът. От общината в Пазарджик се извиняват на гражданите за причиненото неудобство. Заявки за обработки се приемат чрез подаване на писмено заявление в Центъра за информация и услуги на гражданите в Община Пазарджик и на телефона за сигнали на Община Пазарджик – 034 / 96 96 96.", "date": "2019.08.19", "title": "Гъсеници на бяла американска пеперуда унищожиха дърветата в Пазарджик"}
{"url": "https://www.monitor.bg:443/bg/a/view/salvini-se-otkaza-da-buta-kabineta-na-konte-173306", "text": "Кризата в изпълнителната власт на Италия се развихри с особена сила преди десетина дни, когато ядосан от неразбориите с партньорите от движението „Пет звезди“, лидерът на коалиционния партньор „Лига“ и вицепремиер Матео Салвини заплаши, че ще отзове министрите й от кабинета. Освен това той призова премиера Джузепе Конте да подаде незабавно оставка, още на 14 август, но след като в парламента заброди призракът на възможната коалиция между Движението на Бепе Грило и демократите, Салвини закрачи назад или иначе казано – „омекоти“ позициите си по куп спорни проблеми. Така например той прие едно отдавнашно искане на „Пет звезди“ да бъде почти преполвен броят на народните представители – стъпка, с която обаче си заслужи подмятания от страна на хората на Грило като „нагаждач“, „страхливец“, „службогонец“ и др. Съответно парламентарното заседание с цел приемането на евентуалната оставка на кабинета на Джузепе Конте или пък гласуването му на доверие – напълно възможен ход, ако Матео Салвини реши да продължи да работи заедно с петзвездниците - бе насрочено за утре, вторник, 20 август. В коментарите си за перспективите за излизане от правителствената криза наблюдателите в Рим и Милано очертават днес като възможни три пътя – оставка на кабинета и насрочване на избори през октомври или ноември; укрепване на правителствената коалиция между „Пет звезди“ и „Лига“ с рокади в кабинета и вот на доверие на Джузепе Конте; оставка на кабинета и сформиране на нова управляваща коалиция между „Пет звезди“ и Демократическата партия. Създателят и идеолог на движението „Пет звезди“ Бепе Грило събра в неделя шефовете на формацията във вилата си на Тиренско море и ги убеди да загърбят сегашния си партньор в управляващата коалиция – дясната партия „Лига“, за да заработят за съставяне на правителство с лявоцентристката Демократическа партия. Идеята на известния преди всичко като талантлив комик политик е евентуалното бъдещо правителство да бъде съставено и да действа на основата на ясен двустранен договор с приоритети опазването на природната среда и устйчивото развитие на икономиката. Другото условие на Грило е този кабинет да работи в сговор и разбирателство чак до приключването на мандата на сегашния парламент през пролетта на 2022 г.", "date": "2019.08.19", "title": "Салвини се отказа да бута  кабинета на Конте"}
{"url": "https://www.monitor.bg:443/bg/a/view/pacientyt-sys-zapadnonilska-treska-e-izpisan-ot-bolnicata-v-pazardjik-173303", "text": "48-годишният мъж, който се лекуваше от Западнонилска треска в Инфекциозно отделение на областната държавна болница в Пазарджик, е оздравял и е бил изписан. Това информираха от лечебното заведение.  Пациентът е родом от близкото до областния град село Братаница и е хванал заразата по време на гурбет в Кипър, където е бил през целия минал месец. На 31 юли той се прибрал от островната държава и още не летището му е станало много лошо, получил е световъртеж, отпадналост и е вдигнал температура, обясни шефката на отдел “Надзор на заразните болести“ в местната Регионална здравна инспекция д-р Магдалена Станева. Първо е бил приет в Спешното отделение, откъдето е бил прехвърлен в Инфекциозното отделение на МБАЛ-Пазарджик. Мъжът не помни кога и къде е бил ухапан, за да се зарази от екзотичната болест. В Кипър е лекуван, по негови данни, с 3-4 антибиотика, но явно – неуспешно. Добрата новина е, че човекът е бил с лека форма на болестта, вече е излекуван и изписан.  Това е първи за Пазарджишко заразен със Западнонилска треска. Здравни специалисти обясняват, че Западнонилската треска не се предава от човек на човек и болният не е опасен за живеещите с него лица. Основните мерки за превенция се състоят в намаляване риска от ухапване от комари, които са основните преносители на заразата. Инкубационният период на заболяването варира между 3 и 14 дни. Според експертите Западнонилската треска обикновено протича леко, или умерено тежко, с грипоподобни симптоми - температура, главоболие, отпадналост, възможна е и появата на макулопапулозен обрив, лимфоаденопатия, както и на гастроинтестинални смущения.  ", "date": "2019.08.19", "title": "Пациентът със Западнонилска треска е изписан от болницата в Пазарджик"}
{"url": "https://www.monitor.bg:443/bg/a/view/priemat-zajavlenija-za-podpomagane-na-stopanite-zaklali-prasetata-si-173305", "text": "Във връзка с усложнената епизоотична обстановка и констатирани огнища в страната на болестта Африканска чума по свинете, от Областна администрация в Пазарджик дадоха указания към кметовете на общини как ще бъдат подпомогнати стопаните на прасета от т.нар.“заден двор“, които бяха принудени да ги заколят в 20-километровата санитарна зона.  При кметовете на населените места или в съответната община се приемат заявления за подпомагане и констативните протоколи за извършеното клане на свинете. Документите могат да бъдат попълнени на място, а срокът, в който кметовете на населените места трябва да ги представят в Областната дирекция по безопасност на храните, е 26 август 2019 г. От Областната администрация в Пазарджик уточняват, че подпомагането на стопаните на домашни свине ще бъде предоставено за почистване и дезинфекция във връзка с извършено доброволно клане на прасетата за угояване, отглеждани за лични нужди. Допустими са собственици, които са отглеждали до 5 прасета за угояване, разположени в санитарни зони и отглеждани във ферми тип“лично стопанство“, които не продават на пазара, а добиват месо само за лична употреба, както и тези, включени в списък, изготвен от кмета на населеното място и представен в Областната епизоотична комисия и заверен от областния управител и от официалния лекар с подпис и печат. Размерът на подпомагането е 300 лв. на ферма“ лично стопанство“ в санитарните зони. В петък бе свикано извънредно заседание на областната епизоотична комисия, след като в района на Държавно горско стопанство „ Чепино“ над Велинград бе констатиран случай на заболяло от Африканска чума по свинете диво прасе. В региона вече са изградени 10 контролно-пропускателни пункта, като в община Сърница работи и мобилен екип, тъй като тя се намира близо до границата със Смолян, където преди време бе констатирано огнище. Ограничава се и движението на хора, товари, животни и фуражи. Автомобилите, които влизат и излизат от 200-километровата санитарна зона, задължително ще бъдат дезинфектирани, са част от спешните мерки, взети заради констатирания случай на диво прасе, заразено с Африканска чума. На 11 август изтече крайният срок, в който стопаните на прасета от т.нар.“заден двор“ трябваше доброволно да ги умъртвят и в региона бяха преброени 1800 такива животни. В момента ветеринарните власти заедно с полиция обикалят 77-те населени места в санитарната зона от 20 км, за да проверят колко стопани са изпълнили разпореждането да умъртвят прасетата си.  ", "date": "2019.08.19", "title": "Приемат заявления за помощи за заклани прасета "}
{"url": "https://www.monitor.bg:443/bg/a/view/balykov-objavi-legionerite-za-macha-na-uembli-173308", "text": "Селекционерът на България Красимир Балъков обяви имената на 11 легионери за европейската квалификация с Англия на 7 септември, както и за контролата с Ейре в Дъблин на 10 септември. Има няколко футболисти, които се завръщат в състава, като Георги Миланов, Николай Димитров-Хичо, Божидар Краев и Симеон Славчев, които не бяха част от тима в предните квалификации с Чехия и Косово. Бранителят Георги Пашов пък получава дебютна повиквателна след с арменския „Арарат-Амения“, с който е на бараж за групите на Лига Европа. Капитанът Ивелин Попов, Георги Костадинов, Страхил Попов, Васил Божиков и Кирил Десподов са с дежурните повиквателни, а такава като легионер получава и Георги Сърмов. Халфът играе от този сезон в германския „Кемниц“, който е в трета Бундеслига. Той беше част от тима и в мачовете с Чехия и Косово, но като играч на „Етър“ Красимир Балъков ще има сериозен проблем с избора на титулярна защита, тъй като един от евентуалните му титуляри със сигурност няма да е в оптимална форма за мача. Най-добрият защитник на България за 2018 година Николай Бодуров беше изваден от състава на ЦСКА и пропусна последните пет официални мача на тима. От неделя треньорът на „лъвовете“ има и още двама сигурни титуляри със сериозни здравословни проблеми. Става въпрос за най-резултатните играчи на „лъвовете“ в момента - Ивелин Попов и Георги Костадинов. Капитанът на тима получи травма с „Ростов“ срещу „Уфа“, като беше на почивката. Вчера той мина ядрено-магнитен резонанс, който показа, че травмата му не е тежка, но най-вероятно около десет дни ще бъде извън строя. Халфът на „Арсенал\" (Тула) Георги костадинов пък беше тежко изритан от противник в гостуването на „Рубин“. Това се случи в 60-ата минута, а бившият полузащитник на „Левски“ моментално беше заменен, като имаше съмнения, че е скъсал кръстни връзки на лявото коляно. Направените резонанси показват, че се е разминал с най-тежкото, но около 15 дни ще почива и ще пропусне мачовете с „Оренбург“ и ЦСКА (Москва).", "date": "2019.08.19", "title": "Балъков обяви  легионерите за мача на „Уембли“"}
{"url": "https://www.monitor.bg:443/bg/a/view/furi-kym-kobrata-shte-go-ritam-chak-do-bylgarija-173309", "text": "Бившият световен шампион по бокс за професионалисти Тайсън Фюри поддържа с лекота скандалния си имидж. Типично в свой стил британецът коментира отказа на няколко боксьори, сред които и Кубрат Пулев, да се изправят срещу него. В крайна сметка Фюри вече има насрочен мач с Ото Валин през септември, а след това му предстои реванш с Дионтей Уайлдър. Кобрата пък води подготовка в Лас Вегас в очакване на следващ мач през есента, като опонентът му все още не е обявен. До юни 2020 г. българинът трябва да се изправи срещу победителя от мача Анди Руис - Антъни Джошуа в мач за световната титла на IBF. В ефира на ESPN Тайсън Фюри заяви: \"Упрекват ме, че ще се бия с неизвестния Валин от Швеция. Но ние предложихме на Кубрат Пулев, Александър Поветкин, Чарлс Мартин, Тревър Брайън и Джарел Милър. Те или си имаха по-важна работа, или не искаха да се бият с мен. Но не съм изненадан, че някои отказаха, защото ще им ритам задниците сериозно.\" Към Кобрата и Поветкин Фюри се закани по-конкретно: \"На единия по целия път обратно до България, а на другия чак до Русия. Ще го правя всеки ден от седмицата, а в неделя - два пъти\".", "date": "2019.08.19", "title": "Фюри към Кобрата: Ще го ритам чак до България"}
{"url": "https://www.monitor.bg:443/bg/a/view/djimi-kimel-otnese-globa-v-razmer-na-400-hiljadi-dolara-173302", "text": "Комикът Джими Кимел бе глобен с близо 400 хиляди долара от американския телевизионен регулатор. До това се стигна, след като през месец октомври водещият на вечерното шоу на ABC използва звуков сигнал за извънредна ситуация. Санкцията ще бъде платена от самата телевизия, вместо от Кимел, като представители на медията обясниха в свое изявление, че в рамките на предаването е имало недоразумение, че използването на подобен сигнал е допустимо. Според правилата на Федералната комисия по комуникациите, използването на такива тонове е ограничено до действителните извънредни ситуации и законни тестове на системата. Всяка злоупотреба пък се наказва. Такъв се оказва случаят не само с Кимел, но и още с канала AMC, който ще трябва да заплати 104 хиляди долара глоба задето такъв сигнал е използван в епизод на „Живите мъртви“ през февруари. Discovery също е санкциониран със 68 хиляди долара заради епизод на Lone Star Law, излъчен по Animal Planet и запечатал реална аларма по време на снимките.", "date": "2019.08.19", "title": "Джими Кимел отнесе глоба в размер на 400 хиляди долара"}
{"url": "https://www.monitor.bg:443/bg/a/view/tri-bylgarki-startirat-v-kvalifikaciite-na-us-open-173312", "text": "Виктория Томова, Изабелла Шиникова и Елица Костова ще участват в квалификациите за Откритото първенство на САЩ по тенис през тази седмица. Първата ракета на страната Томова стартира пресявките срещу поставената под номер 17 Анна Калинская (Русия), 126-а в класацията на WTA. 24-годишната софиянка води с 2:1 победи срещу 20-годишната московчанка, като за последно двете играха на трева в Бирмингам и българката спечели с 6:4, 6:2.  Шиникова има най-тежката задача срещу седмата в предварителната схема Аранча Рус (Холандия), 104-а в световната ранглиста. Двете са се срещали два пъти през 2014 година, като Рус печели двубоите в по три сета. Костова пък ще започне срещу Янина Викмайер (Белгия). Двете не са се срещали досега. Викмайер е достигала до 12-ото място в света, но в момента е 162-а.", "date": "2019.08.19", "title": "Три българки стартират в квалификациите на US Open"}
{"url": "https://www.monitor.bg:443/bg/a/view/toto-pechalbi-tiraj-66-173310", "text": "\"6 от 49\": Числа - 9, 10, 15, 17, 22, 37. Печалби: 6 - няма, 5 - 5 по 6 102,30 лв., 4 - 549 по 55,60 лв., 3 - 10702 по 4,00 лв., ДЖАКПОТ: 4 871 071,02 лв.  Числа - 1, 2, 10, 21, 24, 29. Печалби: 6 - няма, 5 - 9 по 1 187,10 лв., 4 - 262 по 40,80 лв., 3 - 4298 по 3,60 лв., ДЖАКПОТ: 534 887,04 лв.  I теглене -   5, 8, 21, 22, 26. Печалби: 5 - 1 по 23 361,60 лв., 4 - 204 по 132,10 лв., 3 - 6368 по 6,20 лв. ДЖАКПОТ: няма. II теглене - 1, 3, 6, 8, 23. Печалби: 5 - няма, 4 - 221 по 174,80 лв., 3 - 6954 по 7,40 лв. ДЖАКПОТ: няма  Позиция - 1, 2, 4; цифра - 1, 0, 6. Печалби: 3 - 23 по 1 314,00 лв., 2 - 1287 по 23,60 лв.  1, 4, 13, 34, 47; Зодия - 1. Печалби: 5+1- няма, 5 - няма, 4+1 - няма, 4 - 2 по 500,00 лв., 3+1 - 23 по 100,00 лв., 3 - 205 по 10,00 лв., 2+1 - 253 по 5.00 лв., 1+1 - 1225 по 1.50 лв., 2 - 2784 по 0,80 лв., 1 - 1776 по 1,00 лв. ДЖАКПОТ: 3 000 000,00 лв.  Година: 22, месец 02, дата 23, ден 4. Печалби: I група - няма, II група - 1 по 449,80 лв., III група - няма, IV група - няма, V група - 1 по 224,90 лв., VI група - 9 по 20,00 лв., VII група - 5 по 45,00 лв., VIII група - 6 по 30,00 лв., IX група - 48 по 5,60 лв., X група - 76 по 4,10 лв., XI група - 39 по 9,20 лв., XII група - 182 по 2,50 лв., XIII група - 434 по 2,20 лв., XIV група - 1059 по 1,40 лв., XV група - 2568 по 0,98 лв. ДЖАКПОТ: 22 041,97 лв. Печалби: Форд ЕкоСпорт, Игра: 6/49 Фиш: 867512715, Район: Интернет", "date": "2019.08.19", "title": "Тото печалби,  тираж №66"}
{"url": "https://www.monitor.bg:443/bg/a/view/kak-izglejda-zemjata-prez-pogleda-na-izvynzemnite-snimka-173311", "text": "Учени от САЩ създадоха модел на това как Земята би изглеждала, ако я изучават от друга планета или с други думи как извънземните виждат нашата планета през телескопите си от разстояние няколко светлинни години, пише сп. „Сайънс“. За целта американските изследователи са използвали 10 000 снимки на нашата планета, които са били получени от НАСА с помощта на спътника Deep Space Climate Observatory. Според специалистите даденият метод ще позволи да се установи дали на определена планета има океани, облаци и други условия, характерни за потенциално обитаема планета. Междувременно астрономи от университета Макгил в Монреал идентифицираха 8 повтарящи се радиосигнала, известни като бързи радиоимпулси, съобщи Сайънс алърт. Източникът им е неизвестен, но учените са уверени, че става въпрос за природно явление. Два източника на радиосигнали FRB 180916 и FRB 181119 ги изпратили съответно 10 и 3 пъти, докато останалите радиосигнали били изпратени повторно само по веднъж. При това най-дългата пауза между регистриранането на радиовълните била 20 часа. По мнението на специалистите, това може да означава, че много от радиосигналите FRB се повтарят, но някои техни източници са по-активни от други. Повечето от 8-те нови бързи радиоимпулса свидетелстват за понижаване на честотата на сигнала с всяко негово повтаряне. Това може да е ключът към разгадаване на механизма, свързан с появата им.  Освен това FRB 180916 е с най-ниски показатели на разпространение на сигнала. Следователно източникът вероятно е относително близо до Земята. Бързите радиоимпулси продължават няколко милисекунди и са съпроводени с изхвърляне на огромно количество енергия в космоса. Редица учени предполагат, че радиосигналите може да са следствие от катастрофично събитие, като например смъртта на звезда. Някои бързи радиоимпулси обаче се повтарят с времето. Източникът на FRB 121102, за който се смята, че е неутронна звезда, изпращаше сигнали през 2012 г. и между 2015 г. и 2017 г.", "date": "2019.08.19", "title": "Как изглежда Земята през погледа на извънземните (СНИМКА)"}
{"url": "https://www.monitor.bg:443/bg/a/view/evropejskata-centralna-banka-moje-otnovo-da-namali-lihvite-173297", "text": "Европейската централна банка (ЕЦБ) може за пореден път да намали лихвите, предават от изданието „The Wall Street Journal“. Действието е част от нов пакет финансови стимули, който предстои да бъде представен следващия месец и ще надхвърли очакванията на инвеститорите, коментира членът на надзорния съвет на ЕЦБ Оли Рен, цитиран от американския вестник. Финансовите стимули на европейската банка се използват от години, за да помогнат на европейската икономика като очакванията бяха те постепенно да се изключат. Сега обаче те се увеличават и новите мерки ще обърнат тенденцията на забавяне на икономиката в Еврозоната. \"Baжнo e дa пpeдcтaвим гoлям пaĸeт oт пoлитиĸи, ĸoйтo дa имa oтpaжeниe въpxy пaзapитe\", ĸoмeнтиpa Peн. \"Koгaтo ce paбoти c финaнcoвитe пaзapи, e пo-дoбpe дa имaш мнoгo cилeн пaĸeт oт мepĸи вмecтo мaлъĸ\", добави още той. Според него икономическите перспективи пред Европа са отслабнали за последните няколко месеца. Очакванията са Според някои обаче ЕЦБ може да свали още по-драстично лихвата с 0.2%, както и да започне изкупуването на нови типове активи. Ще бъде създадена програма за изкупуване на облигации в размер на 50 млрд. евро месечно. Haй-cмeлa пpoгнoзa пpaвят инвecтитopитe нa ĸaпитaлoвитe пaзapи, cпopeд ĸoитo a лиxвитe щe ce зaдъpжaт пoд ceгaшнoтo нивo дo 2024 гoдинa. По думите на членът на надзорния съвет на ЕЦБ, прогнозите се дължат на това, че инвеститорите ca paзбpaли нaглacитe нa EЦБ.", "date": "2019.08.19", "title": "Европейската централна банка може отново да намали лихвите"}
{"url": "https://www.monitor.bg:443/bg/a/view/pyrvi-zybki-niknat-na-sashko-ot-selo-arda-173293", "text": "С първи зъбки съвсем скоро ще се сдобие 8-месечният Сашко от смолянското село Арда, видя екипът на Агенция Монитор в следобедните часове на 18 август т.г. В момента бебето е при майка си Симона Алекова, която с помощта на бабата Ана Хаджийска и на своите двама братя, се грижи за първородния си син. Момченцето е усмихнато и спокойно, чисто и добре гледано, се убеди за пореден път на място в дома на многолюдната фамилия в махала Речани на селото екипът на Агенция Монитор. „Три-четири часа спа следобеда. На втория етаж е, ей сега ще го донеса”, се отчита Симона и след минута – две изнася бебето на слънчевия двор. При вида на непознатите хора Александър се ококорва любопитно, след което грейва в широка усмивка и протяга ръце да бъде гушнат. А това обикновено ставало, ако възрастните си говорят и не му обръщат внимание. Тогава Сашко, който е гушнат в скута на майка си, започва да се изпъва, така че личицето му се зачервява и да надава глас. В момента, в който отново бъде закачен, усмивката пак грейва на личицето му. А още по-голяма тя става, когато в къщата идва бабата Ана. Момченцето не спира да гука и да посяга с ръчички към любимия си човек, за да бъде гушнато. Естествено, желанието му се удовлетворява на момента. А бабата Ана обяснява, че е била на работа, но че всяка сутрин Симона ставала в 6 часа и започвала да приготвя храната за деня на бебето. „Малко е разхвърляно сега, но то е защото просто не смогвам и да гледам бебето, и да оправям”, се оправдава майката, като в трескав трепет вдига бебешки чорапчета от пода в стаята и се опитва бързо да подреди играчки и дрешки. „Целият втори етаж е пълен с дрехи и играчки от дарения. Искам да благодаря на всички хора за подкрепата. От цялата страна продължават да ни се обаждат хора и да ни пращат колети, както и от чужбина. Благодаря на всички”, казва Симона. И тя, и майка й се молят Сашко да бъде здрав, въпреки че не е имал възможност да суче майчино мляко. Както „Монитор”/”Телеграф” писа първи, бебето бе отнето от социалните служби на седмия ден след раждането си миналия декември, директно от родилния дом и бе настанено в приемно семейство. С помощта на Българския юридически комитет на Петър Низамов и на адвокат Петър Николов два месеца по-късно съдът в Смолян реши, че детето трябва да бъде върнато на родната му майка Симона Алекова незабавно. Симона Асенова Алекова Юробанк България АД, SWIFT:BPBIBGSF, IBAN: BG93 BPBI ‎7927 1042 3012 01", "date": "2019.08.19", "title": "Първи зъбки никнат на Сашко от село Арда"}
{"url": "https://www.monitor.bg:443/bg/a/view/lidl-bylgarija-s-novo-predizvikatelstvo-v-socialnite-medii-173299", "text": "От днес с #LidlGreenChallange компанията отправя предизвикателство към известни инфлуенсъри да споделят как намаляват количеството използвана пластмасата в своето ежедневие. По този нестандартен начин Лидл България отново привлича вниманието на потребителите към темата за редуциране на пластмасата. Като част от дългосрочните усилия в тази област, в началото на 2018 г. компанията постави силен фокус върху грижата за природата и обяви за своя цел да намали с 20% използваната пластмаса при опаковките на продукти собствена марка до 2025 г. С предприетите мерки от обявяването на целта до днес Лидл България спестява над 40 тона пластмаса на годишна база. В допълнение компанията ще спести още 34 тона пластмаса на годишна база след прекратяване продажбата на пластмасови изделия за еднократна употреба, планирано за края на 2019 г. Само преди месец компанията анонсира и друга амбициозната цел, а именно 100% рециклируемост на пластмасовите опаковки на продуктите собствена марка до 2025 г., като така се стреми да постигне още по-добри резултати в грижата за околната среда.", "date": "2019.08.19", "title": "Лидл България с ново предизвикателство в социалните медии"}
{"url": "https://www.monitor.bg:443/bg/a/view/dobri-otzivi-sypytstvaha-premierata-na-v-kryg-v-saraevo-173296", "text": "Аплодисменти и ласкави думи съпътстваха края на финалните надписи на българското заглавие „В кръг“ на Стефан Командарев след световната му премиера в рамките на филмовия фестивал в Сараево. Гала събитието се състоя в неделя вечерта, като на него присъстваха режисьорът, Асен Блатечки, Стефан Денолюбов, Ирини Жамбонас, сценаристът Венцислав Симеонов, който работи по сюжета заедно с автора на „Съдилището“ и др. След края на прожекцията зрителите са останали повече от очаровани, като масовото мнение на присъстващите е, че „В кръг“ надгражда вече постигнатото от Командарев с „Посоки“, научи „Монитор“. Припомняме, че и двете продукции са част от замислената от режисьора трилогия, вдъхновена от трите вида автомобили движещи се из нощна София. „Посоки“ проследи събития в шест таксиметрови коли, „В кръг“ пък се вглежда в работата на три патрулни коли на фона на 30-та годишнина от падането на Берлинската стена. „Посоки“ също бе представен преди две години на фестивала в Сараево, като тогава основният актьорски състав бе отличен със специалната награда на журито. У нас очакваме „В кръг“ да бележи киносалоните от месец ноември. В сряда вечерта пък ще се състои фестивалната премиера и на друга българска продукция - „Котка в стената“, режисирана от Весела Казакова и Мина Милева. Сниманата в Лондон драма е проследява борбата между група съседи за пухкавия другар, а в центъра на събитията е българката Ирина, опитваща се да пробие на Острова като архитект на фона на Брекзит.", "date": "2019.08.19", "title": "Добри отзиви съпътстваха премиерата на „В кръг“ в Сараево"}
{"url": "https://www.monitor.bg:443/bg/a/view/nov-spad-za-grigor-dimitrov-v-svetovnata-ranglista-173294", "text": "Григор Димитров падна с четири места в обновената ранглиста на ATP, след като през миналата седмица отпадна в първия кръг на турнира от сериите \"Мастърс\" в Синсинати. Димитров вече е 78-и място с 722 точки, което е най-лошото му класиране от 27 май 2012 година, когато беше 87-и. Новак Джокович (Сърбия) запази лидерската си позиция с 11685 точки, а зад него четворката остана непроменена. Втори е Рафаел Надал (Испания) със 7945, трети е Роджър Федерер (Швейцария) с 6950, а Доминик Тийм (Австрия) е с 4925 на четвърто място. Руснакът Даниил Медведев, който триумфира в Синсинати, записа рекордно класиране на петото място с 4195 точки.", "date": "2019.08.19", "title": "Нов спад за Григор Димитров в световната ранглиста"}
{"url": "https://www.monitor.bg:443/bg/a/view/kalojan-metodiev-e-novija-shef-na-kabineta-na-radev-173298", "text": "Полотологът Калоян Методиев е новия шеф на политическия кабинет на президента Румен Радев. Радев е назначил Методиев със свой указ от 19 август, съобщиха от администрацията на държавния глава. Така той заема мястото на Иво Христов, който бе избран евродепутат от листата на БСП на вота през пролетта.  Методиев е член на Стратегическия съвет към президента, който беше създаден през март. От \"Дондуков\" 2 уточняват, че Методиев е роден през 1976 година в София. През 1994 г. завършва 133 СОУ „Ал. С. Пушкин“ с хуманитарен профил и руски език. През 2001 г. се дипломира като магистър по политология в Софийския университет „Св. Климент Охридски“, където специализира Външна политика и Национална сигурност. Доктор по политология и автор на нколко монографии, стотици статии и интервюта на политическа и социална тематика. Има научни публикации на английски, сръбски, хърватски и албански език. От 2010 до 2019 г. е хоноруван преподавател в катедра „Политология“ на Софийския университет. От 2012 до 2017 година е асистент в ЮЗУ „Неофит Рилски“, където води курсове по Политически маркетинг, Институции на съвременната държава, Политически партии, Имиграционни политики, Съвременна политическа история на Балканите. От 2015 до 2019 година е политолог и главен анализатор на Института за стратегии и анализи. Ползва английски, руски, сръбски и хърватски език. Женен с две деца.", "date": "2019.08.19", "title": " Калоян Методиев е  новия шеф на кабинета на Радев"}
{"url": "https://www.monitor.bg:443/bg/a/view/djordj-kluni-pravi-biznes-s-italiansko-sirene-173295", "text": "Холивудският ас Джордж Клуни планира да започне нов бизнес. 58-годишният актьор възнамерява да продава любимото си италианско сирене в САЩ. Той го открил, докато бил във ваканция на брега на езерото Комо. Звездата от \"Бандата на Оушън\" станал голям фен на сиренето \"Пекорино де Парду\", което се произвежда от фермера Пепино в намиращото се близо до езерото Комо градче Лальо. \"Джордж наистина харесва това сирене и си похапва от него в края на почти всяко ядене. Вкусът му обаче е толкова хубав, че и тя е на мнение, че Джордж ще намери голям пазар за продукта.\", заяви анонимен източник пред в. Daily Star. Клуни вече е изпратил 32 кг от соленото овче сирене в Лос Анджелис, където ще предложи на приятели и потенциални купувачи да го опитат. Припомняме, че през 2017 г. актьорът се прости с алкохолния си бизнес срещу 1 милиард долара. Компанията за текила „Касамигос”, на която е съосновател заедно с Ранди Гербер и Майк Мелдман, стана собственост на гиганта „Диаджео”. Клуни основа \"Касамигос\" през 2013 г.", "date": "2019.08.19", "title": "Джордж Клуни прави бизнес с италианско сирене"}
{"url": "https://www.monitor.bg:443/bg/a/view/myj-otkri-mumificiran-trup-v-nasledstvenata-si-kyshta-173292", "text": "Мумифициран труп на мъж откри собственикът на наследствена къща, която от години е необитаема, съобщиха от полицията във Видин. Сигналът е подаден на 16 август. Къщата се намира в село Антимово. Собственикът отишъл да наглреда имота и открил разложения труп. Той е разказал, че от дълго време не е посещавал къщата и преминавайки през селото решил да я нагледа. Разследващите са установили, че се касае за мумифициран труп, вероятно от мъжки пол, с неустановена към момента самоличност. Имотът е бил видимо необитаем от дълго време, избуяла гъста растителност ограничавала достъпа до него, а всички помещения и вещи в тях, са били силно запрашени.", "date": "2019.08.19", "title": "Мъж откри мумифициран труп в наследствената си къща"}
{"url": "https://www.monitor.bg:443/bg/a/view/arestuvaha-nesebyrski-obshtinar-napadnal-proverjavashti-ot-inspekcijata-po-truda-173301", "text": "Общинският съветник от Несебър Костадин Нищелков е бил арестуван за нападение над две инспекторки от Инспекцията по труда. Грозният инцидент е станал посред бял ден, в около 16 часа в събота. Служителките пристигнали на рутинна проверка в заведение \"Кораба\" в Слънчев бряг, което е собственост на Нищелков и поискали всички документи за проверка. Съветникът, който в този момент бил в бистрото си, скочил и започнал да ругае и заплашва инспекторките. Той се разкрещял срещу тях, обиждал ги и започнал да ги гони. \"Махайте се от тук, марш навън веднага, да не стане лошо...\", наредил общинарят. Служителките обаче упорствали, че трябва да си свършат работата и настояли да проверят трудовите договори на работещите в заведението. В този момент съветникът станал още по-агресивен, грабнал папка с документи и я стоварил върху главата на една от инспекторките. После хванал другата с две ръце и я разтресъл. Изплашените дами повикали полиция, но докато униформените пристигнат общинският съветник избягал. \"Веднага е обявен за местно издирване, но по-късно сам се е предал в полицията. Служителките не са пострадали физически, но са изплашени и стресирани\", казаха униформени.  Несебърският общинар е бил задържан и е прибран в ареста за едно денонощие, а срещу него е образувано бързо досъдебно производство. По всяка вероятност той ще отговаря за хулиганство. 53-годишният Нищелков е общински съветник в местния парламент от партия Български социалдемократи и е една от най-известните политически фигури в Несебър.  \"Информирал съм ръководството в София за инцидента, но не мога да коментирам подробности\", заяви шефът на Инспекцията по труда в Бургас Павлин Васков.", "date": "2019.08.19", "title": "Арестуваха несебърски общинар нападнал проверяващи от Инспекцията по труда"}
{"url": "https://www.monitor.bg:443/bg/a/view/mesi-se-zavryshta-173300", "text": "Нападателят на „Барселона“ Лионел Меси е напълно възстановен от травмата си в прасеца, съобщи AS. Възстановителният процес принуди аржентинеца за пропусне предсезонното турне в САЩ и първия мач от новия сезон в Ла Лига срещу „Атлетик“ (Билбао) (0:1). Още вчера Меси проведе тренировка на пълни обороти със съотборниците си, а според информациите от Испания той е бил готов и за двубоя от първия кръг, но треньорът Ернесто Валверде е решил да не рискува. В срещата от втори кръг на Примера дивисион с „Бетис“ няма да играе друг нападател на каталунците - Луис Суарес. Миналият сезон Меси игра в 50 мача на „Барса“, в които вкара 51 гола и асистира за 22. В същото време „Атлетико\" (Мадрид) стартира с победа сезона в Примера дивисион, след като спечели с 1:0 на „Уанда Метрополитано“ над „Хетафе“, а „Валядолид“ изтръгна успех с 2:1 над „Бетис“ в Севиля, след като почти цял мач играха с човек повече. Вратарят на домакините Хоел Роблес получи червен картон още в осмата минута, след като излезе малко пред наказателното поле и повали изведения сам срещу него Сандро Рамирес.", "date": "2019.08.19", "title": "Меси се завръща"}
{"url": "https://www.monitor.bg:443/bg/a/view/ford-focus-stana-novijat-lider-v-segmenta-na-golf-173277", "text": "В компактния клас, наричан С-сегмент, най-често лидерската позиция се заема от Volkswagen Golf. Дори в Германия този клас коли е популярен като сегмента на Golf. В момента обаче германският еталон е твърде остарял за да се справи с появилия се през миналата година Ford Focus. Четвъртото поколение на модела дебютира у нас неотдавна и бързо се наложи като един от най-желаните и атрактивни модели в С-сегмента, превъзхождайки основните конкуренти като Volkswagen Golf, Opel Astra, KIA Ceed и Renault Megane с атрактивен дизайн и вълнуващо пътно поведение. За да се пребори с такива сериозни съперници, инженерите от Ford са решили да направят новия Focus от нулата. Всичко в новия Ford Focus е съвсем ново - от платформата до дизайна, двигателите, скоростната кутия и електрониката. Само по този начин е възможно да се обединят в едно цяло всички задачи и изисквания, които потенциалните клиенти поставиха пред новия модел. Зад волана на новия Focus всеки ще усети подобреното управление, пъргавата динамика и удоволствието от шофирането. Един от най-силните козове на новия Ford Focus е дизайнът му, който привлича вниманието още на пръв поглед. Външният вид на модела съчетава емоционален стил с отлична аеродинамика. Новият Focus е със спортен силует, постигнат главно чрез по-издължения преден капак и обтекаемата предна броня. В комбинация с изразеното редуциране на ръбовете на средната линия, новият Focus е агресивен и елегантен, засилвайки първокласния и спортен характер на автомобила. Безспорно най-яко изглежда новият Focus в спортното ниво на оборудване ST-Line, при който дръзката осанка се дължи на широките отвори отпред, насочващи въздуха и страничните спойлери, смъкващи каросерията визуално по-ниско до пътя. Отзад спортният Focus ST-Line е с по-широки отвори, агресивно оформен заден дифузьор и по-голям аеродинамичен спойлер на покрива. Голям принос за спортния външен вид на Focus ST-Line има и новият син цвят Desert Island, който изглежда фантастично. Интериорът на новия Ford Focus е изработен в технологичния дух на новите модели на марката и е много по-добър от този на предшественика. Пластмасата на вратите е мека, тапицерията на седалките е здрава, а качеството на изработката и сглобката е много високо. В салона на новия Ford Focus има достатъчно място за пътниците отпред и много пространство за коленете и раменете на хората отзад. Хечбекът има багажник с обем от 375 литра, а при сгъване на задните седалки вместимостта достига до 1354 литра. Новият Ford Focus се предлага с богата гама от нови и усъвършенствани бензинови турбодвигатели EcoBoost и турбодизелови мотори EcoBlue, които осигуряват висока мощност и отговарят на най-новите изисквания на стандарта за емисиите Euro 6d TEMP. Двигателите са снабдени със стандартна автоматична система Старт-Стоп за намалени разходи. Впечатляващо се представя Focus с новия 1,5-литров 3-цилиндров турбомотор EcoBoost с мощност 150 к.с. Стандартно моторът се комбинира с 6-степенна механична скоростна кутия, а като опция се предлага новата 8-степенна автоматична трансмисия с бърза и плавна смяна на предавките. Разходът на гориво и емисиите на CO2 са намалени с помощта на първата в индустрията система на Ford за деактивиране на един цилиндър на 3-цилиндровия двигател, която автоматично го спира, когато не е необходима пълна мощност, например при шофиране по инерция или при движение с постоянна скорост. Технологията може да изключи или включи един цилиндър за 14 милисекунди. С новия 1,5-литров бензинов двигател EcoBoost с мощност 150 к.с., комбиниран с 6-степенна механична скоростна кутия, новият Focus e значително по-динамичен от модела с 1,0-литровия EcoBoost. Най-осезаемо се усеща разликата в тягата, която тук е цели 240 Нм, налични още при 1600 об/мин. С този заряд новият Focus с лекота се изстрелва напред от място, като ускорението от 0 до 100 км/ч става за 8,8 секунди. Тягата е напълно достатъчна за бързо изпреварване и незабавно включване от отбивка в магистрала, а при изкачване на стръмни наклони трябва да свалите една предавка надолу. Двигателят има приятен звук и по никакъв начин не издава 3-цилиндровия си характер. Шумоизолацията на салона е добра и прикрива повечето външни фактори. Предавките на 6-степенната ръчна скоростна кутия се превключват прецизно, а съединителят зацепва много отчетливо, така че с нея шофирането на новия Focus е удоволствие за хората с бензин в кръвта. Комбинираният разход на гориво е в рамките на 5,3 до 5,5 л/100 км. В града новият Ford Focus харчи около 7 л/100 км, а на междуселищен път с 90 км/ч в икономичен режим Eco, консумацията на бензин е едва 4,5-4,8 л/100 км. На пътя новият Ford Focus впечатлява със стабилното си поведение, директното кормилно управление и комфортното возене. Има три режима на шофиране – Normal, Eco и Sport, като естествено в последния Focus е най-приятен за шофиране. Комбинацията от всички тези качества дава възможност за отлично представяне на новия Ford Focus и го прави най-добрия автомобил в С-сегмент към момента.", "date": "2019.08.19", "title": "Ford Focus стана новият лидер в сегмента на Golf"}
{"url": "https://www.monitor.bg:443/bg/a/view/cenoobrazuvane-po-nashenski-173272", "text": "От 1 февруари 1991 г., датата, на която тогавашният премиер на страната Димитър Попов произнесе прочутата си фраза „За Бога, братя, не купувайте!“, България се смята за страна с пазарна икономика. В тази част на Европа обаче, особено зоните, били някога в соцблока, класификациите са едно, а действителността - нещо съвсем друго. След няколкомесечно вайкане от зимата насам на част от зърнопроизводителите колко лоша реколта ни очаква, се оказа обратното. Българската земя е родила повече от миналата година. В същото време обаче сега в средата на август брашното е по-скъпо, отколкото преди 12 месеца. Нали според правилата на пазарната икономика при повишено предлагане на зърно, суровината за брашното, цените трябва да падат? Защо у нас пак сме наопаки? Още повече че в страните от Черноморския басейн, основно Украйна и Русия, също жънат богати реколти от жито. Украинците например вече са увеличили експорта си. Очаква се същото да направят и руснаците, защото и двете страни са големи фенове на доларите, еврото и всякаква друга твърда валута. Това означава, че цените за експорт у нас ще продължават да падат заради повишеното предлагане. Поне така пише в учебниците по нормална икономика. Учудващото е, че средната цена на едро на брашното спрямо миналата година не е със стотинка или две по-висока, а с цели 20 и килото на едро скочи над левче. Обикновено търговците се оправдават с лоша реколта, но сега случаят не е такъв. Явно много от тях работят на принципа: един клиент да има, но да бъде изръсен като брашнен чувал. Нищо че после въпросният купувач трудно ще им направи нова поръчка. Учудващо е защо това не ги вълнува? Може би пък има оправдание в лошото качество на житото? И това обаче не е вярно. На последния Консултативен съвет по зърното в земеделското министерство отчетоха, че и качеството е по-добро, отколкото през миналата година. Вярно е, спрямо миналото лято цените на енергоносителите са по-високи, но чак пък с цели двайсетина процента не са скочили. Пък и делът им в транспортирането на житото и меленето на брашното не е чак толкова висок. Все пак съвременните мелници не са металургични предприятия, нямат електропещи, имащи огромна консумация на ток. Освен това се предполага, че родният хранителен бизнес отдавна вече използва съвременни технологии, които са с ниска енергоемкост. В такъв случай може би става въпрос за обикновено надуване на цените в разгара на лятото. Явно трикът може и да мине, защото повечето хора са на море, пият си бирата на плажа и много-много не се интересуват колко може да скочат брашното и хлябът в супера.", "date": "2019.08.19", "title": "Ценообразуване по нашенски"}
{"url": "https://www.monitor.bg:443/bg/a/view/pelenache-na-39-dni-pochina-ot-zadushavane-majkata-e-zadyrjana-za-razpit-173286", "text": "Пеленаче на 39 дни почина в събота срещу неделя, в благоевградското село Падеш. Вероятната причина за смъртта е задушаване. Бащата Александър Велячки и майката Гергана, която наскоро е навършила пълнолетие са от ромски произход До 03:00 часа през нощта те са празнували селския събор на площада в Падеш. Върнали се в мизерната стаичка, в стопанския двор, където от няколко години те били наети да гледат животни. Майката накърмила бебето и после заспали. Когато се събудили сутринта намерили първородното си дете бездиханно. Вероятната причина за смъртта е задушаване от погълнатата кърма, или от завивката. Майката Гергана е задържана за разпит. Полицията разследва инцидента.", "date": "2019.08.19", "title": "Пеленаче на 39 дни почина от задушаване, майката е в ареста (ОБНОВЕНА)"}
{"url": "https://www.monitor.bg:443/bg/a/view/alo-izmamnici-napadnaha-kavarna-173291", "text": "Само за два дни две възрастни жени от Каварна станаха жертви на ало измамници, съобщават от полицията. 68-годишна жена получила обаждане на домашния си телефон около 20.30 часа на 16 август. Непознат мъж се представил за служител на МВР и заблудил жената, че трябва да му предаде всички пари, с които разполага, за да ги съхранява. Малко по-късно жената оставила пред входа на жилището си 6 000 лева, 300 турски лири, 100 евро златни и сребърни накити. Разбрала, че е измамена, тя се жалвала в полицията на следващия ден. От МВР съобщиха за аналогичен случай в Каварна и на 15 август. Тогава, по същата схема бе измамена 70-годишна жена, която даде на непознат мъж 6800 лева.", "date": "2019.08.19", "title": "Ало измамници нападнаха Каварна"}
{"url": "https://www.monitor.bg:443/bg/a/view/61-godishna-se-hvyrli-ot-4-ja-etaj-v-blagoevgrad-pochina-na-mjasto-173285", "text": "Рано тази сутрин 61-годишна благоевградчанка се хвърли от 4-я етаж на блок в квартал „Еленоео“, потвърдиха от полицията. Поредно самоубийство се случи в Благоевград в първия ден на седмицата. Рано тази сутрин 61-годишна благоевградчанка се хвърли от 4-я етаж на блок в квартал „Еленоео“, потвърдиха от полицията. Покачила се е на стълбичка и е полетяла от прозорец на апартамента си. Дошлите бързо медици след подадения сигнал от съседи констатирали смъртта й. Полицаи извършват оглед на трупа от мястото на произшествието, както и да установяват причината за трагедията. „Жената се грижеше за сина си, който е с тежко психично заболяване. Възможно е да се е отчаяла и това да е причината за отчаяната й постъпка“, коментираха съседи,събрали се пред блока.", "date": "2019.08.19", "title": "61-годишна се хвърли от 4-я етаж в Благоевград, почина на място"}
{"url": "https://www.monitor.bg:443/bg/a/view/magistrala-struma-ostava-zatvorena-pone-mesec-i-polovina-173290", "text": "Възстановяването на повреденият мост на автомагистрала „Струма“ след Дупница в посока Кулата ще отнеме 45 дни. Констатацията е на работна група Университета по архитектура строителство и геодезия, която обследва пораженията от пожар по колоните на съоръжението. „Изпитванията започнаха. В общи линии ние имаме за задача, както се казва, да поставим диагнозата на болния, след което тези данни от проведените изпитвания ще бъдат предоставени на проектантите на мостовото съоръжение, които ще предприемат своите конструктивни мерки за възстановяване на проектната носимоспособност, надеждност и дълготрайност, заяви пред БНР инженер Димитър Назърски, член на работната група. „Има няколко колони, на които бетонът, а респективно и армировъчната стомана, са засегнати по-тежко от пожара. Очевидно температурата е минала 800 градуса. За щастие в гредовата система на моста това топлинно въздействие е по-слабо, но все пак и там ще продължим да изследваме. Проблемната ситуация е силно изразена в колоните по посока към Кулата. Другите са в по-добро състояние. Както и да се погледне, тъй като има технологични моменти и трябва да се работи изключително прецизно и точно, моето скромно мнение е, че минимум месец и половина, а може би два ще отнеме възстановяването на този мост, който е по посока към Кулата“, обясни Назърски. Прогнозата на специалистът е, че движението в посока София ще бъде пуснато по-скоро, „може би в рамките на 2-3 седмици“.", "date": "2019.08.19", "title": "Магистрала \"Струма\" остава затворена поне месец и половина"}
{"url": "https://www.monitor.bg:443/bg/a/view/tazi-sutrin-pochina-jorj-ganchev-173287", "text": "Тази сутрин на 79-годишна възраст почина известният общественик и политик Жорж Ганчев. Тъжната новина съобщи във фейсбук режисьорът Живко Ботев. Георги Ганчев Петрушев е роден през 1939 г. Няколко пъти е кандидат за президент, народен представител, основател и председател на Българския бизнес блок. Интересна и многостранна личност той е фехтовач, актьор, режисьор, сценарист, драматург, продуцент, писател. След 10 ноември 1989 година участва в учредяването на СДС. През 1990 година основава партията Български бизнес блок (Бизнесблок, БББ) и остава неин първи председател до 1996 година. Участва в президентските избори през 1992 година, получава 17% от гласовете, което го нарежда на 3-то място сред кандидатите на първия тур. Депутат е в 37-ото и 38-ото Народно събрание. В парламента е председател на парламентарната група на Бизнесблока (1995 – 2001), оглавявал е парламентарната Комисия за радио, телевизия и съобщения. Председател е на Националното патриотично обединение (НПО), учредено през 2004 г. НПО участва в новата Коалиция на розата, която на парламентарните избори през 2005 г. не успява да събере 4% от гласовете, за да бъде представена в парламента. На президентските избори през 2016 г. се кандидатира за президент от Християн-социалния съюз, заедно с Кольо Парамов. Опелото ще е в петък в църквата „Света София“. “Монитор“ изказва съболезнования на роднините и близките на Жорж Ганчев.", "date": "2019.08.19", "title": "Тази сутрин почина Жорж Ганчев"}
{"url": "https://www.monitor.bg:443/bg/a/view/zabranjavat-smartfonite-v-ruskite-uchilishta-173289", "text": "Руското Министерство на просветата изпрати препоръки до регионалните служби по образование в страната да ограничат използването на смартфони в училищата. Мотивът за въвеждането на рестриктивната мярка е, че продължителното използване на мобилни устройства влияе отрицателно на психиката на подрастващите. Освен това то води до хиперактивност, раздразнителност, нарушен сън, снижена умствена работоспособност и намалено внимание. Властите препоръчват на учебните заведения да създадат специална организация за безопасно съхранение на смартфоните на възпитаниците си по време на уроците и да съгласуват с родителите способи за телефонна връзка с децата. Социологическо допитване, проведено неотдавна, показа, че 61% от учениците поддържат идеята за ограничаване на използването на мобилни устройства в школата. Сред родителите този процент е 89, а сред преподавателите – 90.           По-рано стана ясно за въвеждането на още една ограничителна мярка в Русия. Комитетът на руската Държавна Дума по промишлеността предложи в страната да бъде забранена експлоатацията на старите транспортни средства. Съответният проект на документ вече е внесен за съгласуване в министерствата на  транспорта и на промишлеността. В пояснителните бележки не се посочва конкретно ограничение за възрастта на автомобилите, но се очаква този показател да бъде разписан в най-скоро време. Целта на инициативата е да бъдат намалени вредните емисии и да се подобри  екологичната обстановка най-вече в големите градове. Извеждането на старата автомобилна техника от експлоатация ще става за сметка на стимулиране на водачите да купуват нови екологично чисти превозни средства. Според експерти, при въвеждане на ветото върху старите возила е необходимо да се отчита не само тяхната възраст, но и пробега им. За целта се очаква да бъде въведено съответното техническо и организационно държавно регулиране.", "date": "2019.08.19", "title": "Забраняват смартфоните в руските училища"}
{"url": "https://www.monitor.bg:443/bg/a/view/nashi-specsili-trenirat-s-shtatski-helikopteri-173288", "text": "Български спецсили ще тренират с армейската авиация от сухопътните войски на САЩ в Европа. Учението ще стартира у нас на 19 август и ще продължи до 25 август, съобщиха от министерството на отбраната. В него ще участват до 250 военнослужещи от 68-ма бригада Специални сили с необходимата екипировка и оборудване и до 30 военнослужещи с до 5 вертолета UH-60 „Black Hawk“ от авиация на сухопътните войски на САЩ в Европа. По време на съвместната подготовка ще бъдат изпълнени парашутни скокове в района на летище Чешнегирово. Целта на съвместната българо-американска подготовка е да се повишат уменията на военнослужещите от Силите за Специални операции за изпълнение на парашутни скокове от вертолет и оперативната съвместимост между участващите сили и средства при изпълнението на съвместни задачи.", "date": "2019.08.19", "title": "Наши спецсили тренират с щатски хеликоптери"}
{"url": "https://www.monitor.bg:443/bg/a/view/prodyljava-pretyrsvaneto-na-mjastoto-s-otkritite-trupove-kraj-negovan-173284", "text": "\"След извършване на повторния оглед на местопроизшествието край село Негован вчера са открити множество човешки останки, поставени в 3 бидона и 5 чували. Едното от откритите тела е на жена, за другото все още съдебно-медицинската експертиза не е посочила какъв е полът на жертвата\", заяви говорителят на главния прокурор Румяна Арнаудова пред NOVA.", "date": "2019.08.19", "title": "След второто претърсване край Негован: Останки в 3 бидона и 5 чувала"}
{"url": "https://www.monitor.bg:443/bg/a/view/oda-za-nepobedimata-mama-djun-173230", "text": "Последният сезон на „Историята на прислужницата“ се превърна в ода за главната героиня Джун, чието чувство за справедливост не признава никакви забрани. Борбата за оцеляване и правда на напористата блондинка постепенно градира от премиерните епизоди, като вече се издигна на едно ново ниво. В трети сезон Джун, в чиято червена униформа за антиутопицчната поредица скача Елизабет Мос, предизвика смесени чувства у зрителите. Тя опита да убие бременна жена, след като насъска сестрите си по робство срещу нея, остави верен приятел да издъхне и дори насочи пистолет срещу малко дете. Всичко е позволено в любовта и на война, гласи стара мъдрос. Тази максима следва и Джун, а в последния епизод видяхме, че има защо. В „Мейдей“ тя не само спаси цял куп малчугани от затвора, наречен Гилеад, а и разбра колко сериозна подкрепа има зад гърба си. Ясно е, че историята й ще продължи докато не се събере с дъщеря си Хана, но сценаристите ни дават време да помислим как ще се спаси след почти смъртоносния куршум. Не по-малко интересна е и съдбата на семейство Уотърфорд, които смениха уюта на имението си с килия в Канада и тепърва ще отговарят за действията си. Развитието ще видим в сезон № 4, който получи зелена светлина преди дни. Ще има сезон 4 на „Историята на прислужницата“ - това съобщение се появи в официалната страница на хитовата поредица в социалните мрежи. Главният изпълнителен директор на Hulu Ранди Фрийр заяви, че може да очакваме и повече сезони. „Творческият процес ще покаже дали сериалът ще приключи с четвърти или пък с пети сезон... Това е едно от предимствата в стрийминг платформите – едно шоу има естествен прогрес и може да живее дълго или да загине бързо. Вижте, надявам се, че коментира наскоро пред сп. Variety той. Новината за предстоящите порции епизоди не зарадва всички фенове. Някои телеманиаци са на мнение, че историята се размива и по този начин екипът на телевизионната драма ще трупа пари, докато качеството само ще спада. Четвърти сезон се очаква да се завърти на малкия екран през 2020 година. Междувременно „Историята на прислужницата“ се бори за цели 11 награди „Еми“, сред които за режисура, за най-добър драматичен сериал, за изключителни гост-звезди (Брадли Уитфорд в ролята на командир Джоузеф Лорънс и Чери Джоунс като Холи) , за музикална композиция, костюми и други. В кои от тези категории екипът на поредицата ще триумфира ще стане ясно на 22 септември, когато ще се проведе бляскавата церемония по връчването на наградите.", "date": "2019.08.19", "title": " Ода за непобедимата мама Джун"}
{"url": "https://www.monitor.bg:443/bg/a/view/jurnalistyt-rumen-maksimov-obshtestvoto-iska-spravedlivi-prisydi-za-jestoki-ubijci-173266", "text": "-Предполагам, че ситуацията ще бъде абсолютно същата, както в случая с делото за убийството на моята снаха Виктория. Адвокатът ще посъветва подзащитния си да прибегне към споразумение със съда, делото ще се гледа по процедурата на съкратеното съдебно следствие по чл. 371, т.2 от НПК. С това обвиняемият признава фактите, изложени в обстоятелствената част на обвинителния акт, и се съгласява да не се събират доказателства за тях. По този начин се възползва от правото да намали с една трета наказанието си. Ако съдът определи като най-подходящо наказание доживотен затвор, няма да може да го наложи, а ще го замени с лишаване от свобода – най-малко 20 години и най-много 30 години зад решетките. Убиецът на Виктория получи максимумът – 30 години. Ако работи в затвора, нищо чудно да излезе и по-рано. - -За съжаление нищо. Тази среща се проведе в Русе в началото на юни тази година. Наистина, отзоваха се представители на парламентарно представените партии, адвокати, медии. Темата се дискутира и с това нещата приключиха. -Преплетоха се доста различни виждания, тъй като въпросът опира преди всичко до философията на трите страни в правораздаването - обвинение, защита и съд. Затова не се постигна единомислие. Тук въобще не става въпрос за техническите трудности при едно такова законово изменение. Ангажиментът на защитата по принцип не е установяването на истината, а постигането на максимално ниска присъда на подзащитния. И, естествено, при едно такова деяние, предполагащо най-тежкото наказание и за което няма да има смекчаващи вината обстоятелства, всеки един адвокат ще посъветва подзащитния си да се възползва от съкратеното съдебно следствие, което гарантира значително по-ниска присъда от предвидената в закона. И тук вече тръгваме по другата брънка на веригата. За натоварената с куп дела прокуратура съкратеното производство е добър начин едно тежко дело да приключи все пак с осъдителна присъда. Третата страна е съдебният състав, който по същите причини, а да не говорим и че законно е с орязани права за отказ, също има интерес да приключи бързо делото с осъдителна присъда. И какво се получава? И трите страни са повече заинтересовани от бюрократичния механизъм да приключат делото, а не от това извършителят на тежкото умишлено престъпление да получи справедлива присъда - нещо, което повече интересува обществото. -Привържениците на запазването на сегашната законова уредба изтъкват, че правосъдието и наложеното от него наказание трябва да извеждат на преден план възпитателния елемент. Тоест, основната цел трябва да бъде превъзпитанието, а не наказанието. Точно на тях бих искал да припомня една мисъл на Сенека: „Едно престъпление открива път на друго“. Основен принцип на римското право е, че истината трябва да се роди в спора между защитата и обвинението на базата на тежестта на доказателствата и аргументите, които всяка една от страните ще представи, а независимият съд да определи справедливо наказание. Лично за мен като гражданин смисълът на правораздаването е в това.", "date": "2019.08.19", "title": "Журналистът Румен Максимов: Обществото иска справедливи присъди за жестоки убийци"}
{"url": "https://www.monitor.bg:443/bg/a/view/rekoltata-ot-pshenica-bogata-brashnoto-skypo-173268", "text": "Реколтата от пшеница от завършилата жътва е по-голяма от миналогодишната, но цената на масово използваното брашно тип 500 на едро в края на миналата седмица достигна 1,02 лв. за килограм, или с цели 20 ст. повече от същото време на 2018-а, сочат данни на борсовата статистика. Точно преди 12 месеца цената на брашното е била 82 ст. Оказва се дори, че на средната цена на килограм. Според експерти освен от по-скъпата енергия, използвана за производството на брашното, нарастването на цената е и заради неколкомесечните очаквания на много от едрите зърнопроизводители за много по-слаба реколта от миналогодишната. Сега се оказва обаче, че количеството прибрано жито във всички райони на страната е с цели 8,7% повече от лятото на 2018-а и надвишава 5,646 млн. т, срещу 5,194 млн. тона през 2018 г. Количеството се доближава дори до рекордната 2017-а. Освен това и качеството на пшеницата е по-добро, беше отчетено на последния консултативен съвет по зърното към земеделското министерство. В последния работен ден на миналата седмица цената на едро на брашното тип 500 се колебаеше от 60 ст. за килограм в област Враца до 1,30 лв./кг в Бургас и в София. В Бургаско обаче 1,30 лв. беше и минималната цена на продукта. за кило, сочи още статистиката на Държавната комисия по стоковите борси и тържищата (ДКСБТ). 74 ст. струваше средно на едро брашното в житницата на страната - област Добрич. Минимални цени над 80 ст. бяха отчетени през миналата седмица още във Варна - 0,84 лв./кг, Кърджали, Монтана, Силистра и Смолян - по 0,85 лв./кг, Русе - 0,90 лв./кг, и Хасково - 0,99 лв./кг.", "date": "2019.08.19", "title": "Реколтата от пшеница - богата, брашното - скъпо"}
{"url": "https://www.monitor.bg:443/bg/a/view/den-na-traur-v-sliven-za-7-godishnata-kristin-173283", "text": "Ден на траур в памет на 7-годишната Кристин, станала жертва на тежко престъпление. Семейството на детето организира бдение пред общината в Сливен. Днес се очаква окръжната прокуратура да поиска от съда постоянна мярка за неотклонение „задържане под стража“ на 21-годишния Мартин Трифонов, който е задържан за убийството. Трифонов в момента е в болницата в Сливен, където го лекуват под засилена полицейска охрана след като беше прострелян в крака при залавянето му.", "date": "2019.08.19", "title": "Ден на траур в Сливен за 7-годишната Кристин"}
{"url": "https://www.monitor.bg:443/bg/a/view/nameriha-skali-stari-kato-zemjata-173279", "text": "Въпреки че Земята е на 4,54 милиарда години, скалите по нея не са. Множеството процеси, които оформят кората и по-високите нива на нашата планета, променят тези скали постоянно: те се образуват, растат, разрушават се, превръщат се в прах, а след това се превръщат обратно в скали. Някои от най-старите скали на Земята съществуват от около 4 милиарда години, но изследователите смятат, че сега са открили доказателства за нещо много по-старо от тях.   Диаманти, намерени в Бразилия, намекват за скален резервоар, разположен на поне 410 километра под морското равнище, който може да бъде само десетки милиони години по-млад от самата Земя. Изследването е публикувано в авторитетното научно списание „Science“.   През своите години на формиране, Земята става арена на жестока вулканична дейност и огромни промени в своята геология. Тя също се сблъсква с обект с размера на Марс, който изхвърля толкова много материал в орбита, че половината от него се е превърнал в Луната. Сега, от първата скала на Земята е останало много малко, но подземният резервоар изглежда се е запазил недокоснат още от създаването на планетата.   От 80-те години на миналия век учени откриват данни, че нещо дълбоко в мантията е много по-старо. Когато сравняват количеството хелий-4 и хелий-3, установяват, че съотношението на тези елементи е по-близко до това, което виждаме в древните метеорити, отколкото до това, което наблюдаваме на Земята днес. Учените също са разгледали химически процеси и явления в диаманти, извлечени от голяма дълбочина, и са намерили доказателства за идеята за древен непроменен материал дълбоко под земната кора.  „Диамантите са най-твърдото, най-неразрушимото природно вещество, което ни е известно, така че те образуват перфектна капсула на времето, която ни осигурява прозорец към древната Земя. Успяхме да извлечем хелиев газ от 23 супер дълбоки диаманта от района на Джуйна в Бразилия. Те показаха характерния изотопен състав, който бихме могли да очакваме от много древен резервоар “, казва в изявление ръководителят на научните изследвания д-р Сюзет Тимерман от Австралийския национален университет.   „От геохимията на диамантите знаем, че те са се образували в зона, наречена преходна, която е между 410 и 660 километра под повърхността на Земята. Това означава, че този невидим резервоар, останал от началото на Земята, трябва да бъде в тази област или под нея. \"   Изследването е първа стъпка в разбирането на това какъв е резервоарът. Все още не е ясно дали има един голям резервоар или множество малки. Неговият химичен състав също е неизвестен, но вероятността да е намерен най-стария незасегнат материал на Земята, определено е интригуваща.", "date": "2019.08.19", "title": "Намериха скали, стари като земята "}
{"url": "https://www.monitor.bg:443/bg/a/view/risk-ot-pojari-v-pet-oblasti-v-stranata-173282", "text": "Екстремален индекс за риск от пожари е в сила на места в пет области на страната за 19 август, съобщава БНТ по справка на НИМХ. Индексът обхваща територии от областите Ловеч, Велико Търново, Плевен, Бургас и Пазарджик. Високият индекс означава, че са възможни бързо разпространяващи се много силни пожари. Ново огнище с пламъци е възникнало на локализирания вчера пожар между софийските села Реброво, Луково и Владо Тричков. Огънят е лумнал към 5 часа сутринта на необработвана поляна и заради вятъра се движи към близката борова гора. Пожарникари и горски са се насочили към огнището да потушават огъня. Според Георги Колев шеф на пожарната в Своге, няма опасност за обитаемите къщи, но две изоставени вече са изгорели. Дими градското сметище край кюстендилското с. Радловци, сигнализираха снощи живущите в северната част на областния град. На място е изпратен екип на общината с водоноска. Ситуацията е под контрол, съобщават от пожарната. Сметището е било закрито на в началото на миналата година.", "date": "2019.08.19", "title": "Риск от пожари в пет области в страната"}
{"url": "https://www.monitor.bg:443/bg/a/view/slynchevo-i-suho-u-nas-v-evropa-vali-173280", "text": "Днес у нас ще е слънчево и сухо, а в Централна Европа и на Скандинавския полуостров валят дъждове. След обяд над планинските райони ще незначителна купеста облачност, съобщиха от НИМХ за Фокус. Ще духа слаб, в източните райони до умерен източен вятър. Максимални температури между 29° и 34°. Над Черноморието ще е слънчево. Ще духа до умерен източен вятър. Максимални температури на въздуха: 27° и 30°. Температурата на морската вода е 25° - 27°. Вълнението на морето ще бъде 1 - 2 бала. Над планините ще е слънчево, след обяд ще се развие незначителна купеста облачност. Ще духа слаб, по билата до умерен североизточен вятър. Максимална температура на височина 1200 метра около 22°, на 2000 метра – около 15°.", "date": "2019.08.19", "title": "Слънчево и сухо у нас, в Европа вали"}
{"url": "https://www.monitor.bg:443/bg/a/view/trymp-pak-predupredi-si-za-honkong-173278", "text": "Американският президент Доналд Тръмп предупреди Китай, че в случай на прилагане на сила срещу масовите протести в Хонконг, има риск постигането на търговското споразумение между Вашингтон и Пекин да бъде поставено на изпитание. \"То ще бъде постигнато много трудно\", уточни Тръмп, цитиран от ДПА, след което добави, че има доверие в китайския президент Си Дзинпин и по-конкретно в способността му да разреши кризата по хуманен начин. Изказването на Тръмп е направено на фона на тежкия търговски спор между САЩ и Китай, който двете страни се опитват да решат.", "date": "2019.08.19", "title": "Тръмп пак предупреди Си за Хонконг"}
