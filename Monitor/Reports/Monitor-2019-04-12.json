{"url": "https://www.monitor.bg/bg/a/view/stres-i-nervi-na-turskata-granica-zaradi-shofiorski-globi-162415", "text": "Неплатени глоби за превишена скорост, както и за гратисчии по магистралите, мостовете и тунелите в Турция направиха опашки от нередовни туристи на българо-турската граница при Капъкуле, след като турските власти започнаха да събират от чуждестранните шофьори дължимите по санкции суми. По сведения на очевидци има шофьори, на които в петък вечер са предявени глоби в размер на 3000 турски лири, близо 920 лева. По информация на генералното консулство на България в Одрин, цитирана от МВнР, от 11 април 2019 г. на граничните контролно-пропускателни пунктове на Турция е въведена система за събиране на наложените на чужди граждани глоби и други санкции по време на престоя им на територията на Турция, чието заплащане не е било извършено на друго място. Става въпрос за глоби при нарушения на правилата за движение по пътищата и незаплатени тол такси при използване на автомагистралите в Турция. На сайта турското Министерство на транспорта и инфраструктурата можете да проверите за глоби за магистрали, тунели и мостове. Поради защита на сайта не е възможно да публикуваме директно линк към страницата, ако желаете да проверите за глоби копирайте и поставете в браузъра си следния адрес: https://webihlaltakip.kgm.gov.tr/WebIhlalSorgulama/Sayfalar/Sorgulama Глобите и за неплатени пътни такси и за превишена скорост могат да се проверят и на сайта на  , но интерфейсът е само на турски език. В него може да се ориентирате по приложените снимки. Първо както е показано избирате оградения бутон за глоби за скорост и пътни такси, след това в новия прозорец отбелязвате \"чуждестранен номер\", въвеждате номера си и кода за сигурност, след което трябва да излезе \"присъдата\". Ако е в цифри, ще я разберете без превод. Можете да сте спокойни, ако прочетете думичката bulunamadi, която означава че не е открито наказателно постановление за този номер. Заплащането се осъществява на митническите пунктове на ГКПП при излизане от страната, като информацията за всички наложени парични глоби и други санкции на лицето излиза на служебния компютър на митническия служител. В случай че има неплатени такива, се издава предписание да бъде извършено незабавно плащане на гише на митницата, включително с кредитни и дебитни карти. В случай че в системата на МВР на Турция има постъпили данни за неплатени стари глоби, те също ще бъдат изискани. При невъзможност за заплащане на място се предвижда задържане на превозното средство на паркинг на митницата на ГКПП до заплащане на паричната санкция. Във връзка с въведената нова система за незабавно плащане на наложените глоби е препоръчително българските граждани стриктно да спазват правилата за движение по пътищата и други разпоредби на територията на Турция.", "date": "2019.04.12", "title": "НОВО: Пранги за коли с глоби на турската граница"}
{"url": "https://www.monitor.bg/bg/a/view/syli-yrna-podava-glas-za-metyl-nadejdite-stitched-up-heart-162384", "text": "Фронтменът на Godsmack Съли Ърна даде не само рамото, не само сподели Американската част от турнето на групата си с тях, но подаде и гласа си на метъл надеждите Stitched Up Heart в новото им парче Lost. Бандата, която съществува от 2010-а и има един албум зад гърба си, пусна аудио на песента днес. Фронт дамата на групата Алесия „Микси“ Демнър и колегите й се сприятелили със създателя на Godsmack преди няколко години и той дори се включил в написването на няколко парчета за рпедстоящия им албум. „В крайна сметка не използвахме тези песни, но Съли се съгласи да се включи в Lost, когато я написахме накра яна звукозаписната сесия“, разкри Демнър пред списание „Билборд“. \"Мисля че той добави наистина много в тази песен. Неговата паст е наистина страхотна. Той е онзи демон в главата ти, който ти казва, че не можеш да направиш това или че не си достатъчно добър, че не си струваш, всички ужасни неща, които може да изпуснеш извън контрол без да разбереш, че са само в твоите мисли, а не реални. Малко по-дълбоко е отколкото да се изгубиш в дебрите на съзнанието си“, допълва певицата на лосанджелиската банда. Както Lost, така и останалите песни за албума са подбрани от общо 70 трака, които Stitched Up Heart са създали, докато са търсили правилния звук. В крайна сметка са остнаали 13 парчета, в които акцентът пада върху личното и психологичното. „Много от тях са много интровертни. Мозъкът ти е машина, която постоянно работи и мисли. Ако изпуснеш контрола над него, може да се вкараш в дълбока депресия. Така че много от песните излязоха точно от главата ми. Не бях осъзнала колко далеко съм стигнала, докато не се заслушах в собствените си текстове. Ние сме като в капан в собствените си умове и понякога забравяме да живеем тук и сега в настоящето“, обяснява Демнър, която освен основател на групата е и основен текстописец. Stitched Up Heart ще прекарат следващият месец заедно с Godsmack на обиколка из Щатите, като ще свирят на 5 общи концерта, започвайки от 16 април в Нашвил. „Не можем да се отблагодарим на Съли. Той наистина иска да ни помогне и да ни даде начален тласък. Това е най-голямото нещо, което някога сме правили. В крайна сметка след години ще мога да кажа на внуците си: „като бях на вашите години правих рокендрол с Godsmack в тези големи зали“. Тази възможност просто е невероятна“, признава певицата.", "date": "2019.04.12", "title": "Съли Ърна подава глас за метъл надеждите Stitched Up Heart"}
{"url": "https://www.monitor.bg/bg/a/view/tajbe-usein-donese-vtoro-zlato-za-bylgarija-162416", "text": "Тайбе Юсеин донесе второ злато за България от европейското първенство по борба в Букурещ, Румъния.  На финала при 62-килограмовите световната и европейска шампионка срази италианката Аурора Кампаня с 4:0, с това защити титлата си от миналата година.  При 57-килограмовите Мими Христова загуби с туш на азерката Альона Колесник и остана с пета.  При мъжете Даниел Александров загуби на полуфиналите при 77-килограмовите на класическия стил и утре ще спори за бронза.  България вече има 4 медала от първенството - два златни - на Тайбе Юсеин и Биляна Дудова, както и сребро на Миглена Селишка и Евелина Николова.  Утре стартират и последните ни представители на първенството.", "date": "2019.04.12", "title": "Тайбе Юсеин донесе второ злато за България"}
{"url": "https://www.monitor.bg/bg/a/view/fejsbuk-maha-snimkite-s-pikaso-i-madam-tuso-temata-162399", "text": "Ще можем ли да споделяме с приятели онлайн снимки от екскурзиите си в музея Мадам Тюсо или селфита пред картини на художници като Пикасо и Банкси или пред забележителност като Биг Бен? Този въпрос вълнува потребителите на социалните мрежи на фона на директива за авторско право в цифровия единен пазар, чиято съдба ще се реши окончателно с гласуването на Съвета на ЕС през следващата седмица. В случай че проектозаконът бъде одобрен, страните членки ще имат двугодишен срок, в който да въведат нормите в своето законодателство. Това означава, че евентуално след 2021 г. ще трябва да сме особено предпазливи към това, което споделяме онлайн. Или по-конкретно, с внимание трябва да подходят всички платформи, чието съдържание се генерира (и) от крайния потребител, тоест от нас. В България несъмнено сред най-популярните такива сайтове е Фейсбук. Почти няма човек, ползващ интернет, който да не разполага с профил в платформата на Марк Зукърбърк и да не споделя снимки, мемета, видеа и т.н. Според настоящия чл. 17 (преди чл. 13) на евродирективата сайтове като Фейсбук, YouTube, Туитър, Инстаграм и много други ще трябва да положат усилия който потребителите биха могли да споделят на платформата им. Тоест, ако искаме да споделим в профила си песен на Графа, Миро, Ъпсурт, Beatles, Metallica и т.н., трябва да сме сигурни, че Фейсбук е лицензирал парчетата (заплатил на авторите или техните наследници, когато те не са вече между живите). В противен случай сайтът ще изтрие публикацията ни, тъй като би носил наказателна отговорност. Казусът със публикуваните снимки обаче се оказва доста по-сложен. По дефиниция всеки автор би следвало да има правото да разрешава или не и да получава отчисления или не, когато негова творба се разпространява. Ето защо в аналоговата действителност не бихме имали право да продаваме картички, представляващи снимка на „Момиче сред гергини“ на Владимир Димитров-Майстора например, без да сме уредили правата с наследниците му. Снимка с негови произведения бихме могли да възпроизвеждаме единствено за лично потребление – като да си я закачим на хладилника например. С въвеждането на директивата, платформите като Фейсбук ще са натоварени със задачата да следят внимателно какво публикуваме. И ако такава снимка се появи на нашия профил, сайтът ще трябва да я свали, в случай че не е платил лиценз за нея. Същото важи и ако по време на екскурзия пожелаете да си щракнете селфи с картина на Пабло Пикасо, с восъчните фигури в Мадам Тюсо и т.н. Въпреки че реално вие не печелите финансови средства от това, че публикувате такъв фотос, Фейсбук ще е длъжен да уреди правата с авторите/наследници с цел да ни позволи да се похвалим сред онлайн приятелите си за забележителностите, които сме видели. Основната причина за това е, че дори и ние да не използваме снимката, за да подкрепим с някой друг лев семейния бюджет, друг потребител може да вземе същия кадър и да го разпространява за негови си цели. В този случай „Фотографирането на обект на авторско право представлява възпроизвеждане. Следователно, преди да заснемете в кадър нечия творба, ще трябва предварително разрешение от правоносителите. Фотографи, които нарушават авторското право, може да се наложи да платят обезщетения за пропуснати икономически ползи и др.“, гласи част от доклад на Световната организация за интелектуална собственост (WIPO). Както вече стана ясно, това „златно правило“ има и своите изключения. От много голямо значение е дали снимката ще бъде използвана за лични нужди (сглобяването на семеен фотоалбум), или ще бъде разпространена. Важно е и дали има комерсиална цел това разпространение, макар че границата тук е изключително тънка и тълкуванията често са различни. От значение е и дали съществена част от творбата е попаднала в снимката. Това също е относително, доколкото за дадени творби дори най-малката част от тях, попаднала в кадъра, може да се води за „съществена“. Изключения, но невинаги, има за архитектурните паметници. Какво означава това? Ако отидете до Лондон и щракнете селфи пред Биг Бен например, очакванията са да можете да споделите кадъра със своите приятели във Фейсбук, без да зависите от волята на Зукърбърг и компанията да лицензират авторски произведения. Забележителностите от ранга на Биг Бен и Айфеловата кула са архитектурни произведения и като такива се ползват с протекцията на авторското право. Към момента проблематични обаче са единствено осветленията към тях, защото според международното право в сектора, правата важат до 70 години след смъртта на автора. Какво означава това? Ще можем безпроблемно да се снимаме пред тези паметници през деня. През нощта обаче ще трябва да се съобразим с действащите закони за авторското право относно авторите на осветлението. Европейският съюз, оказва се, няма унифицирани правила, касаещи забележителностите, обект на авторско право, които са постоянно разположени на публично място (улици, площади и т.н.). Повечето страни, сред които Великобритания, Германия и др., си служат с т.нар. термин свобода на панорамата. Тоест снимките пред Биг Бен са позволени денонощно, като няма опасност Фейсбук да свали фотоса ни заради нарушаване на авторско право. Във Франция обаче нещата не стоят така просто. Там терминът „свобода на панорамата“ също е въведен, но действа единствено в случаите, когато снимките са правени от физически лица и с нетърговска цел. Това означава, че вероятно има шанс фотосът ни с нощната Айфелова кула да бъде свален от Фейсбук, ако компанията не е уредила предварително правата на авторите. В България за снимането пред забележителност като НДК например няма значение кой заснема кадъра (физическо или юридическо лице), важното е това да се случва без комерсиална цел.", "date": "2019.04.12", "title": "Фейсбук маха снимките с Пикасо и Мадам Тюсо (ТЕМАТА)"}
{"url": "https://www.monitor.bg/bg/a/view/poli-genova-stana-majka-162417", "text": "Певицата Поли Генова гушна първата си рожба. Днес следобед изпълнителката на If Love Was a Crime е родила момченце. Това съобщи БГ Радио. Бебето носи името Даниел. Наскоро поп звездата сподели, че бременността й е била изненада за нея и щастливият татко, който е холандец. Двамата се запознават преди две години, по време на наградите на БГ Радио в Благоевград. Любимият на чаровната блондинка не знае български, но иска скоро да го научи. Че Генова е в очакване на първия си наследник стана ясно в края на миналата година.  Тогава тя сподели официално с видео пред феновете си в социалните мрежи, че е бременна, а след това представи песента си „Героите“ по време на концерта на инициативата „Българската Коледа”.", "date": "2019.04.12", "title": "Поли Генова стана майка"}
{"url": "https://www.monitor.bg/bg/a/view/sedmichen-horoskop-za-13-19-april-162418", "text": "Навлизаме в период, в който ще се раждат големите диктатори на бъдещето. Важното в събота свършете до обед. С напредването на деня предстоят промени, които ще ви накарат да притиснете някого с изисквания и претенции. Контролирайте емоциите и не отивайте в крайности. В неделя поспете до обед, ако не искате да привлечете неприятни и рискови случайности или да ви стоварят чужди задължения. До вечерта получавате важни покани и обаждания, които ще позволят в понеделник да направите силен ход и да завладеете престижни позиции. Планирайте преговори и за вторник, когато поне в една посока ще получите признание за труда и личната ви политика. В сряда е време за благотворителност, за участия в спонсорски проекти и начинания от взаимен интерес. На 17-и Меркурй навлиза в Овен и дава нова насока на бизнеса ви. Не позволявайте да ви убеждават да промените мнението си. В момента сте в силна позиция, но още вечерта ще се появи опасен провокатор и дразнител. Сключените договори на 18-и трудно ще се разтрогнат. Не избързвайте, ако усещате нещо неблагоприятно за бъдещето ви. Предстоящото пълнолуние във Везни ще донесе придобивки, но и обвързване, от което после трудно ще се измъкнете. Отложете за 19-и съвместните инициативи. Използвайте колективния ентусиазъм за постигане на целите си. Пътувайте в събота рано сутринта. С напредването на деня Луната навлиза в Лъв и сключва рисков аспект с Уран от вашия знак. Плановете ви ще се  объркат, особено ако имате уговорка с повече хора. Някой няма да дойде или ще закъснее, друг ще ви стовари отговорностите си. Ще се ядосвате, ще хабите време, нерви и пари. Родените в първата декада да не предприемат нищо рисково. Не се доверявайте на неподготвени и неточни хора. До неделя на обед каквото се развали трудно ще се оправи. Получавате неприятни знаци, действа ви потискащо чернотата в отношенията. Не се опитвайте да отстоявате мнението си на всяка цена. В понеделник заложете здрава основа на всичко, което предприемете. Планирайте делови и приятелски срещи и сключване на нови договори от обед до сряда на обед. Това ще бъде силен и творчески за вас период, в който ще постигнете максималното в ситуацията. Може да ви повишат и да получите увеличение на заплатата. 16-и е ден за постигане на високи цели, за преследване на идеала в работата и връзките. Не бива да бъдеш пасивен. Кундалини се изкачва по гръбначния стълб и ни кара да се изправим. Сега е момента да предявите претенции след добре свършената работа и приключената поръчка. 17-и е ден за участие в спонсорски инициативи. Кандидатствайте по европейски проекти. На 18-и влезте в нов екип. Не планирайте участия в екстремни спортове от събота на обед до неделя на обед. Прекарайте този уикенд на тихо и спокойно място и не се занимавайте с рискови начинания. Необходима е активна самозащита от чернотата наоколо. Ограничете контактите. Не настоявайте на своето, опитайте да разберете другата гледна точка. В този уикенд е добре да се работи в градината, да се прави разсада за новата реколта. Добре е за преместване и нова подредба на дома. В неделя вечер може да се разберете за предстоящите съвместни инициативи. Ориентирайте се към ремонти и поправки, към подобряване условията на работа и живот. В понеделник се залагат базови проекти, подписват се договори, на които ще се разчита в бъдеще и се правят важни уговорки за условия на доставки и цени. 16-и позволява да постигнете важна цел и да привлечете спонсори. От 17-и Меркурий ще ви гледа вече в хармоничен аспект. Това ще позволи да се водят успешни преговори. Ще получите чакани пари и подкрепа за деловите ви и частни начинания. Кандидатствайте за субсидии от държавата или по европейски проекти. На 18-и ще получите нова информация, която ще позволи да коригирате отношенията и да вземете благоприятно за бъдещето ви решение. Не бива да нервничите. 19-и е ден за събрания, за екипна работа и сформиране на групи по интереси. Контролирайте емоциите в съботния ден. Не е време за нови инициативи. Проверявайте къде какво оставяте, ако ще заминавате. Правете нещата по традиционния начин. Неблагоприятно за промени, които не знаете какво ще предизвикат. Ден на изкушения и срещи с хора не от вашето тесто. В следващите два дни е добре за пренасяне в нов дом или офис. Всяка промяна ще носи по-добра перспектива за бъдещето. На 15-и е добре, да се подписват договори за бъдеща работа и доставки. На 16-и се превключва на нова навивка на развитие. И най-зациклените ситуации ще се отпушат, ще се намери начин и подход за справяне с кризисните моменти. Вечерта се приберете с подарък. Навлизаме в деня на сърцето. 17-и е добре да мине под флага на грижата за другия. Помогнете на колега, дайте рамо на близките и децата в битката им за по-добра позиция в живота. Вечерта колелото на съдбата ще се завърти. Навлизате в проблемен период до събота. 18-и изисква нова визия, особено ако се налагат срещи важни за бъдещето. Полезните вещества и мисли лесно се усвояват. Но в този ден ще усвоите и неприятни уроци. Не се доверявайте на никого. С пълна сила ни връхлитат старите проблеми и недовършената работа. На 19-и трудно ще влезете в нова среда, а във вашата ще се чувствате като бяла врана. Чак привечер намирате мястото си. В събота Луната навлиза в Лъв и към обед е в пречупващ аспект с Уран от знака на Телеца. Аспектът е рисков и проблемен. Неблагоприятно за участия в демонстрации на сила. Тълпата е неуправляема. Родените в първите дни на зодията може да очакват обрати в отношенията. До неделя на обед ограничете контактите и стойте далече от рискови инициативи. Не е време да се доказвате, да пробвате нещо ново и да участвате в технически изпитания. Контролирайте скоростта. В неделната вечер чакайте обаждане, което ще активизира амбициите ви за понеделник и ще донесе промените, които отдавна планирате. На 15-и е добре да се залагат основите на нови дейности и проекти, да се сключват дълготрайни договори и да се влиза в нова среда. Добре е да се започне строителство. 16-и ви изправя пред старите нерешени проблеми, но с общи усилия и с дотации в следващите дни ще постигнете напредък във всяка дейност. От 17-и Меркурий ще ви гледа в брилянтен аспект от знака на Овена. Очаквайте изгодни предложения и възможности да се получи странично финансиране. Печелите търгове и големи поръчки. Длъжници ви се издължават и на 18-и когато пари, мисли и идеи лесно се усвояват. На 19-и важното да се свърши до обед. Следобед навлизате в рисков период. Не планирайте пътувания вечерта и в събота сутринта. В събота до обед стопете ледовете, помирете се с приятели и близки и си простете взаимните прегрешения. Ако не го направите бързо ще се забравите. От обед до неделя на обед много неща ще се правят на тъмно, а и мислите ни ще са мрачни, независимо пролетното ухание навън. Следете знаците на съдбата и реагирайте адекватно на променящата се ситуация. От особено значение е да се контролират емоциите. Не отговаряйте на предизвикателства. На 15-и Луната навлиза във вашия знак и ви връща към недовършените задачи. Свършете ги бързо и се захванете с новите проекти. На 15-16-и се залагат основите на дейности и поръчки, от които ще се печели добре напред във времето. Не се отказвайте дори и от предложения, които не са от вашия ресор. В процеса на работа ще се научите кое как се прави и ще разширите клиентелата си. От 17-и вашата управляваща планета Меркурий вече няма да ви гледа в опозиция. Бизнесът и връзките ви ще се отпушат. Може да подпишете изгодни договори и да ви повишат. От събота и Венера ще го последва, така че и в любовта нещата ще се подредят. На 17-и направете едно добро дело и на 18-и жестовете ще ви се върнат, но по друга линия и от друго място. Облечете новите дрехи, променете прическа и визия. В петък участвайте в съвместни инициативи и влезте в нова среда. В събота трудно контролирате емоциите, може да кажете и направите нещо прибързано. Не взимайте страна в спорове и не планирайте участия в екстремни спортове и изживявания. До неделя на обед ограничете контактите, независимо поканите за престижни публични и лични участия. Движим се в деня на прилепа, всичко се прави на тъмно. Неделната вечер пренарежда пъзела, променя плановите и провокира обаждания, които ще ви донесат промяна в работата и в деловите връзки. В понеделник е добре да се подпишат нови договори и да се стъпи на нова база на развитие. Опитайте да привлечете нови клиенти. На 16-и може да получите изгодни поръчки. Не се бавете с решенията, обадете се на тези, с които искате да работите и действате заедно в изгодна и за двете страни посока. От 17-и Меркурий навлиза в знака на опозицията ви Овена, а това ще активизира конкуренцията ви по всички линии на живота. От събота и Венера ще навлезе в Овен, така че и в любовта ще настъпят неприятни за вас промени. Може да разберете за изневери и да изневерите. Ще бъде лесно да ви спретнат компромат и да ви атакуват. На 17-и  участвайте в благотворителни проекти. 18-и е ден на преобразяването. Променете прическа и визия и животът ви ще се промени. Където отидете в петък, за дълго ще се ангажирате. Променяте средата и начина си на живот. Станете рано в събота, пътувайте, не отлагайте нищо за по-късно. От обед някаква сянка ще се промъкне в отношенията ни. Навлизаме в деня на прилепа. Тенденцията е нещата да се правят на тъмно, да се прикриват действия и постъпки, да се лъже на едро и дребно. Не бива да се действа импулсивно. Контролирайте емоциите, не провокирайте скандали, защото после ще е трудно да се сдобрите и помирите. В понеделник до обед опипвайте почвата, не давайте прибързани отговори и отложете сключването на новите договори за следобед. До вторник на обед се работи по базови проекти. Започнете ремонти и строителство. Ще се очертаят нови перспективи пред дейността ви, ще получите изгодни предложения и поръчки и може да вдигнете цената на услугите, които правите. В тези дни лесно се привличат нови клиенти. Добре е да направите поне едно добро дело и жест на внимание на 17-и. Даденото от сърце ще ви се върне двойно и тройно. 18-и изисква преоценка, промяна, нов подход и нова визия. Направите промените, които сте планирали. Новите идеи лесно се усвояват и реализират. Лесно се усвояват и полезните продукти. Тествайте нова козметика. За 19-и насрочете срещи на екипа. Поканете основните си и бъдещи партньори, участвайте в съвместни инициативи и кооперирайте усилията си с проверени в годините хора. Ограничете контактите през уикенда и действайте на свой терен. Не започвайте нищо важно, а довършете обещаната работа. Не се опитвайте да се доказвате, не парадирайте с възможностите си. Очертават се провокации. Подгответе се за изявите си в понеделник. 15-и изисква да се започне на чисто в нова област, където ще срещнете силна конкуренция. Енергията ви търси поле за изява, но това не значи, че трябва да се правят отстъпки и да се започне нещо на всяка цена. Правете нещата по традиционния начин. Не е време за неизпитани и неизпробвани нововъведения. Направете крачка там, където се чувствате силни, знаещи и можещи. 16-и е ден на тежка конкуренция и удари под кръста. Не се претоварвайте. Пасивността е нежелателна, но с нищо сериозно не бива да се занимавате. От 17-и нещата при вас започват да се развиват по план. Меркурий вече ви гледа в брилянтен аспект от знака на Овена. Ще потръгнат проекти, за които не е имало пари или възможности преди. Някой ще получи кредитиране и подкрепа за бизнеса си. Кандидатствайте за европейско финансиране и субсидии. На всички нива в този ден ще се правят големи и малки жестове и дано и вас ви огрее. 18-и изисква промяна във визията и в поведението. Представете на пазара новите си продукти. В петък проведете преговори, уточнете съвместните планове, доставките и цените.  Прекарайте този уикенд на тихо, приятно и защитено място. Не се товарете с тежки задачи. Сменете един вид труд с друг. Дайте си време за размисъл преди да вземете окончателни решения за приключване на връзки. Очистете мислите от агресивната чернота наоколо и не се опитвайте да отстоявате мнението си на всяка цена. Има вероятност да се заблуждавате или получените информации да не са достоверни. В понеделник заложете нов постамент за бъдещето, подпишете нов договор, търсете нови съюзници и съмишленици. Ще се обадят бъдещи клиенти, а настоящите ще потвърдят поръчки и участия в съвместни дейности. На 16-и ще имате поне една победа, която не бива да омаловажавате поради неприятностите, които ще я последват. Конкуренцията е безмилостна, но точно в този момент късметът ще работи за вас. 17-и носи изпитания за родените в първите дни на зодията. Ще разберете кои са истинските ви приятели и партньори. Очертават се предателства, но ситуацията се изяснява. Нищо съществено и важно да не се предприема. На 18-и ще получите информация помагаща да се ориентирате в ситуацията и да направите правилния избор. Прекратете вредни връзки, излезете от участия в губещи проекти. Този ден е магичен, ще ви помогне да извлечете пози от грешките на миналото. В петък важното да се насрочи за следобед. Пътувайте рано в събота, ако се налага и след това до обед в неделя ограничете контактите. Навлизате в неблагоприятен период. Родените в първите дни на зодията може да изживеят тежки и стресови ситуации на 13-и и на 19-и. В тези два дни Слънце, Уран и Луна ще сключват неблагоприятни аспекти с вашето Слънце. Не планирайте участия в екстремни спортове и ограничете скоростта. Не участвайте в тестове и изпитания носещи опасности за здравето. Не се правете на велики. В момента не е препоръчително да поемате излишни рискове в каквато и да е посока. Давайте го по лежерно през уикенда, а в понеделник изчаквайте реакциите и избора на околните, преди да предявите претенции към някого и нещо. Вечерта на 15-и ще имате приятни изживявания и предложения, които е добре да се реализират. На 16-и поне една цел ще бъде постигната, но нищо не бива да става на всяка цена. 17-и е денят на сърцето и сърдечните работи. Правете подаръци и това, за което някой изрично ви помоли. Не яжте груба храна и не казвайте груби думи. 18-и ви дава възможност да се обвържете с качествени съюзници и сътрудници. Ден на пръстена и колелото. Облечете новите дрехи и се постарайте да бъдете неотразими. В петък до обед имате повече възможности за избор, но до вечерта отново облаците над вас се сгъстят. Не планирайте рискови изяви за уикенда. Ще имате чудесна съботна сутрин и дано продължите така и през деня. Но към обед може да получите неприятни знаци и да загубите контрола. Работете в градината, засейте семената на новата реколта. Обърнете се към усвояване на духовна храна. Простете на тези, които са ви обидили. В неделя следобед навлизаме в деня на фонтана позволяващ да извоюваме лична и духовна самостоятелност. В понеделник направете своя преход на ново място и в нова среда. Представете си ясно тази линия на поведение, която смятате да държите в бъдеще и я следвайте неотклонно. Вечерта очаквайте разправии с роднини. На 16-и на работното място може да бъде предпочетен друг, независимо че вие сте този, който е имал по голям принос в проектите. В момента в хороскопа ви действа кръст на планетни сили. Не очаквайте нищо да става по лесния начин. 17-и идва с жестове на внимание. Ще си проличат истински важните за вас хора. Дава се милостиня и се прави това, за което те помолят. Не се страхувайте да изкажете претенциите и да уточните отношенията, за да може да се работи и живее нататък с лекота. На 17-и Меркурий напуска вашия знак, а на 20-и и Венера ще го последва. Ще са ви нужни нови съюзници и сътрудници. Не оставяйте някой важен за вас човек да си тръгне от живота ви просто така. Всичко предприето в петък ще донесе късмет и ползи.", "date": "2019.04.12", "title": "Седмичен хороскоп за 13-19 април"}
{"url": "https://www.monitor.bg/bg/a/view/knigata-na-kostov-opravdanija-zvuchashti-falshivo-162414", "text": "Костов наля допълнително масло в нагорещения тиган на обществените страсти с книгата си „Свидетелствата на прехода”. В деня на премиерата, той първо  се появи в телевизионния ефир, за да припомни успехите на собственото си управление. Но не пропусна случая, за да намигне на президента с „демокрацията е в упадък”, да спаси Нинова за „Техноимпекс” с „не я познавам” и „питайте Валентин Василев”, да клъвне Борисов с „ние сме в регрес” и да посочи основния си враг - Доган. Призна дори 3 свои грешки - неуспешната декомунизация, въвеждането на валутния борд и предателството срещу братския сръбски народ. По-късно пък събра овации в препълнената зала на Военния клуб с призива: „Демокрацията има нужда от защитници, направете го заради децата и внуците ни”. А след  това, часове наред даваше автографи на екзалтираните си фенове, които го гледаха като новия стар месия. Може би и защото луксозното издание от над 400 страници се раздаваше безплатно на премиерата – подарък от фондация... Трогателната сбирка върна усмивката на  Командира, но  в същото време даде емоционален старт на предизборната кампания на градската десница. Защото последните прогнози са доста отчайващи. 2,9 процента са далеч от изборната летва и по-надолу дори от очаквания резултат на Веселин Марешки. Макар Костов с драматичен тон да се оплака, че е уморен от творческия път към тъмното минало и няма сили да се върне в настоящето, внушенията, които остави бяха ясни: подкрепете моите хора: Радан Кънев и Стефан Тафров. Особено втория. Защото за разлика от Радан, който от любим ученик бързо се превърна в разочароващ експеримент, бившият посланик в Лондон  винаги е бил верен и послушен за командите на благодетеля си. Неслучайно именно дипломатът бе сред първите, които зададоха въпрос на Командира, само за да помогне на приятелите си. Все пак това е най-самотният и обидчив експремиер на прехода. Затова и появата му има друг смисъл. Нека да поразсъждаваме. Иска да се върне в политиката? Не пожела да отговори на въпроса от залата. Но вместо него се произнесе конферансието Захари Карабашлиев с театрален глас: „Да не го питаме, приятели, защото никой от нас не иска да чува отрицанието му...”. Но ако  мераците му за политическо бъдеще са неизвестни, то вече е ясно,  че претенциите му към  миналото на прехода са огромни. С какво от вашето управление искате да ви запомнят,  попита Антон Хекимян. Със свидетелствата на прехода, скромно отговори Командира. Като опитен политик Костов знае отлично, че След кумгейт и апартаментгейт се задава и  преходгейт. И то още тази година, когато  еуфорията за 30-годишния юбилей ще се примеси с гнева от гигантските кражби - приватизация, пирамиди, данъчни измами, еврофондове, които ограбиха народа и позлатиха новобогаташите.  В опита си да изпревари събитията Костов бърза с своя прочит на историята. В който несправедливата приватизация е само масовата, на червените. А той е възкресителят на  същинската  демокрация, впоследствие, изродила се в полуконсолидирана. Един от големите грехове на Костов е точно СДС, създаден като съюз на различни гледни точки за демокрацията.  Десетките организаци, които формираха синята идея, направиха възможно Костов да е премиер. Той обаче зачеркна идеологията на СДС като съюз на многообразието и пресичането на разнопосочни мнения в общо решение. Приватизира коалицията и я превърна в ЕООД, в което място за инакомислещи няма. Това сложи началото  на най-голямото разочарование на демокрацията. А  компрометрирено й започна точно от Костов и неговия модел на  командирска партия с тесен кръг съмишленици и огромен брой врагове. Която с раждането си започна да контролира цялата държава.  Финалът го знаем - подмяната на синята идея с едноличното управление Омерзението от самовлюбения Костов пък докара в България месията Симеон. Днес Командира хвърля върху червените цялата вина за масовата  приватизация.  Има право да я нарече бандитска. Но няма да право да сваля отговорността си за касовото раздържавяване. Още по-малко да напада авторите на фразата „продадоха 30 милиарда  активи за 3 милиарда”. Защото  оправданието му, че предприятията били затънали в дългове и декапитализирани, звучи убедително само за новите им собственици. И не е аргумент нито защо продаде  „Нефтохим” за 101 милиона долара, нито защо хариза  „Техноимпекс” за под 1 милион. Издиша и тезата му, че валутният борд е грешка на прехода. Освен ако изказването му няма за цел да затрудни финансовия министър Владислав Горанов да завърши преговорите за влизане в еврозоната. Иначе, думите  му, че фиксираният курс ограничава БНБ в паричната й политика звучат от неговата уста като смешен плач. Защото именно той лиши държавата от кръвоносната й система като продаде всички големи банки на чужденци Апропо, валутният борд го въведе кабинетът на Софиянски. които сме преживели в него. Кой ще плати цената е рано да се каже, но  има нещо, което отсега е ясно - че  истината няма как да се приватизира. И да не забравяме, че независимо от нивото на демокрацията в обществото, единственият съдник, който открай време раздава присъдите и индулгенциите, е историята. И само тя ще  реши  дали мемоарите на Костов са свидетелства за прехода или ще е необходимо да пише и показания. * Препечатваме коментара от . Заглавието е на редакцията.", "date": "2019.04.12", "title": "Книгата на Костов – оправдания, звучащи фалшиво*"}
{"url": "https://www.monitor.bg/bg/a/view/izlekuvaha-parkinson-na-32-ma-s-elektrodi-v-mozyka-162381", "text": "Тридесет и двама страдащи от болестта на Паркинсон са излекувани за шест години по метода на дълбоката мозъчна стимулация (ДМС). Това съобщиха от Универснитетската болница „Свети Иван Рилски“ в София, където методът се прилага от 9 април 2013 година първоначално от доц. Красимир Минкин и д-р Калоян Габровски от Клиниката по неврохирургия. При ДМС електроди се имплантират в определени части на мозъка, за които преди това е установено, че са отговорни за причиняване симптомите на Паркинсон. Те се свързват със своеобразен пейсмейкър, който чрез тях подава импулси към мозъка. „Методът повлиява успешно симптомите на напреднал Паркинсон, когато вече е изчерпано действието на традиционните медикаменти“, обяснява доц. Минкин, който е ръководител на единствения център у нас за ДМС, който се намира в УМБАЛ „Св. Иван Рилски“. Рискът при интервенцията е минимален, за разлика от алтернативната терапия за напреднал Паркинсон с дуодопа, при която се прави отвор в стомаха, чрез който се вкарва медикамент директно в чревния тракт. Дълбоката мозъчна стимулация носи и по-голям комфорт за пациентите, тъй като не изисква никакви специални грижи. Причината за 6 години само 32 пациенти да се подложат на иновативната терапия е, че досега болните от Паркинсон трябваше да заплащат за нея със собствени средства. Около 40 000 лв. струва апаратът, който се имплантира в мозъка. „Благодарение на усилията на екипа ни и намирането на подкрепа от Министерството на Здравеопазването и ръководството на НЗОК за първи път през 2019 г. успяхме да включим устройствата, които имплантираме, в списъка с медицински изделия, които се покриват от НЗОК. В момента се финализира процесът и се сключва договорът с фирмите, които ще ги доставят“, разказва доц. Минкин. Очакванията са процедурата да стартира от началото на месец май. Междувременно вече има листа с 10 пациенти, които са преминали всички изследвания и очакват да им бъде имплантиран апарат за ДМС. На други 7 пък предстои да бъдат сменени батериите на устройството. Батериите на тези апарати подлежат на смяна на всеки четири години. Цената им обаче е почти колкото на самото устройство (36 000 лева) и е непосилна за пациентите. След като стартира процедурата за реимбурсиране на апаратите от НЗОК, цената на батериите също ще бъде поемана от Касата, което е голям успех за всички болни от Паркинсон в България. Въпросният метод е популярен по света, но у нас все още е слабо познат.", "date": "2019.04.12", "title": " Излекуваха Паркинсон на 32-ма с електроди в мозъка "}
{"url": "https://www.monitor.bg:443/bg/a/view/spasenie-ot-demografskata-kriza-chrez-bdj-162412", "text": "Всичко започна от скапването на БДЖ, ако питате мен. Железниците са гръбнакът на една икономика, икономиката помага населението да забогатява, богатите млади хора мислят за забавления, а след забавленията следват контакти и други движения, в резултат на което имаме раждаемост. Понякога обаче тази жп тенденция се влияе и от твърде субективни фактори. Всеки учен, който се занимава с демография, ще ви разкаже историята от началото на 70-те години на едно казънлъшко село. Не е виц. Там имало страхотна раждаемост. Бейби бум на конвейер. Властта изпратила екип от Института по демография, за да търси причините. Разпитвали, изследвали – нищо. Внезапно един от местните в хоремага разкрил причината за бейби бума. Всяка сутрин към 4,20 часа нощният бърз влак от Бургас за София минавал през близкия жп прелез и надувал мощно свирката, която будела цялото село. За спане вече не ставало. Бабите и дядовците започвали да си правят попара, а младите като не им се става, се забавлявали предимно с репродуктивни дейности в чаршафите. Сериозно, така демографите обяснили високата раждаемост в селото, дори надзърнали направо под юргана. Тази история я разказвам по повод изнесените данни на НСИ, че сме паднали под 7 милиона. Ами няма как да не паднем, защото в математиката нула по нула е нула. Ето простата аритметика на моя личен опит. Малко грубо казано, но скок на населението се получава, когато останалите живи са повече от възнеслите се. Ще поясня. При двама родители с едно дете, когато те се пренесат в по-добрия свят, умират двама, а остава един. Това е отрицателен прираст. В моя случай дъщеря ми е в чужбина, така че след неоспоримата биологична развръзка на практика в България остава нула. Няма дори и отрицателен прираст. И пак опираме до услугите на БДЖ. Сега младите отлитат с лоу кост компаниите, а преди с БДЖ девойките посещаваха гаджетата си войници и от тази среща често идваха неоспорими факти за нови граждани на татковината. Затова не е чудно, че българите за година се стопяват с 50 000 души, тоест град кажи-речи колкото Габрово. Другият извод от това изследване е, че мъжете и жените са равни по брой докъм 53 г., а след това дамите нарастват. Вярно, че животът на мъжа е къс и жесток, по думите на един английски професор, но все пак тук присъства и факторът домашна ракия. Спрете да пиете домашна ракия, много вредна е! Сигурен съм, че тя немалко допринася за по-късата продължителност на живота при мъжете, колкото и пренебрежим наглед факт да е. Модата за учене в чужбина също разката българската фамилия, направо в буквалния смисъл. Поривът на младите жени и мъже за добро образование е чудесен, но развръзките са ясни. Създават смесени семейства, които остават там, а децата идват чат-пат да видят баба си и дядо си, докато последните не преминат в друго състояние. Старите емигранти от моето поколение вече са издухани флигорни и на тях изобщо не може, а и не трябва да се разчита. Без майтап, това с демографията е толкова важен проблем, че дори китайците отмениха забраната от 1978 г. семействата да имат повече от едно дете. А какво предприемат китайците трябва да се наблюдава много внимателно. Поднебесната империя си пада по рационалните действия, каквито са нужни и у нас. Ясно, че няма да се върнем във времената, когато в моя I б клас аз, с буква С, бях 32-и номер. Но поне оправете железниците, това означава, че икономиката дърпа, прави пари, а след това раждаемостта сама ще дойде, дори и защото някой надува свирката.", "date": "2019.04.12", "title": "Спасение от демографската криза чрез БДЖ "}
{"url": "https://www.monitor.bg:443/bg/a/view/faraj-syzdava-nova-partija-brekzit-162398", "text": "Найджъл Фараж обяви днес, че създава нова партия с името \"Брекзит\" и обеща \"демократична революция\", която да разтърси британската политика още на изборите през май за Европейски парламент, предаде ДПА. \"Ние сме велика държава и велик народ, но бяхме възпирани от слабото ръководство в Уестминстър (парламентът и правителството). Време е да променим това сега\", каза пред привърженици в Ковънтри бившият лидер на Партията за независимост на Обединеното кралство. По думите на Фараж британските избиратели са били \"предадени\" заради неуспеха на консервативния премиер Тереза Мей да изведе страната от ЕС близо три години след референдума.  Той се зарече, че няма да остави \"кариерната политическа класа\" да предаде резултата от референдума, без да й попречи. \"Нашата двупартийна система просто не може да се справи с Брекзита\", каза Фараж за опитите на управляващите консерватори и лейбъристите в опозиция чрез преговори да намерят изход от задънената улица. \"Аз съм гневен\", провъзгласи той и добави, че сега ще опита да направи \"демократична революция в британската политика\".  Найджъл Фараж, който сега е евродепутат, съобщи, че ще се кандидатира от партията \"Брекзит\", ако на 23 май има избори във Великобритания за Европейски парламент. Партията обяви и други свои кандидати, сред които журналистката Анунциата Рийс-Мог, сестра на водещия евроскептичен депутат от Консервативната партия Джейкъб Рийс-Мог.", "date": "2019.04.12", "title": "Фараж създава нова партия \"Брекзит\""}
{"url": "https://www.monitor.bg:443/bg/a/view/udaren-start-na-graciite-ni-v-sofija-162406", "text": "Българските грации направиха ударен старт на турнира за Световната купа по художествена гимнастика в „Арена Армеец“ в София. След първите два уреда на индивидуалния многобой Невяна Владинова е 4-а, Катрин Тасева – пета, а ансамбълът ни поведе след първата си съчетание с 5 топки. Владинова събра 40,500 т. от първия ден, в който допусна неточности, но бе оценена с 20,350 т. на топка и 20,150 т. на обръч. Катрин Тасева, която игра в първия поток, е непосредствено след нея със сбор от 40,450 точки. Тя изпълни много добре съчетанието си с обръч и получи оценка от 20,650 т., а на топка беше оценена с 19,800 точки. Така и двете ни състезателки се класираха за финалите на двата уреда, които са в неделя. След края на първия ден и двете ни гимнастички бяха доволни от показаното, но заявиха амбиции да играят по-чисто на финалите. „Спестих много елементи на обръч, което е най-трудното ми съчетание. Надявам се, че на финал в неделя ще мога да го изиграя много по-силно. Спасих и доста ситуации, за което съм доволна. Не допуснах груби грешки, въпреки че можеше да се случи на доста места. Като цяло съм доволна от първия ден”, призна Владинова. „Чувствах се спокойна. Нямаше напрежение в залата. Съчетанията имаха някои неточности, които се надяват да не допусна в неделя на финалите. За мен лично това, че играх рано не бе добре. Предполагам, че и другите гимнастички не обичат да стават рано и да се приготвят, но не можеше да се направи нищо“, заяви Катрин Тасева. Лидерка след първия ден е рускинята Александра Солдатова с 42,250 т. (20,450 на обръч и 21,800 на топка), следвана от сънародничката си Екатерина Селезньова с 40,650 (21,300 на обръч и 19,350 на топка). Трета е Линой Ашрам от Израел с 40,550 точки (21,100 на обръч и 19,450 на топка). От щаба на Израел подадоха контестация за оценката на Ашрам на обръч, но тя не беше уважена. В състезанието при жените участват 65 гимнастички, които в събота ще изиграят съчетанията си на бухалки и лента. При ансамблите момичетата на Весела Димитрова поведоха категорично след великолепното си изпълнение на 5 топки. За сложната си композиция по музика от филма „Наруто“ нашите получиха оценка от 24,950 т. С втора оценка са италианките (24,300), а трети е Беларус с 23,350 т. Днес са вторите изпълнения с бухалки и обръчи.", "date": "2019.04.12", "title": "Ударен старт на грациите ни в София"}
{"url": "https://www.monitor.bg:443/bg/a/view/aleksandrov-shte-se-bori-za-bronz-pri-klasicite-162408", "text": "След силното представяне на жените на европейското първенство по борба в Букурещ, и класиците стартираха с успех. В първия ден от турнира Даниел Александров се класира за полуфиналите в кат. до 77 кг, където обаче загуби от германеца Роланд Шварц. Така българинът ще се бори за бронза утре. Преди това в квалификациите той се наложи последователно над Паулиус Галкинас (Литва) и швейцареца Николас Кристен с технически туш, а на четвъртфиналите спечели по точки срещу поляка Едгар Бабаян. В кат. до 55 кг Недялко Петров загуби по точки от украинеца Владислав Коростельов. В първия кръг при 87-килограмовите Йоан Димитров също отстъпи по точки на унгареца Ерик Силваси. В категория до 130 кг Мирослав Методиев победи по точки Оскар Марвик (Нор), но след това отстъпи на четвъртфиналите след технически туш срещу руснака Сергей Семьонов. Мими Христова обаче загуби схватката си за бронза и остана пета в кат. до 55 кг., а малко по-късно Тайбе Юсеин ще защитава титлата си в кат. до 62 кг срещу италианката Аурора Кампаня. Припомняме, че снощи Биляна Дудова спечели злато за България, а Миглена Селишка и Евелина Николава се окичиха със сребърни медали.", "date": "2019.04.12", "title": "Александров ще се бори за бронз при класиците"}
{"url": "https://www.monitor.bg:443/bg/a/view/danychni-pod-prikritie-lovjat-spodeleno-pytuvane-snimki-162413", "text": "Данъчни инспектори под прикритие започнаха акция срещу шофьори, които взимат пътниците от спирки в София и ги прибират до Перник срещу три лева, каквато е цената и на редовния билет по тази линия. Частните водачи издебват пътниците пет минути преди да тръгне маршрутката или рейсчето за Перник и качват по около трима пътници. Повечето от шофьорите са жители на града, които се прибират по домовете си в Перник и така си добавят по някой допълнителен лев. Официалните превозвачи обаче се оплакали в НАП, тъй като тяхната конкуренция не плаща данъци, лицензи и осигуровки, а същевременно им взима клиентите. Така служители на НАП се залостили по спирките и под прикритие се качвали в колите на нелегалните превозвачи. Междувременно екипи на приходната агенция и „Пътна полиция“ причаквали колите на пътя за Перник край Владая, видя „Монитор‘“. Така един от първите спрени се оказа шофьор на Голф с данъчен инспектор на задната седалка. Санкцията, която го очаква е 500 лева и запечатване на автомобила до заплащането на глобата. Още трима шофьори бяха глобени до 19 часа в петък. Акцията се провежда в цялата страна.", "date": "2019.04.12", "title": "Данъчни под прикритие ловят споделено пътуване (СНИМКИ)"}
{"url": "https://www.monitor.bg:443/bg/a/view/ekonormi-spirat-vnosa-na-lada-v-evropa-162407", "text": "На европейския пазар вече няма да се предлагат автомобилите „Лада” на руския „АвтоВАЗ”. Те не съответстват на екологичните норми, съобщиха от компанията. От производителя смятат, че това е само временно. Основно „Лада” е изнасяна за бившите социалистически страни, част от Общността на независимите държави, за Латинска Америка, както и за Близкия изток. Най-много печалба компанията има от Казахстан за 2018 г., където са внесени 13 хиляди автомобила. На второ място по обем на експорт е Беларус, на трето - Узбекистан. „Лада” 4x4 е избрана за най-добрата офроуд кола по съотношение между качество и цена в Германия.", "date": "2019.04.12", "title": "Еконорми спират вноса на „Лада“ в Европа"}
{"url": "https://www.monitor.bg:443/bg/a/view/sofka-i-gringo-polivat-meden-mesec-v-gyrcija-snimki-162397", "text": "Ромската перла Софи Маринова и любимият й Тодор Давидов – Гринго избраха Гърция за медения си месец. Младоженците от няколко дни са в южната ни съседка, а Гринго изненада певицата с пътешествие на пиратски кораб. „Благодаря, любов моя, за прекрасния подарък. Знаех от мига, в който те срещнах, че има нещо в теб, от което се нуждая. Оказа се, че не е нищо в теб. А си просто самият ти…Ти си моят единствен избор, защото никой не ме прави толкова щастлив, колкото ти. Благодаря, че се стараеш! Благодаря, че ставаш все по-добър! Благодаря, че ме оценяваш! Благодаря, че ме обичаш и в бури, и в слънце, и в дъжд! Благодаря, че дори за миг не се отказа от мен, от нас, от любовта! Благодаря ти, че ме обичаш, ей така, без причина, не по навик, от сърце! Благодаря ти за всичко, любов моя! Не искам друго, само да си пожелая цял живот да те имам, за да ти благодаря!“, написа изпълнителката на „Мили, мили“ в социалните мрежи. Двамата ще останат в Гърция поне още седмица. Припомняме, че втората сватба на Софка и избраника й се състоя на 24 март.", "date": "2019.04.12", "title": "Софка и Гринго поливат меден месец в Гърция (СНИМКИ)"}
{"url": "https://www.monitor.bg:443/bg/a/view/otrochetata-na-komandira-se-kurdisaha-na-pyrvite-redove-na-knigata-mu-162409", "text": "Отрочетата на Командира се курдисаха на първите редове по време на представянето на книгата му „Свидетелства за прехода\" във Военния клуб. Под строй лидерите на политическите ГМО проекти - „Да, България“ на Христо Иванов и оглавяваната в момента от Атанас Атанасов ДСБ на Драгалевския лаборант се подредиха да слушат своя ментор. Именно те преди броени дни регистрираха коалицията си „Демократична България“, с която ще се явят заедно на предстоящите евроизбори. Компания им правеха и други познати лица, свързани по един или друг начин с опитите на псевдодесните отново да се доберат до властта като Стефан Тафров и Радан Кънев. Сред гостите на събитието бе експремиерът Огнян Герджиков, който неприкрито лобира в интерес на забегналия в Белград банкер Цветан Василев, който като мнозина други се замогна под крилото на Иван Костов. По време на краткото си слово пред аудиторията самият Костов не каза нито дума за бандитската приватизация, докато беше премиер, когато действащи предприятия се раздаваха за без пари на свои хора, някои от които едва днес застават пред съда по обвинения в далавери и със запорирано имане за стотици милиони. Именно престъпната му приватизация сложи кръст на бъдещето на България, а по време на мандата му Командира отгледа олигарси като Иво Прокопиев, Огнян Донев и Сашо Дончев, които и до днес чрез медиите си защитават интересите му. Всеизвестен факт е и че именно Костов хариза на Прокопиев „Каолин” и винпром „Дамяница“, а фалираната от Цветан Василев КТБ беше перлата в короната на ДСБ, чийто създател се оказа, че е прибирал в джоба си от мустакатия аферист по 25 бона месечно.", "date": "2019.04.12", "title": "Отрочетата на Командира се курдисаха на първите редове на книгата му   "}
{"url": "https://www.monitor.bg:443/bg/a/view/chevron-kupuva-anadarko-petroleum-za-33-mlrd-162410", "text": "Chevron Corp обяви днес, че ще купи Anadarko Petroleum Corp за 33 млрд. долара в брой и акции, предаде Reuters. Сделката ще засили позициите на купувача и ще е най-голямото придобиване в сектора откакто Royal Dutch Shel взе BG Group през 2016-та. На фона на поскъпването на петрола тази година Chevron и неговият най-голям конкурент Exxon Mobil Corp увеличават инвестициите в Пермския басейн на Северна Америка, където се намира най-голямото шистово находище на петрол в САЩ. При сделката акционерите на Anadarko ще получат 0,3869 акции на Chevron и 16,25 долара в брой за всяка акция, която притежават, или по 65 долара за една акция. Chevron ще пусне близо 200 милиона акции и ще плати близо 8 млрд. долара в брой, а освен това ще поеме и близо 15 милиарда дълг. Chevron ще запази централата си в Сан Рамон, Калифорния, а централният офис на Anadarko остава в Удландс, Тексас. Очаква се сделката да приключи през втората половина на година. Акциите на Anadarko скочиха днес с 32%, а на Chevron поевтиняха с 5,3 на сто, уточни АП.", "date": "2019.04.12", "title": "Chevron купува Anadarko Petroleum за $33 млрд."}
{"url": "https://www.monitor.bg:443/bg/a/view/naj-posle-dobri-novini-za-kobrata-162388", "text": "Кубрат Пулев постигна победа в последния си мач на професионалния ринг, но си навлече много неприятности извън него след това. Напоследък световните медии гърмят постоянно около него и целувката по устата на репортерката Джени Суши след мача, като оставят бокса на заден план. Но най-после за българската звезда дойдоха и добри новини от боксово естество. От WBC обявиха ранглистата си за април и в нея Пулев се изкачва нагоре в подреждането, което го прави все по-търсен и вероятен съперник за големите имена в тежка категория. В новото издание на таблицата на Световния боксов съвет Кобрата вече е на осмо място, като се изкачва с една позиция, изпреварвайки германеца Агит Кабайел. Малко след него е колумбиецът Оскар Ривас, когото самият роден боксьор си избра за следващ съперник. Колумбиецът е десети. Лидер е Дионтей Уайлдър, а втори е Тайсън Фюри, като върхът остава непроменен от битката между двамата през декември миналата година, когато завършиха наравно. Трети е кубинецът Луис Ортис, а след това са Доминик Бризийл и Адам Ковнацки. Шести е новозеландецът Джоузеф Паркър, а точно над Кобрата е ветеранът Александър Поветкин. В класацията на Световния боксов съвет не попада световният шампион в другите три версии Антъни Джошуа.", "date": "2019.04.12", "title": "Най-после добри новини за Кобрата"}
{"url": "https://www.monitor.bg:443/bg/a/view/sedmichen-monitoring-8-12-april-162391", "text": "Напористата булка на Лозан Панов го „мина“ и „замина“, като му отне всяка инициатива да реагира по мъжки, за да защити образа си в публичното пространство. Пърхайки бодро с крила, тя за пореден път демонстрира кой е мъжът в семейството и постави под съмнение способността на съпруга си да действа самостоятелно в критични ситуации. С действията си Черната Бети показа, защо Христо Иванов и компания я възприемат за компрометиран лебед. Малка утеха за съдия №1 е, че поне е успял покрай нея да се намърда в комфортно и евтино гнездо. Да припомним, гнездото е 172 квадрата, с два прилежащи към него гаража от по 19 квадрата. Предприемчивата църна лебедка се е спазарила за по-малко от 380 евро на квадрат при пазарни цени 1500 евро за квадрат. И това го е постигнала в труден за нея емоционален момент. Какво ли щеше да е, ако всичко в този период й е било наред? Понеже поясни, че вече не поддържат връзки с добрите си кумове, сигурно ще има навалица от мераклии да им ги преотстъпи. Белким се уредят и те с такова любовно гнездо. То и на мен ми е едно такова трудно емоционално в момента, ама като си харесвам кумовете... Умните жени знаят как да пазят самочувствието на мъжете си. Дори когато те взимат решенията в семейството, правят така, че половинките им да си мислят, че това е тяхна идея. А не заявяват на всеослушание – кумовете аз ги избрах. Цитати от отбрано интервю: „Аз избрах семейство Мирянови за наши кумове, защото началото на 2013 беше труден период за мен в личен план“, „Емпатията на Весела Мирянова ме накара да поискам от моя съпруг да ги извикаме за кумове“... „Ако бяхме поканили автомонтьор, и него щяха да го разпитват след това дали Лозан Панов не си ремонтира колата на ниски цени“... То пък като го питат, все едно отговаря. Вероятно трябва да получи предварително разрешение: „Моля, другарко, може ли да кажа нещо и аз?“ Знае се, че на „Лебедово езеро“ се ходи не с фрак или вечерна рокля, а с въдица. Пък току виж на нея се закачи някой евтин апартамент. Като за свои хора. Брюкселският Манекен Пис вече ще си пишка в собственото езерце с цел икономия. Между 1500 и 2500 литра питейна вода досега са изтичали в канализацията, за да поддържа пикливия си имидж. Това се равнява на консумацията на 4-5 брюкселски домакинства. Управата на Брюксел се надява примерът на Манекен Пис да е заразителен. С други думи – всеки пикльо да си знае езерцето. Британската премиерка Тереза Мей треска я тресе – ще се уреди ли с отсрочка на „Брекзита“. Да й има проблемите човек. Според „Дейли експрес“ в кралското семейство вълненията са на друга тема. Кралица Елизабет Втора нямало да допусне отрочето на Меган и принц Хари да стане веганче. А бе, къде е Лозан? Уместен въпрос след бягството на шефа на Върховния касационен съд от заседание на съдийската колегия. Интересно, ако не си подам данъчната декларация по подобие на някои хора, които не желаят да си декларират имуществото, въпреки че законът ги задължава, дали ще мога да мина с номера, че това искане е „извращение с правото“. Или ще ме минат с някоя глоба, без право да я оспорвам. Жената на Лозан Панов кокетно клъвна Делян Пеевски, докато се опитваше да просне белосан чаршаф по казуса с евтините апартаменти. Малко по навик се случи, защото контекста на споменаването му така и не се изясни. В същото време имотната буля обяви семейното решение на Панови, взето с консенсус, да съдят държавата с мотива, че в България няма правосъдие. А сега де – съдия №1 какво работи, за да достигнат по семейному до тези изводи? И един наистина личен въпрос към Елисавета Панова: какъв омекотител използва? Разбиранията за журналистика на кръга „Капитал“ - всички от вражеския отбор са виновни до доказване на противното. Всички наши хора са невинни до доказване на противното. Тук ли е мястото да примляскаме доволно с любимата на някои опорноточкови медии дъвка за една „авторитетна“ класация за мястото на България по свобода на словото? Още не сме назовали безграничните репортери, еталон за професионализъм, ето ги и тях – призовават Брюксел да назначи еврокомисар, който да отговаря за свободата, независимостта и плурализма на медиите и да мобилизира институции в защита на журналистите. Когато спрат да имитират дейност, имат пълната свобода да се разграничат от любимия си олигарх. Освен ако не решат да го предложат него за еврокомисар. Тъкмо ще си официализират връзката. Макар още да сме извън сезона, някои туристически прогнози са сигурни. Тази година се чака засилен интерес към района на Шабла след новината за кокаиновия улов. В морето изплуваха 170 кила дрога в пакети с логото на фирмата на Кристиано Роналдо. Феновете на футболиста вече се запътиха натам, с надеждата да се запасят с рекламни сувенири. Макар и не толкова атрактивна, налице е и оферта за едно дървено бунгало на морето. Наемателите - семейство Лебедовски, са леко прецакани. Според едни честни „капиталисти“ придобивката им е временна постройка, та не е много сигурно, че някой ще изръси два бона за някаква си там барака. То не е сигурно, че и тези пари ще се декларират, но това е тема на едни други проверки. Какъвто менторът, такива и наследниците му. Кръгът „Капитал“ си мълчи за далаверите по Костово време, Костов си мълчи за кръга „Капитал“ и приватизационните дарове. Тука има, тука няма олигархия... по драгалевски. Двама са малко, трима са много? Не, това не е девиз на съвременна дясна формация, разкрачена между компрометирани лидери и преливащи от морал олигарси, нито е чета с предател. Бебе, заченато с ДНК на трима родители се роди в Гърция. Продължават опитите това да се случи и по естествен път. Грантаджийският съюз на съдиите удари едно петъчно рамо на съдията, чиято жена страда от остра липса на правосъдие. Записвам си следния цитат от становището на Съюза на съдиите в България, за да го използвам когато и където трябва: „Упражняването на правото на мнение на частни лица, насочено срещу всяка една от властите, трябва да бъде поощрявано“. Ще им го припомня, ако се наложи. Щом грантаджиите ме поощряват, няма хън-мън. Това не е пропаганда, госпожо Лебед. Упражнено право на мнение е. Или имате нещо против? Кокаинов морски дар и в курорта Слънчев ден. След такъв улов обикновено Нептун взима жертви. Чакат се подробности. Най-вероятно – във вид на некролози.", "date": "2019.04.12", "title": "Седмичен мониtоринг  (8 – 12 април)"}
{"url": "https://www.monitor.bg:443/bg/a/view/dvegodishno-dete-zagina-v-katastrofa-162396", "text": "Двегодишно дете загина при тежка катастрофа на пътя между Долни Дъбник и град Искър. Трагичният инцидент станал днес около 13,15 часа. При сблъсък на два леки автомобила „Фолксваген” и „Хонда”, на място са загинали водачът на „фолксвагена“, мъж на 21-години и момиченце на 2 години, и двамата от град Искър. Тяхната спътничка, 27-годишна жена, е настанена за лечение в Плевенската болница в тежко здравословно състояние. В автомобила „Хонда“, са пътували две жени и шестмесечно бебе от село Галиче. Те са транспортирани в ЦСМП – Плевен. 40-годишната водачка на автомобила има фрактури, а спътничката и, на 21 годишна, е с леки травми. Детето има също леки травми в областта на рамото. Огледите продължават. Заради катастрофата се е наложила временна промяна на организацията на движение.", "date": "2019.04.12", "title": "Двегодишно дете загина в катастрофа"}
{"url": "https://www.monitor.bg:443/bg/a/view/vtori-sme-v-es-po-promishlen-ryst-prez-fevruari-162385", "text": "България е втора по ръст на промишленото производство в ЕС с 6,6% на годишна база, като пред нас е Полша - с 6,8 на сто, сочат сезонно коригирани данни на Евростат. Промишленото производство в Европейския съюз е останало без промяна през февруари спрямо увеличението с 1,3 на сто през февруари, а в еврозоната е намаляло с 0,2 на сто след +1,9 на сто през предходния месец. България е сред страните с най-голямо увеличение както на месечна, така и на годишна основа - съответно с 1,5 и 6,6 на сто (след 3,6 и 2,5% през януари). През февруари 2019 г. спрямо същия месец на предходната година промишленото производство в ЕС е нараснало с 0,3 процента, а в еврозоната е намаляло с 0,3 на сто. Сред страните членки най-голям спад на месечна основа е отчетен в Литва (-4,7 на сто), Гърция (-2,7 на сто) и Хърватия (-2,3 на сто), а най-голямо увеличение отчитат Полша (+1,7 на сто), България (+1,5 на сто) и Унгария (+1 на сто). На годишна основа най-голям спад на промишленото производство се наблюдава в Латвия (-3,1 на сто), Португалия (-2,9 на сто) и Германия (-2 на сто), а най-голямо увеличение - в Полша (+6,8 на сто), в България (+6,6 на сто) и в Унгария (+5,9 на сто).", "date": "2019.04.12", "title": "Втори сме в ЕС по промишлен ръст през февруари"}
{"url": "https://www.monitor.bg:443/bg/a/view/ben-aflek-otnovo-e-sam-162326", "text": "Актьорът Бен Афлек се върна в графата „свободни“. Той и продуцентката Линдзи Шукъс отново се разделиха, след като подновиха романтичните си отношение преди малко повече от месец. Звездата от „Дявол на доброто“ и Линдзи прекараха една година заедно, след което си дадоха почивка от седем месеца. Това се случи малко преди 46-годишният актьор отново да постъпи в клиника, за да се бори със зависимостта си към алкохола. Сега неназовани източници, цитирани от сп. People, разкриват, че въпреки шанса, който отново са си дали, Афлек и Шукъс са разбрали, че нещата помежду им няма да се получат и са решили да се разделят. Като основен фактор за краха на връзката им се посочва разстоянието, което ги дели. \"Линдзи има дете, бивш съпруг и работа в Ню Йорк, а семейството и работата на Бен са в Лос Анджелис. Въпреки това Бен и Линдзи ще запазят завинаги обичта си един към друг\", разкриват източниците.", "date": "2019.04.12", "title": "Бен Афлек отново е сам"}
{"url": "https://www.monitor.bg:443/bg/a/view/trenioryt-na-levski-protiv-premestvaneto-na-macha-s-ludogorec-162386", "text": "Преместването на дербито с „Лудогорец“ от „Герена“ на „Васил Левски“ е било против волята на треньора на „сините“ Георги Дерменджиев. Спецът бе категоричен, че предпочита двубоят да се играе на клубния стадион „Vivacom Arena – Георги Аспарухов“, но въпреки промяната тимът му ще се бори за победа. Дербито между първия и третия в класирането е в неделя от 19 часа, като преди него разликата между двата тима е 6 точки. Дерменджиев също така не пропусна да подчертае, че има огромни проблеми с контузени и наказани футболисти. Централният защитник Седрик Унтонджи, за когото се смяташе, че ще е под въпрос до последно, със сигурност пропуска двубоя. „Домът на Левски е \"Герена\", категоричен бе спецът. - “Левски” е играл много отговорни мачове на \"Васил Левски\". Не мисля, че ще има голяма разлика. Дали тревата е по-различна? Не знам, не съм агроном. Искам да видя много променен игрово „Левски“ срещу „Лудогорец“. Контузията на Унтонджи е много сериозна, има счупване. Ще му бъде необходимо време да се възстанови. Сейдахмет има разтежение, което ще отшуми до седмица. Няма да бъде леко срещу “Лудогорец“, но в крайна сметка съм казал - имаме достатъчно играчи и момчета от школата, които ще заменят отсъстващите”. Дерменджиев също така публично скастри капитана Живко Миланов, който ще пропусне срещата, защото показа среден пръст на феновете на „Черно море“ и бе наказан от БФС. „Наказанието на Миланов е извън играта и не е добре за един капитан, провел съм разговор с него”, обобщи треньорът на „Левски“. В същото време преместването на мача от „Герена“ на „Васил Левски“ създаде проблеми и на „сините“ фенове. От сектор „Б“ обявиха, че предварително заплануваната хореография няма да се състои, тъй като няма как в последния момент да бъде адаптирана за Националния стадион. Очаква се на трибуните да има около 10 000 фенове, а прогнозите са за дъждовно време.", "date": "2019.04.12", "title": "Треньорът на „Левски“ против преместването на мача с „Лудогорец“"}
{"url": "https://www.monitor.bg:443/bg/a/view/tristrankata-ne-se-obedini-za-rjazaneto-na-detskite-na-kryshkachite-162394", "text": "Националният съвет за тристранно сътрудничество /НСТС/ не постигна единодушие по предложението за промяна в Закона за социалното подпомагане, която предвижда детските на кръшкачите от училище да се режат за една година. До санкцията ще се стига при допускане на 5 неизвинени отсъствия месечно, а сумата на отрязаните помощи варира между 40 и 145 лв. в зависимост от броя на децата в семейството. Отсъствие от час се допуска само ако имат здравословен проблем. При хлапетата в предучилищна група се предвижда санкцията да бъде прилагана ако детето не е ходило на градина 3 дни без уважителна причина. Против са синдикатите, докато работодателите подкрепят законодателните промени на правителството. По думите на Ваня Григорова от КТ „Подкрепа“ пет неизвинени отсъствията се натрупват дори само от закъснения на учениците или от един ден самоволно непосещение на учебните занятия. Освен това според нея с измененията се цяляло санкционирането на хора, които получават с множество изисквания мизерна социална помощ, предаде БТА. „Вече няколко години ползвателите на социални помощи намаляват с по 20 процента годишно, а и едва 6 процента от всички хора и семейства, които са с доходи под линията на бедността, получават социално подпомагане“, допълни Григорова. Тя цитира още проучване на PISA, според което образователните постижения зависят много от икономическия и социалния статус на семейството. \"Нека първо да третираме семействата като бедни, да им дадем начин да отскочат, а после да ги наказваме\", заяви Ваня Григорова. Според проучване на Световната банка от 1991г. пък тогава, когато детските са се давали на всички деца, българските граждани са имали високо образователно равнище. Затова те настояват за детски надбавки за всички подрастващи, както и допълнителна помощ за бедните семейства. Освен това тя е против санкционирането на хора, които не водят децата си предучилищни групи, при положение, че таксите не се поемат от държавата, а и често няма места в детските градини в големите градове. В отговор на това заместник образователният министър Деница Сачева отбеляза, че от следващата учебна година ще има проект на стойност 82 милиона лева, насочен към детските градини, и с него ще се поемат таксите за деца от социалнослаби семейства. В рамките на следващите бюджети ще се върви към отмяна на таксите, каза още Сачева. По думите й мярката щяла да се прилага само при безотговорните родители. Тя подчерта още, че помощта няма да бъде спирана, за да бъде вземана от държавата, а ще се дава обратно на съответното учебно заведение за конкретното дете. За последните две години броят на месечните помощи, които са били спирани, са над 65 хиляди, като размерът им за миналата учебна година е около 4 милиона и 300 хиляди лева, които са били възстановени обратно в българските училища. По отношение на обвързването на помощите за първокласници пък Ивелин Желязков от АИКБ предложи сумата да се изплаща месец за месец, а не както е залегнало в изменението на два пъти. Те изкат още към обвързването на социалните помощи с общественополезен труд, да бъде добавена и възможността хората да се ангажират със сезонна селскостопанска работа като обработка на насажденията, прибиране на реколтата от плодове, зеленчуци, рози.", "date": "2019.04.12", "title": "Тристранката не се обедини за рязането на детските на кръшкачите "}
{"url": "https://www.monitor.bg:443/bg/a/view/sto-podkrepi-ujnokorejskata-zabrana-za-vnos-na-riba-ot-fukushima-162383", "text": "Световната търговска организация (СТО) подкрепи южнокорейската забрана за внос на морски храни от районите, засегнати от ядрената авария във Фукушима през 2011 година, предаде АП. Южна Корея приветства днес решението и заяви, че ще продължи да блокира всички рибни продукти от Фукушима и седем съседни префектури, за да е сигурна, че \"само храни, които са потвърдени като безопасни, ще бъдат сложени на масата\". Южна Корея наложи забраната през 2013 година, след като Tokyo Electric Power Company разкри, че силно заразена вода е изтекла от резервоар в ядренатa централа във Фукушима, залята от мощното цунами през 2011 година. Япония подаде жалба до СТО за забраната през 2015 г., заявявайки че радиоактивните нива на морските храни от тези райони са безопасни.", "date": "2019.04.12", "title": "СТО подкрепи южнокорейската забрана за внос на риба от Фукушима"}
{"url": "https://www.monitor.bg:443/bg/a/view/kzk-sprja-opita-na-gebrev-da-zagrabi-dunarit-obzor-162395", "text": "Комисията за защита на конкуренцията спря напора на оръжейния търговец Емилиан Гебрев да овладее „Дунарит“ и така да отмъкне под носа на държавата и ужилените вложители в КТБ един от най-големите длъжници на фалираната банка. Борчовете на икономическата група около „Дунарит“ са на стойност около 200 млн. лева, като само 50 млн. от тях са покрити. В същото време вече в продължение на години Гебрев се опитва буквално да открадне военния завод с поредица от схеми, работещи в негов интерес и на партньора му Цветан Василев. Именно банкерът-беглец стои в основата на схемите, прилагани от собственика на ЕМКО, който пък от своя страна дълго време осигуряваше тлъсти финансови инжекции за Василев, източвайки предприятието. С решение от четвъртък, 11 април, КЗК забранява на предприятието на Гебрев – ЕМКО, да придобие контрол над военния завод заради опасност от установяване на монополно положение на пазара. Това става ясно от становището, качено на сайта на комисията. То подлежи на обжалване пред Административен съд-София в двуседмичен срок, но влиза в сила незабавно. Решението за сделката, с която ЕМКО се опита да заобиколи запорите, наложени от редица държавни органи, над акциите на „Дунарит“, е второ за КЗК. През 2016 г. комисията първоначално даде „зелена светлина“ на плановете на Гебрев, но бе пратена на поправителен през януари 2019 г. от петчленен състав на Върховния административен съд. Магистратите за ново разглеждане, като посочиха и редица пропуски, допуснати от антимонополния орган. Един от тях бе, че институцията приела за даденост твърденията на ЕМКО и не изследвала задълбочено нито оборотите на предприятията, участващи в концентрацията, нито цялата картина на собствеността върху „Дунарит“. Така комисията приела, че съвкупният оборот на „Дунарит“ и ЕМКО е под 25 млн. лева. Сумата е смехотворна, при положение, че само годишният оборот на военния завод за въпросната година е в размер на над 130 млн. лева. След решението на ВАС, КЗК стартира задълбочена проверка, която е показала, че придобиването на контрола над „Дунарит“ от страна на ЕМКО, би довело до „господстващо положение на пазара, което значително би попречило на ефективната конкуренция в сектора на производство и реализация на специална продукция“. Според комисията планираната сделка крие риск и от повишаване на разходите на конкурентите на двете дружества, като се ограничи достъпа им до важни за производствената им дейност продукти, получавани до този момент от „Дунарит“. В решението си КЗК цитира и становище на комисията „Антикорупция“ (КПКОНПИ), в което се подчертава, че по искане на комисията е бил наложен запор над акциите на настоящия мажоритарен собственик на „Дунарит“ - „Кемира“, тъй като тече процес за отнемането им в полза на държавата, защото са придобити с пари от КТБ. За да заобиколи този запор Гебрев  . От КПКОНПИ обаче са категорични, че „извършените сделки със запорираните акции на „Дунарит“ имат за цел Същото е мнението и на синдиците на КТБ, според които „исканото от ЕМКО разрешение за извършване на концентрация чрез придобиване на акции от капитала на „Дунарит“, най-вероятно представлява неправомерно и координирано действие на лица и дружества, насочено към лишаване на КТБ от възможността да събере в масата на несъстоятелността вземанията“ си от „Дунарит“, мажоритарния му собственик „Кемира“ и дружеството майка „Хедж инвестмънт България“. Макар юридически да няма права върху „Дунарит“, благодарение на посочен от него самия борд на дружеството, вече повече от 2 години Гебрев го източва, като осигуряваше доскоро солидни финансови инжекции към банкера-беглец Цветан Василев и покровителите му в Русия в лицето на олигарха Константин Малофеев и обкръжението му. Именно заради тези врътки собственикът на ЕМКО Емилиан Гебрев се сдоби с обвинение за пране на пари заедно с неколцина други пионки на Василев. Благодарение на откраднатите от военния завод пари, Василев поддържа вече години охолния си начин на живот в Белград и плаща хонорари на адвокати, журналисти на повикване и говорители, за да го бранят от възмездието за престъпленията му. В това е активно подпомаган от медиите на подсъдимия издател и негов ортак по съдба и схеми Иво Прокопиев, които впрочем тенденциозно използваха както решението на ВАС за връщане на сделката, така и новото становище на КЗК, за да пуснат поредната манипулативна информация срещу депутата и издател на „Телеграф медиа“ Делян Пеевски. В статия от днес от жанра „фалшиви новини“, „Капитал“ заяви, че КЗК „влязла в услуга“ на Пеевски за „Дунарит“ при положение, че депутатът няма нищо общо с отбранителната индустрия. Многократно е декларирал и че няма и интерес към която и да било част от нея. Това, което „Капитал“ реално се опитват да прикрият, е че решението на комисията работи единствено и само за възстановяване на законността и в полза на интересите на хилядите ужилени вложители в КТБ, които още чакат да им бъдат върнати парите от влоговете, източени от Василев и сие.", "date": "2019.04.12", "title": "КЗК спря опита на Гебрев да заграби „Дунарит“ (ОБЗОР)"}
{"url": "https://www.monitor.bg:443/bg/a/view/napraviha-pyrvata-transplantacija-na-syrce-za-tazi-godina-162393", "text": "Първата трансплантация на сърце за тази година направиха в Университетската болница „Света Екатерина“ в София, съобщиха от лечебното заведение. Реципиент е 20-годишен пациент. Операцията е извършена под ръководството на директора на болницата проф. Генчо Начев. Донорът е 28-годишен мъж от Плевен, който е изпаднал в мозъчна смърт в резултат на мозъчен кръвоизлив. Трансплантацията е протекла успешно, пациентът е преведен в реанимацията, контактен е и диша самостоятелно. От две години и половина той е в листата на близо 40 чакащи за сърдечна трансплантация пациенти. През това време животът му е поддържан с помощта на изкуствено сърце, поставено в болницата. От рестарта на сърдечните трансплантации през 2003 г. досега в УМБАЛ „Св. Екатерина“ са извършени близо 70 присаждания на сърце. Лекарите от болницата благодарят на близките на донора за изключително хуманния акт в толкова тежък за тях момент, както и на колегите си координатори на донорски ситуации за отличната колаборация и професионална реакия в спасяването на човешки живот.", "date": "2019.04.12", "title": " Направиха първата трансплантация на сърце за тази година"}
{"url": "https://www.monitor.bg:443/bg/a/view/topim-se-sys-136-dushi-na-den-obzor-162382", "text": "С 49 995 души е намаляло населението на страната ни през миналата година, което означава, че се топим средно със 136 души на ден. Това показват демографските данни на Националния статистически институт. „В края на 2018 г. бяхме 7 000 039 души, като вече сме паднали под 7 милиона“, коментира председателят на НСИ Сергей Цветарски. Тенденцията жените да са повече от мъжете се запазва и през миналата година – на 1000 мъже се падат 1061 дами. Най-много представители на силния пол има във възрастите до 53 години като процесът на застаряване е по-силно изразен сред жените. „Тази разлика се дължи на по-високата смъртност сред мъжете и като следствие от нея на по-ниската средна продължителност на живота при тях. В регионален план най-много българи над 65 години има в областите Видин (29.6%), Габрово (28.6%) и Кюстендил (27.3%), а най-малко са в областите София (17.5%) и Варна (18.9%)“, обясни шефката на дирекция „Демографска и социална статистика“ в НСИ Магдалена Костова. В двадесет области у нас пък делът на застаряващото население е над средния за страната, който е 21%. Вследствие на застаряването на населението и Раждаемостта у нас продължава да спада, като миналата година на бял свят са се появили 1758 деца по-малко спрямо предходната. През 2018 г. всяко второ новородено е било извънбрачно дете. Тенденцията започва още през 1991 г. Възрастта за раждане на първо дете пък се увеличава и достига 27 години. Същевременно средната продължителност на браковете у нас е почти 16 години. Обикновено нашенците се разделят с половинките си на 45 г. за мъжете и 41 г. за жените. По думите на Сергей Цветарски продължава да се задълбочава и дисбалансът в териториалното разпределение на населението – почти ¾ от българите живеят в градовете. 164 населени места у нас са останали без нито един жител. Най-много обезлюдени селища има в областите Габрово, Велико Търново и Кърджали. Най-голямото село у нас През 2021 година ще се направи цялостно преброяване на населението и жилищния фонд у нас. Тогава ще са необходими около 20 хиляди преброители, припомниха от НСИ. Освен това нашенците ще имат възможност да се регистрират и в електронна система. От института очакват поне половината българи да се преброят онлайн.", "date": "2019.04.12", "title": "Топим се със  136 души на ден (ОБЗОР)"}
{"url": "https://www.monitor.bg:443/bg/a/view/futbolni-emocii-i-duzpi-na-finala-na-refan-cup-2019-snimki-video-162373", "text": "Тазгодишното издание на REFAN CUP за деца, родени 2008-а година, завърши по възможно най-емоционалния начин - с дузпи. Шампиони станаха ФА Пловдив след трудна победа срещу Ботев Пд в един мач, който впечатли с люта, но честна футболна битка. Финалната среща предизвика истински вулкан от емоции, а напрежението поддържаше адреналина на присъстващите до последния съдийски сигнал. В малкия финал, който определи бронзовите медалисти, победител излезе тимът на Векта, след победа над Хебър Пазарджик. В много силния турнир, организиран от Рефан България, Ботев Пловдив и Тихомир Шопов, в продължение на четири дни премериха сили осем отбора: ФА Пловдив, Ботев Пд, Векта Пд, Хебър Пазарджик, Берое Стара Загора, Олимпия, Локо Пд и Спартак Пд. Това е второто издание на REFAN CUP и тази година то се проведе на базата на Ботев Пловдив в Коматево по правилата на Футбол 9. Освен купи и медали за победителите, на финала на турнира се връчиха и индивидуални призове: за голмайстор, най-добър вратар, защитник, халф, както и за най-полезен играч. Организаторът и спонсор на събитието REFAN осигури подаръци за всяко едно дете и треньор, взели участие в турнира. Управителят на Рефан България Ангел Попов изказа своята благодарност и поздравления към собственика на Ботев Пловдив Георги Самуилов и изпълнителния директор на жълто-черния клуб Иван Йотков, за предоставените на отборите перфектни условия, а на Тихомир Шопов - за перфектната организация на събитието. Организаторите на REFAN CUP загатнаха, че през лятото готвят нова надпревара, в която има голяма вероятност да се включат и отбори от чужбина.", "date": "2019.04.12", "title": "Футболни емоции и дузпи на финала на REFAN CUP 2019 (СНИМКИ + ВИДЕО)"}
{"url": "https://www.monitor.bg:443/bg/a/view/rabotodateli-zajavjavat-pozicii-za-invalidi-ot-15-april-162369", "text": "Работодателите ще започнат да заявяват свобони позиции във фирмите си, които са предназначени за инвалиди, от 15 април, съобщават от Агенцията по заетостта. Крайният срок е 2 юли. От следващата година пък това ще трябва да се изпълнява в първите 3 месеца от годината. Фирмите с 50 до 99 служители ще трябва да предвидят позиция за поне един човек с увреждане, а тези с над 100 работници - 2% от средносписъчния състав. Това е следствие от приетия в края на миналата година Закон за хората с увреждания. За да изпълнят необхдимите квоти компаниите трябва да подадат уведомление до Агенцията по заетостта за броя на инвалидите, които възнамерява да наеме. Документите се подават до съответното бюро по труда, на чиято територия е седалището на фирмата. След това се попълва заявка-спецификация за свободното работно място, като образецът й може да бъде изтеглен от електронната страница на Агенцията по заетостта. Тя може да бъде подадена и онлайн. Освен това при промяна на обстоятелствата, вписани в уведомлението, работодателите са длъжни в едномесечен срок от настъпване на промяната да подадат ново с актуални данни. При неизпълнение на квотата фирмите ще внасят 30% от минималната заплата в специално създаден фонд. Освободени от наемането на инвалиди ще бъдат компаниите, чието производство не позволява дейността да бъде извършвана от човек с увреждане. Фирмата няма да подлежи на санкция и ако бюрата по труда не могат да насочат към тях никого. Освен това е предвидено изпълнението на квотния принцип да може да бъде осъществено чрез алтернативни мерки - закупуване от страна на предприятието на специализирани стоки и услуги, произведени от хората с увреждания.", "date": "2019.04.12", "title": "Работодателите заявяват позиции за инвалиди от 15 април"}
{"url": "https://www.monitor.bg:443/bg/a/view/kakvi-sme-bili-v-predishnija-si-jivot-spored-zodijata-162376", "text": "Много хора, които вярват в прераждането, си задават въпроса какви са били в предишния си живот. Според една от теориите зодията показва каква роля сме имали на този свят преди години. Съществува твърдение според което в миналия живот ни е липсвало нещо и вселенският баланс го изисква сега. Ако си зодия Овен, значи в предишния си живот си бил невзрачен и твърде нерешителен. Предпочитал си да се сливаш с тълпата, отколкото да се превърнеш в център на внимание. Сега трябва да си смел и да не изневеряваш на принципите си! В миналия си живот си живял в крайна бедност. Този живот ще те научи да изкарваш повече пари, да живееш в лукс и да си позволяваш повече глезотии. Орисан си да живееш охолно и нищичко да не ти липсва! Под този знак се раждат онези хора, които в минали животи са били изцяло отдадени или на науката, или на важна кауза. Те са били толкова вглъбени в задълженията си, че не са имали време да се наслаждават на живота. Сега Близнаците имат шанса да усетят всичко красиво и да се радват на малки, но важни неща. Почти сигурно е, че в предишния си живот си се занимавал с търговия. Обиколил си света, бил си на какви ли не места. Сега е време да се посветиш на семейството си, да живееш на едно място и да оцениш комфорта и уюта на дома си. Някога си бил алтруист, помагал си на хората, без да очакваш нищичко в замяна. Ти си пренебрегвал собствените си нужди, защото си имал навика да се раздаваш за другите. Сега е съвсем нормално да си егоцентричен нарцис. В миналия си живот си бил в непрестанно духовно търсене. Бил си отшелник, свещеник или монах. И за да има баланс, сега искаш да усетиш повече от светската суета. Нищо чудно, че толкова много те влече политиката, търговията, модата, киното… Под знака на Везни се раждат хора, които в предишния си живот са били алчни, жестоки и прекалено груби. Сега им се дава шанс да променят това и да станат пример за чест и справедливост. Не е препоръчително да обръщат внимание само на себе си, хубаво е да помагат и на другите. Някога си бил бъбрив и си имал прекалено повърхностно мислене за нещата. Не си успявал да запазиш в тайна нещата, които приятели и близки са споделяли с теб. Именно това е причината сега да си потаен и със затворен характер. В миналия си живот ти си бил човек, преследващ удоволствията. На пръв поглед това не е толкова хубаво качество, но огромен плюс е, че си натрупал мъдрост. Сега е време да намериш баланса между работата и удоволствията. В предишния си живот си бил човек, изцяло отдаден на семейството и децата. Сега си борбен и успешен кариерист. Трудиш се много, печелиш достатъчно, но трябва да помагаш повече на другите. Родените под знака Водолей някога са били егоцентрици. Те се водели изцяло от собствения си интерес. Сега тези хора са алтруисти и помагат на останалите с каквото могат. Мили Водолеи, не забравяйте, че светът е голямо семейство и би било прекрасно всички да живеем в хармония и разбирателство. Рибите са единствените, които са успели да научат всичко важно! Сега предстои най-трудното: трябва да приложите наученото на практика. Послушайте вътрешния си глас и няма да сгрешите!", "date": "2019.04.12", "title": "Какви сме били в предишния си живот според зодията"}
{"url": "https://www.monitor.bg:443/bg/a/view/shefyt-na-gabrovskata-policija-podade-ostavka-162380", "text": "Шефът на полицията в Габрово Борислав Бончев подаде оставка. Размириците, които започнаха след побоя на трима роми над продавач в денонощен магазин и нагнетиха напрежението в града, предизвикаха неговото оттегляне. Оставката беше подадена часове след като премиерът Бойко Борисов му я поиска от Дубровник, където е на среща на формата „17+1“. „Имам претенции към шефа на МВР дирекцията в Габрово и смятам, че трябва да си подаде оставката и да поеме отговорност“, заяви министър-председателят. Според него, полицията не си свършила работата, щом е допуснала „групи в обществото да пият бира на детски площадки, да притесняват майките, децата или хората“. Че има забавяне на действията и на реакциите на ОД на МВР заяви на брифинг в парламента и председателят на вътрешната комисия Пламен Нунев от ГЕРБ. Той поиска ръководството на МВР спешно да направи анализ на действията на дирекцията. Зам.-министърът на вътрешните работи Красимир Ципов пък съобщи, че проверка вече е назначена. „Имаме готовност и е необходимо ще изпратим още сили на дирекция „Жандармерия“ и на специализираните полицейски сили и на съседните на Габрово Областни дирекции“, допълни Ципов. Вицепремиерът Томислав Дончев, който е бивш кмет на Габрово и от два дни се намира в родния си град също коментира, че в основата на случващото са „напрежение и емоции, натрупани от много време. „Раздаването на справедливост е в ръцете на държавата.”, категоричен е Дончев. Той сподели още, че има данни и за политически нотки в нагнетената ситуация, но не твърди, че протестът и народното недоволство са политически инспирирани. На свиканото извънредно заседание на общинския съвет в Габрово, кметицата Таня Христова запозна съветниците с взетите от кметството спешни мерки за справяне с извънредната ситуация. Сред тях са: проверки за адресна регистрация и установяване на самоличност сред живеещите в града роми, както и сред кримиконтингента, засилено полицейско присъсттие в районите на питейните заведения и събаряне на няколко стари общински постройки, който биха могли да се превърнат в места за самонастаняване на роми. „В Габрово няма гето и докато аз съм кмет няма и да има. Партиите да не се възползват от ситуацията и да не се заиграват с етническия мир, защото това би мгло да бъде много опасно”, предупреди кметицата. Вчера стана ясно също, че в четвъртък през деня и вечерта в Габрово и региона чак до съседно Севлиево кабелният интернет внезапно спрял. Мнителни габровци веднага заподозряха в това дългата ръка на МВР като, според тях, мотивът бил да се попречи на гражданите да се организират онлайн за протестите. Шефът на полицията обаче отрече неговата институция да има нещо общо с проблема с интернета. Отношение към случващото се в Габрово взеха и от Центъра за междуетнически диалог и толерантност „Амалипе”. Оттам обявиха, че след началото на протестите голяма част от живеещите в града на хумора роми, са го напуснали и са отишли да живеят при свои роднини в други населени места. Eскалиралото в четвъртък, за втора поредна вечер напрежение по време на организирания гражданки протест, достигна до ексцесии. В началото протестът започна мирно с развяване на българското знаме и скандирания „Българи, юнаци” и „Сърце, душа за България”. След това част от участниците главно младежи, някои от които видимо непълнолетни, решиха да организират наказателна акция срещу ромите, живеещи в единия край на града. Те бързо се отправиха натам и се наложи полицията и жандармерията да се намесят за да не допуснат да се стигне до побоища и саморазправа. Въпреки това обаче, участниците в протеста, успяха да запалят две къщи, които изгаряха до основи. Едната е необитаема, в другата живеело ромско семейство, което по това време било извън сградата и не е пострадало. По време на протестите и сблъсъците с органите на реда има и няколко ранени, сред които и двама журналисти. Няма обаче сериозна опасност за здравето им. Протестиращите обсипаха с камъни и охраняващите ги полицаи и жандармеристи. Вчера директорът на областната дирекция на МВР в Габрово комисар Борислав Бончев каза, че засиленото полицейско присъствие в града ще продължи до отпадането на небоходимостта. Той беше извикан да дава обяснения за ситуацията пред общинските съветници в града. На упрека на съветниците, че биячите са били задържани и после освободени, полицейският шеф обясни, че причината за това е липсата на обвинение от страна на прокуратурата. „Назначеният наблюдаващ прокурор поиска нова съдебно – медицинска експертиза, а от болницата не ни разрешиха да разпитаме пострадалият при инцидента. Затова поради липсата на обвинение се наложи да освободим задържаните”, обясни комисар Бончев. Той определи виновниците за размириците като „тълпа от предимно млади и обезумели лица и каза, че в момента се работело по въпроса за това какви мерки да бъдат взети спрямо инициаторите за размириците. Полицейският шеф призна, че в събота се организира голям протест, на който се очаква в Габрово да пристигнат хора и от други градове и да има провокации и насилие. Полицията обаче отново била готова да противостои и да парира опитите за насилие и размирици.", "date": "2019.04.12", "title": "Шефът на габровската полиция подаде оставка (ОБЗОР)"}
{"url": "https://www.monitor.bg:443/bg/a/view/trojna-bitka-za-direktor-v-anglija-162374", "text": "“Манчестър Юнайтед“, “Арсенал” и “Челси” се опитват да изкушат откривателя на таланти Пол Мичъл, който в момента заема ръководен пост в “Ред Бул“ (Лайпциг). Английските грандове искат да назначат бившия трансферен гуру на “Тотнъм” за спортен директор. От Лайпциг обаче вече са предложили нов атрактивен договор на Мичъл, с който ще му предоставят още по-големи правомощия. 38-годишният Мичъл откри за големия футбол таланти като Садио Мане и Душан Тадич, които доведе в “Саутхемптън“. Той беше с основен принос и за привличането на Тоби Алдервейрелд, Деле Али и Киърън Трипиър в “Тотнъм”. Според \"Скай спортс\" Мичъл трябва да реши дали да подпише нов 5-годишен договор с тима от Лайпциг, или да се завърне в Премиър лийг до юни.", "date": "2019.04.12", "title": "Тройна битка за директор в Англия"}
{"url": "https://www.monitor.bg:443/bg/a/view/real-natiska-livyrpul-za-mane-162372", "text": "“Реал” (Мадрид) продължава да напира за трансфер на една от звездите на “Ливърпул” Садио Мане. Според медиите в Испания треньорът на “кралския клуб“ Зинедин Зидан е твърдо решен да привлече крилото на мърсисайдци, като дори вече е задействана първоначална процедура по трансфера. \"Ел Конфиденсиал\" отбелязва, че от мадридския гранд са влезли в контакт с мениджъра на сенегалеца, като са отправили запитване за неговата цена. Очаква се обаче тя да бъде поне 150 милиона евро, а и повече, тъй като Мане наскоро подписа нов дговор с \"червените\" и в него няма откупна клауза. Мениджърът на „Ливърпул“ Юрген Клоп заяви, че желанието му е да запази всички основни играчи и допълни, че докато сезонът не свърши, не иска да коментира трансфери, за да не се разконцентрира тимът му.", "date": "2019.04.12", "title": "“Реал“ натиска „Ливърпул“ за Мане"}
{"url": "https://www.monitor.bg:443/bg/a/view/zasilen-kontrol-na-iznosa-na-shrot-za-kitaj-162378", "text": "Министърът на земеделието, храните и горите Румен Порожанов и министърът на Генералната митническа администрация на Китай Ни Юефън подписаха протокол за санитарните и фитосанитарните изисквания за износ на български шрот от слънчогледово семе. Това стана в рамките на Осмата среща на държавните и правителствени ръководители на КНР и страните от Централна и Източна Европа в Дубровник, съобщи пресцентърът на МЗХГ. Съгласно този протокол българската страна ще предоставя на китайската списъци с предприятия за преработка, отговарящи на договорените изисквания. След проверка и одобрение Китай ще ги регистрира за осъществяване на внос. С документа България се ангажира да упражнява засилен контрол и надзор върху предприятията за производство и преработка на слънчогледов шрот, за да гарантира качеството и безопасността на изнасяния продукт. Преди изпращане на всяка пратка Българската агенция по безопасност на храните (БАБХ) ще извършва инспектиране на място и карантинен контрол. Всяка партида слънчогледов шрот, изнасян за Китай, ще бъде придружена от необходимите сертификати, издадени от БАБХ. Слънчогледовият шрот се използва за фураж на животни.", "date": "2019.04.12", "title": "Засилен контрол на износа на шрот за Китай"}
{"url": "https://www.monitor.bg:443/bg/a/view/boil-banov-ne-e-izvyrshil-prestyplenie-pri-remonta-na-largoto-162375", "text": "Специализираната прокуратура отказа да образува досъдебно производство срещу министъра на културата Боил Банов заради ремонта на \"Ларгото\", поради липса на данни за извършено престъпление, съобщиха от държавното обвинение. В постановлението за отказа, подписано от прокурор Георги Николов, е записано, че \"внимателният анализ на всички материали, приложени по преписката, събрани в хода на извършената проверка по чл. 145 ал. 1, т. 2 ЗСВ дава основание за категоричен извод за липса на достатъчно данни, които да установяват елемнти от състава на престъпление от общ характер\". Според прокурор Николов, по категоричен начин е установено, че нито министърът на културата (тогава Вежди Рашидов), нито заместникът му (Боил Банов), нито други лица, които са изпълнявали функцията на възложител по смисъла на Закона за обществените поръчки, са извършили нарушения на служебните си задължения. \"Още по-малко може да се прави изводът за извършени от тях действия със специална цел – набавяне на имотна облага за себе си или другиго\", пише още в постановлението. В него също така е записано, че при изпълнението на проекта не е констатирано забавяне, което да налага заплащането на неустойка на Министерството на културата от страна на изпълнителя.  От прокурорския акт става ясно още, че сигналите срещу тогавашния зам.-министър на културата Боил Банов са подадени от три места - политическа партия \"Българска социалистическа партия\", представлявана от Председателя на Националния съвет Корнелия Нинова, от народния представител Елена Йончева и от Григор Здравков. Както вече стана ясно и вицепремиерът Томислав Дончев изпрати в държаното обвинение допълнителни документи във връзка с преписката срещу Банов, които са съдържали резултати от проверките на Управляащия орган по Оперативна програма \"Регионално развитие\", от която бе част ремонтът на \"Ларгото\". От документите, предоставени от Дончев, ставало ясно, че и Управляващият орган не е констатирал никакви нарушения при изпълнението на проекта, а обектът е бил предаден в законовия срок – 29 януари 2016 година. В края на януари т.г. БСП сигнализира ОЛАФ и прокуратурата за корупция в строителството и злоупотреба с държавни средства от Боил Банов в качеството му на зам.-министър на културата през 2016 г. Елена Йончева представи запис от разговори на Банов, в които той съдейства за опрощаването на поне 700 хиляди лева неустойка на фирмата - строител на втори и трети етап на античния културен комплекс \"Сердика\" - Ларгото. Преписи от постановлението са изпратени на лицата, подали сигналите.", "date": "2019.04.12", "title": "Прокуратурата: Боил Банов не е извършил престъпление при ремонта на Ларгото"}
{"url": "https://www.monitor.bg:443/bg/a/view/penev-njamam-dylga-skamejka-no-sme-v-igrata-162377", "text": "Треньорът на ЦСКА Любослав Пенев показа увереност преди решаващите битки за Купата на България и първенството, първата от която е в събота вечерта от 20 часа на стадион „Българска армия“ срещу „Берое“. Спецът бе категоричен, че тимът му има сили да се пребори за дубъл, въпреки че не разполага с дълга резервна скамейка и дълбочина на състава. Все пак Пенев даде да се разбере, че ЦСКА се развива във възходяща линия и от мач на мач показва по-добра игра. „Влизаме в серия от мачове през 3-4 дни, като се надявам да продължим със силните ни изяви, сподели Пенев на пресконференцията преди двубоя с „Берое“. - Мотивацията е на много високо ниво, доволен съм. Трите точки разлика до първото място са само един мач, преди разликата беше по-голяма. Защо да не се преборим както за титлата, така и за купата? Не е тайна за никого, че нямаме дълга скамейка, но сме в битката и то се вижда. До края няма да се откажем\", допълни наставникът, който се похвали, че в момента няма нито един контузен футболист и всички са на негово разположение преди важните двубои.", "date": "2019.04.12", "title": "Пенев: Нямам дълга скамейка, но сме в играта"}
{"url": "https://www.monitor.bg:443/bg/a/view/razsejani-stopani-podpaliha-jilishteto-si-pojarnikari-spasiha-kucheto-im-162359", "text": "Разсеяни стопани подпалиха жилището си, след като заминали извън града и забравили в апартамента си включен електрически котлон. В четвъртък в 14,56 часа е получено съобщение за пожар на първи етаж в апартамент на ул. „Веслец“ 39 във Варна. На място е установено, че собствениците отсъстват, обясниха от ОД на МВР-Варна. Наложило се екипът да влезе в горящото жилище през терасата. Пожарът бил загасен, но е унищожено обзавеждането в кухнята и са опушени около 10 кв. м. стени. Спасен е домашният любимец, кучето, което стопаните му заключили в жилището. Предполагаема причина е неправилно ползване на нагревателен уред, коментираха след инцидента огнеборците, участвали  гасенето.", "date": "2019.04.12", "title": "Разсеяни стопани подпалиха жилището си, пожарникари спасиха кучето им"}
{"url": "https://www.monitor.bg:443/bg/a/view/nad-60-hotelieri-pri-zaplateni-dve-noshtuvki-da-predlagat-treta-bezplatno-162362", "text": "62 хотела дават три нощувки на цената на две и по този начин се присъединяват към националната кампания \"Неочаквана ваканция\", съобщиха от министерството на туризма. Хората ще могат да избират хотелите от списък, достъпен на сайта на инициативата. До сега има партньорски заявки от региони, в които се намират най-големите ни морски и планински курорти, от хотелски комплекси, но и от по-малки туристически зони, от семейни хотели, къщи за гости, СПА центрове и др., както и от столицата. Сред предлагащите безплатна допълнителна нощувка към две платени са места за настаняване в Албена, Банско, Баня, Белоградчик, Габрово, Главан, Гостун, В. Търново, Златни пясъци, Копривщица, Кранево, Обзор, остров Св. Анастасия, Пампорово, Поморие, Приморско, Разлог, Русе, Сандански, Св. Константин и Елена, Слънчев бряг, София, Стара Загора, Стройно, Чирпан и др. Те очакват новите си гости, уточняват от министерството на туризма. Третото издание на \"Неочаквана ваканция\" цели да стимулира вътрешния туризъм. Новата й концепция с една нощувка гратис е стимул да обиколят повече забележителности, а за хотелиерите - да посрещнат повече гости.", "date": "2019.04.12", "title": "62 хотела дават три нощувки на цената на две"}
{"url": "https://www.monitor.bg:443/bg/a/view/remontiraha-prevantivno-75-km-republikanski-pytishta-vyv-varnenensko-162367", "text": "Близо 170 млн. лв. от националния бюджет и европейските фондове се инвестират в подобряване на пътната инфраструктура в област Варна от средата на 2017 г. досега. Това съобщи заместник-министърът на регионалното развитие и благоустройството Николай Нанков. Той участва в дискусия за регионалното развитие и европейската солидарност. С финансиране от Оперативна програма „Региони в растеж“ 2014 – 2020 г. бяха рехабилитирани 15,6 км от второкласния път Варна – Добрич, 17,4 км от третокласния път Старо Оряхово – Долни Чифлик – Гроздьово и 12 км между Гроздьово и Провадия. С национално финансиране се ремонтират близо 10 км от автомагистрала „Хемус“. До края на месеца предстои да приключат строително-монтажните работи по 8 км от АМ „Черно море“ и виадукт „Звездица“. Превантивно са ремонтирани още 75 км от второкласни и третокласни пътища. Вече е ремонтирано едното платно от участък по пътя Варна – Златни Пясъци. Ремонтът на другото ще бъде направен след като приключи полагането на водопровод по прасето. До средата на юни превантивен ремонт ще бъде направен и на две от съоръженията на Аспаруховия мост. Приключи изместването на водопровод в района на местността „Траката“. Това ще позволи през тази година там да бъде изградено кръгово кръстовище, което ще допринесе за повишаване на безопасността на движението. Осигурен е целеви ресурс за свлачището в местността „Свети Никола“. Финансиране е осигурено и за решаване на съществуващия от повече от 20 години проблем със свлачището „Трифон Зарезан“ край Варна. Проектът е одобрен от експертен съвет и дейности по него могат да стартират до месец – месец и половина. Предвижда се свлачището да бъде укрепено чрез премостване с естакада, обясни Нанков. През тази година ще се ремонтират още 7 км от пътя Варна – Добрич. Ще стартира и ремонтът на пътя Айтос – Провадия, който ще направи достъпно за бързо преминаване още едно трасе по направлението север – юг. С ремонт на 16 км от пътя Топола – Девня, който трябва да бъде направен през тази година ще бъде решен един от проблемите за бизнеса в региона. Николай Нанков отбеляза, че се работи активно по изграждането на АМ „Хемус“, която ще съдейства за развитието на Северна България. Със седем месеца предсрочно се очаква да завърши изграждането на участъка между Ябланица и п.в. „Боаза“. Над 70% от дейностите по него вече са изпълнени. През следващия месец се предвижда да започне строителство в 56-километровия участък от пътния възел до разклона с пътя Плевен – Ловеч. Проблеми с отчужденията бавят работата в участъка то п.в. „Белокопитово“ до п.в. „Буховци“. Подготвя се промяна в нормативната уредба, която ще спести приблизително година при отчуждаването на имоти за обектите от национално значение, каквато е АМ „Хемус“, коментира още заместник-министърът. През тази година ще бъде изготвен технически проект за магистралата в участъка между разклона с пътя Плевен – Ловеч и пътния възел с бъдещата магистрала Русе - Велико Търново. За трасето с дължина над 80 км има готов идеен проект и одобрен доклад по ОВОС. Очаква се строителството му да приключи най-късно в началото на 2023 г. В момента се проектират почти 80 км между Велико Търново и п.в. „Буховци“. Магистралата от София до Варна ще бъде напълно завършена в рамките до следващите 5 години. През тази година трябва да бъдат реализирани 90% от инвестициите по ОП „Региони в растеж“ 2014-2020 в областта, съобщи зам.-министър Нанков. Общо 154 млн. лв. са средствата, които ще бъдат вложени по 25 договора. С част от тях ще бъдат преобразени варненските квартали Аспарухово и Владиславово. Обновяват се 11 центъра за спешна помощ и техни филиали по проекта на Министерство на здравеопазването. Ресурс от програмата е насочен и към децата, чрез инвестиции в образователна инфраструктура. По друга оперативна програма – „Околна среда 2014-20204, щ ще се инвестират 141,7 млн. лв. за ВиК-обекти във Варна и довеждащи водопроводи, които обслужват и други общини. ВиК-операторът вече подаде проектното предложение. То предвижда реконструкция на 7,34 км довеждащи водопроводи, реконструкция на 28,81 км вътрешна водопроводна мрежа, както и нова канализационна мрежа с обща дължина приблизително 81 км. Инвестицията включва и изграждане на канално-помпена станция и съпътстващите сградни водопроводни и канализационни отклонения. Варна е сред най-активните бенефициенти по програмите за териториално сътрудничество. 30 са проектите, по които са работи в областта с бюджет за българските партньори от близо 5 млн. евро.   ", "date": "2019.04.12", "title": "Ремонтираха превантивно 75 км републикански пътища във Варненско"}
{"url": "https://www.monitor.bg:443/bg/a/view/ukrepvat-s-estakada-za-15-mln-lv-svlachishteto-trifon-zarezan-kraj-varna-162364", "text": "Има одобрен проект за укрепването на свлачището на „Трифон Зарезан“ край Варна. Стойността му е 15 млн. лева. Средствата вече са осигурени. Остава да се случат устройствените процедури, така че да могат да започнат същинските дейности. Товасъобщи във Варна зам.-министърът на регионалното развитие Николай Нанков. Укрепването ще се случи, като преминаването през свлачищния район ще е осъществява с естакада. Парите ще дойдат от 100-милионния бюджет на АПИ за аварийни разходи по отношение на свлачища и срутища в страната. „Ще разчитаме на Община Варна много бързо да ни съдейства по отношение на устройствените процедури, учредяване на вечните права по отношение на собствеността и по отношение на Закона за устройство на територията, за да можем максимално бързо да влезем да укрепим.“, каза Нанков. Той добави, че освен средствата за реализирането на самия проект, ще са необходими пари и за отчуждителните процедури. „Една от болките на Варна, която е с повече от 20-годишна история, намира решение през 2019 година.“, коментира още зам.-министърът.  ", "date": "2019.04.12", "title": "Укрепват с естакада за 15 млн. лв. свлачището „Трифон Зарезан“ край Варна "}
{"url": "https://www.monitor.bg:443/bg/a/view/kzk-zabrani-na-emko-da-pridobie-dunarit-162361", "text": "Комисията за защита на конкуренцията забрани сделката между \"ЕМКО\" и \"Дунарит\", съобщава се на сайта на антимонополния орган. Сделката, която се оспорва е   Емилиян Гебрев, свързан сЦветан Василев, да овладее русенския завод в полза на банкера-беглец. Аргументите в становището на КЗК са, че сделката води до хоризонтално припокриване в дейността на двете дружества при производството на определени видове специална продукция и участниците в концентрацията се явяват близки конкуренти по отношение на тези продукти.", "date": "2019.04.12", "title": "КЗК забрани на \"ЕМКО\" да придобие \"Дунарит\""}
{"url": "https://www.monitor.bg:443/bg/a/view/razdeljat-studentski-grad-na-kampusi-162360", "text": "В столичния квартал Студентски град ще бъдат обособени мини кампуси. Това стана ясно от пусната обществена поръчка от Столичната община за изготвяне на идейна разработка за трансформирането на Студентски град в жилищно-общежитиен комплекс от затворен тип. Печелившият проект ще послужи за възлагане на обществена поръчка за изпълнение на дейностите. Oбщaтa cтoйнocт нa нaгpaдния фoнд, пpeдвидeн зa ĸoнĸypcнитe пpoeĸти, възлизa нa 20 хил. лв. Kлacиpaният нa пъpвo мяcтo пpoeĸт щe пoлyчи 10 xил. лв., нa втopo – 5 xил. лв. и нa тpeтo – 2 500 лв. Кpитepии зa oцeнĸa нa paзpaбoтĸитe щe бъдe oптимaлнoтo cъoтнoшeниe цeнa – ĸaчecтвo. Πpoeĸтнoтo pешeниe щe имa 80% тeжecт пpи oцeнявaнeтo, a пpoгнoзнaтa cтoйнocт – 20%. Щe cе дъpжи нaй-мнoгo нa цялocтнoтo oбeмнo – пpocтpaнcтвeнo и аpxитeĸтypнo – хyдoжecтвeнo рeшeниe, фyнĸциoнaлнocттa, зoниpaнeтo и взaимoвpъзĸитe, иĸoнoмичecĸaтa eфeĸтивнocт и уcтoйчивocт. Bъзлoжитeлитe нe пocтaвят ниĸaĸви изиcĸвaния ĸъм иĸoнoмичecĸoтo и финaнcoвo cъcтoяниe нa yчacтницитe. Cрoĸът зa пoлyчaвaнeтo нa пpoeĸтитe e 7 мaй.", "date": "2019.04.12", "title": "Студентски град като затворен комплекс: Разделят го на кампуси"}
{"url": "https://www.monitor.bg:443/bg/a/view/rumyncite-i-bylgarite-sa-naj-zle-platenite-rabotnici-v-es-162363", "text": "Румънците и българите получават най-ниско заплащане в ЕС въпреки усиленото увеличаване на заплати, пишат днес букурещките издания \"Адевърул\" и \"Ромъния либера\". Увеличението на заплати, обявено с фанфари от румънското правителство от 1 януари 2018 г., не е намалило разликата в заплащането между румънците и работещите в другите членки на ЕС, като гражданите на Румъния получават близо четири пъти по-малко от средното за ЕС равнище, отбелязва в. \"Адевърул\". По данни на Евростат през 2018 г. разходите за работна ръка варират от 5,4 до 43,5 евро на час в страните членки на ЕС , като най-ниските са в България и Румъния, а най-високите са в Дания, Люксембург и Белгия. Най-ниското заплащане на час е в България (5,4 евро), в Румъния (6,9 евро), Литва (9,0 евро), Унгария (9,2 евро) и Латвия (9,3 евро). Най-високо е заплащането в Дания (43,5 евро на час), Люксембург (40,6 евро), Белгия (39,7 евро), Швеция (36,6 евро), Холандия (35,9 евро) и Франция (35,8 евро), пишат румънските вестници, като цитират данните на Евростат. През 2018 г. средните разходи за работна ръка на час в цялата икономика (с изключение на земеделието и публичната администрация) са изчислени на 27,4 евро в ЕС и 30,6 евро в еврозоната. Европейската статистическа служба припомня, че през 2018 г. най-голямо увеличение на заплатите е имало в Румъния. Разходите за работна сила на час са нараснали най-много в Румъния и най-малко в Малта. В еврозоната най-голямо увеличение е регистрирано в Латвия (плюс 12,9%), Литва (плюс 10,4 на сто), Естония, Гърция и Словакия (плюс 6,8%). Най-малко е нараснало заплащането в Малта - с 0,4 на сто, във Финландия - с 1,2%, Испания - 1,3% и Португалия - 1,4 на сто, пишат изданията в Букурещ.", "date": "2019.04.12", "title": "Румънците и българите са най-зле платените работници в ЕС"}
{"url": "https://www.monitor.bg:443/bg/a/view/fenove-oplakvat-vergov-162365", "text": "Актьорът Юлиан Вергов свали лекарската престилка и се сбогува с колегите си в болницата „Света Анастасия“. Разбира се, става въпрос за героя му в медицинската драма „Откраднат живот“ - доц. Виктор Банков. Екранният доктор се „пенсионира“ и това разбуни духовете в социалните мрежи. В най-голямата фен-група на сериала във „Фейсбук“, която мнозина показаха разочарованието си от загубата. Стигна се дори дотам, че някои от зрителите имат намерение да спрат да следят поредицата, ако образът на Вергов не се завърне в следващия сезон. „За мен сериалът свърши тази вечер“, „Като изкараха и Вергов, вече съм сигурна , че няма да ми е интересен“ и „Банков, ако не го върнат, сериалът ще изгуби много!“, са само някои от коментарите на потребителите в социалната мрежа. Монологът му от края на последния епизод също заля онлайн пространството. „Аз бях доцент Виктор Банков. Един сравнително щастлив, сравнително нещастен герой. Време е да сляза от сцената на своя спектакъл и да продължа живота си свободно. Без страх и без очаквания“, гласи част от него. от раздялата с екранния доц. Банков: „Чета постове и коментари и имам чувството, че съм попаднала в групата на някоя детска градина. Доколкото си спомням, когато Вергов влезе във филма, то не бяха критики, не бе чудо, после ревем за него? Всяко начало на нов сезон критика, сериала се изчерпал, накрая ревем, че свършил? А толкова е простичко, като не ти харесва филма, прескочи на друг канал“. „Това беше. И беше фантастично. Благодаря на всички зрители, че бяхме заедно. Обичам ви и поклон“, написа и Вергов в официалния си профил, като не пропусна да благодари на екипа на „Откраднат живот“. Той напусна сезона в 21-ви от общо 39 епизода. Припомняме, че Вергов пропусна петия сезон на \"Откраднат живот\", след което се завърна. Сега обаче по всичко личи, че доц. Банков няма да влезе отново в операционната зала на „Света Анастасия“.", "date": "2019.04.12", "title": "Фенове оплакват Вергов"}
{"url": "https://www.monitor.bg:443/bg/a/view/investicija-za-46-mln-leva-v-sofija-razkriva-500-rabotni-mesta-162368", "text": "Технологична компания  получи от заместник-министърът на икономиката Лъчезар Борисов получи сертификат за инвестиция клас А по Закона за насърчаване на инвестициите (ЗНИ). Vmware ще разкрие над 500 нови работни места след инвестиция на стойност 46 млн. лева в разширяване на дейността си. Компанията ще наеме повече от 20 000 кв. м в две от строящите се сгради в един от най-мащабните многофункционален комплекс в региона на Централна и Източна Европа. Зам.-министър Борисов благодари на компанията, че с дейността си утвърждава България като един от лидерите в ИТ сектора в глобален и регионален мащаб. От своя страна изпълнителният директор на „VMWare“ Дияна Стефанова подчерта, че от създаването си през 2007 г., компанията е инвестирала над 350 млн. лв. на българския пазар, превръщайки София в един от трите основни стратегически центрове за научно-изследователска и развойна дейност за „VMware“ в световен мащаб. Тя допълни, че настоящият проект е доказателство за инвестиционните намеренията на компанията да разширяват капацитета си на регионално ниво. Основната цел на настоящия инвестиционен проект е свързана с разширяването на съществуващото предприятие чрез изследване и разработване на нови софтуерни продукти, както и чрез увеличаване на броя на служителите през следващите години.", "date": "2019.04.12", "title": "Инвестиция за 46 млн. лева в София разкрива 500 работни места "}
{"url": "https://www.monitor.bg:443/bg/a/view/favoritite-bez-greshka-v-liga-evropa-162366", "text": "Още след първите 1/4-финали почти всичко в Лига Европа е ясно. Сочените за фаворити „Арсенал“, „Челси“, Валенсия“ и „Бенфика“ взеха комфортна преднина преди реваншите и са вече с единия крак на полуфинал. В голямото дерби от тази фаза „артилеристите“ спечелиха без проблем с 2:0 срещу „Наполи“. Точен беше Арън Рамзи, а Калиду Кулибали си отбеляза автогол. Като цяло мачът ще се запомни с изненадващо слабата игра на италианците, които почти не затрудниха съперника, а техен гол на Инсиние праивилно беше отменен заради засада. Все пак треньорът на „Наполи“ Карло Анчелоти се закани, че реваншът ще бъде много различен и призова феновете за подкрепа. “Не бива да реагираме твърде драматично, сподели спецът. - Бяхме наясно, че гостуването в Лондон ще е много трудно. Уверен съм, че представянето ни на реванша ще бъде много различно. Надявам се, че феновете ще ни подкрепят, защото това е много важно за отбора и ще ни бъде от огромна помощ“, допълни Анчелоти. Победителят от този сблъсък ще срещне почти сигурно „Валенсия“ на полуфиналите. „Прилепите“ на практика убиха интригата в испанското дерби, като спечелиха с 3:1 като гости на „Виляреал“. В другия поток „Челси“ също си свърши отлично работата и спечели визитата си в Прага на местния „Славия“. Играчите на Маурицио Сари контролираха изцяло мача и можеха да решат всичко с много голове, но в крайна сметка успяха да бият само с 1:0 след попадение на Маркос Алонсо в края. „Победа на нула като гост винаги дава отлична преднина преди реванша“, доволен бе Сари. Португалският „Бенфика“ също успя да вземе комфортна преднина след първия мач срещу „Айнтрахт“. „Орлите“ спечелиха с 4:2 в Португалия, а „Айнтрахт“ остана с човек по-малко на терена още в средата на първото полувреме след червен картон на Н'Дика.", "date": "2019.04.12", "title": "Фаворитите без грешка в Лига Европа"}
{"url": "https://www.monitor.bg:443/bg/a/view/bylgarija-s-dve-kvoti-v-sportnata-gimnastika-za-minsk-162353", "text": "България ще има двама представители в турнира по спортна гимнастика на Европейските игри в Минск (Беларус) през юни, съобщиха за БТА от БФГимнастика. Квотите са поименни и са спечелени от Йордан Александров и американката с български корени Лени Медсън. И двамата живеят и тренират в САЩ. Александров зае 35-о място в квалификациите за многобоя на европейското първенство по спортна гимнастика в полския град Шчечин, а Лени Медсън завърши на 36-о място в пресявките при жените. Европейското първенство продължава без българско участие. По-късно днес са финалите на индивидуалния многобой при мъжете и при жените, а събота и неделя са финалите на отделните уреди. Вчера Лени Медсън дебютира за България в квалификациите, като постигна сбор от 48,399 т. и завърши 36-а. Тя получи оценки 12,200 точки на земна гимнастика, 11,433 на смесена успоредка, 11,200 на греда и 13,566 на прескок. Шампионката на България Рая Ранчова се класира на 72-ро място със 41,833 точки – 8,700 на земя, 9,500 на смесена успоредка, 11,533 на греда и 12,100 на прескок. Победителка в квалификациите стана рускинята Ангелина Мелникова с 55,166 точки. В пресявките участваха общо 97 гимнастички.", "date": "2019.04.12", "title": "България с две квоти в спортната гимнастика за Минск"}
{"url": "https://www.monitor.bg:443/bg/a/view/sporyt-s-uchebnite-bazi-na-nsa-v-nesebyr-prikluchi-162346", "text": "Спорът със собствеността на учебната база по водни спортове на Националната спортна академия в Несебър, който датира от 2004 г., е окончателно разрешен. Със решенията на Министерски съвет (РМС) от 10-и април 2019-а и 27-и октомври 2017-а година 16 имота са обявени за публична държавна собственост и са безвъзмездно предоставени на Академия, заяви ректорът на ВУЗ-а Пенчо Гешев. Той обясни, че делата за собствеността са приключени на последна инстанцията и в резултат на тях излиза и РМС. „Базата се стабилизирана и може да изпълнява своята функция“, увери Гешев. Той уточни, че очакват решение на последна инстанция само за една от базите. заяви ректорът. Очаква се до края на година да има решение и за него. 2004 -а започват първите дела и опити за навлизане на територията на базата и застрояването ѝ, припомни Гешев. През 2010-а алеите на базата са закупени от община Несебър и започват да се водят за общински улици. Гешев увери, че това не пречи за нормалното функциониране на базата, тъй като няма опасност от застрояването им. През 2010-а са и първите барикади от студенти на Академията. Същата година с РМС пък базата придобива статут с национално значени, но то е отменено след обжалване от страна на собствениците. 2011-а в Народното събрание е внесена подписка на граждани за законно решаване на собствеността на сградата и с промени в закона за за физическото възпитание и спорта базите на НСА са включени в него като сгради с национално значение. С това се дава възможност Академията да бъде страна по делата, тъй като преди това не са имали правен интерес. 11 април 2011 Гешев определи като Тогава с всички правни норми строителна фирма навлиза в имота и разрушава част от инфраструктурата в района. Тя е подкрепена от група роми, която се сбива с възпитаниците на Академията, които пазят в това време базата. В знак на протест студенти от НСА, подкрепени от Националното представителство на студентските съвети и студенти от други ВУЗ-ове блокират Орлов мост. Решаващ за запазването на целостта на базата е мораториумът от 25 февруари 2013-а на Народното събрание за забрана за строителство и сделките с имоти в рамките на 5 г. „По този начин се даде възможност спокойно да разрешим нашите дела“, коментира Гешев.", "date": "2019.04.12", "title": "Спорът с учебните бази на НСА в Несебър приключи"}
{"url": "https://www.monitor.bg:443/bg/a/view/zemedelcite-deklarirat-dohodi-do-kraja-na-april-162354", "text": "Земеделските стопани декларират доходите си от 2018 г. до края на април.  Задължението да подават данъчна декларация за доходите се отнася за всички земеделски стопани – регистрирани или нерегистрирани като земеделски производители. В декларациите, освен доходите от производството и продажбата на земеделска продукция,  се обявяват и субсидиите, получени от Държавен фонд „Земеделие“ (ДФЗ). Земеделците могат да проверят точния размер на изплатените им суми през 2018 г. от ДФЗ  . Електронната справка е достъпна с ЕГН. Ако фермерите вече са подали данъчна декларация, но по някаква причина са пропуснали да посочат част от получените от ДФЗ суми, могат да подадат коригираща декларация до 30 април 2019 г. Подробна информация за това какви данъци и осигуровки се дължат от земеделските стопани е публикувана на  . В рамките на информационна кампания НАП изпрати 43 хиляди електронни писма до земеделци, който са получили субсидии през 2018 г. Припомняме, че през миналата година земеделските производители декларираха над 170 млн. доходи. след поредица от инициативи на приходната агенция.", "date": "2019.04.12", "title": "Земеделците декларират доходи до края на април "}
{"url": "https://www.monitor.bg:443/bg/a/view/lekar-ot-svilengrad-otishyl-na-dejurstvo-s-1-64-promila-alkohol-v-kryvta-162347", "text": "Анестезиолог от Свиленград, с 1,64 промила алкохол в кръвта извика полиция, за да докаже на шефа си, че не е пиян. Случаят е от 10-и април, потвърдиха от полицията и лечебницата в граничния град. Докторът дошъл за нощно дежурство, което започвало в 19,30 часа. Началникът му го спрял и му казал, че вони на алкохол. Анестезиологът отрекъл да е употребявал и вдигнал скандал. Сам се обадил в полицията и помолил да изпратят пътни полицаи в болницата. Патрул се отзовал на необичайното повикване. При проверката дрегерът отчел 1,64 промила алкохол в кръвта на доктора. Лекарят е отстранен временно от работа, докато трае проверката. Очаква се от полицаите от Свиленград да изпратят писмо с резултатите от пробата, самият медик също ще даде писмени обяснения. Едва след това ще бъде определено и наказанието му, обясниха от лечебницата.  Веднага след като е станало ясно, че има употреба на алкохол, е била повикана друга лекарка, за да замести колегата си. Смяната е станала веднага, не е имало нарушения в ритъма на дежурството. Преди години отстраненият заради алкохол анестезиолог е съден в Окръжния съд в Хасково за лекарска грешка с родилка, припомниха негови колеги.  ", "date": "2019.04.12", "title": "Лекар от Свиленград отишъл на дежурство с 1,64 промила алкохол в кръвта"}
{"url": "https://www.monitor.bg:443/bg/a/view/remontirat-asparuhovija-most-prez-maj-162355", "text": "През май ще има ремонт на Аспарухов мост. Ще бъде направен превантивен ремонт на съоръжения 1 и 4 по моста, което включва и хидроизолацията. Всичко трябва да приключи най-късно до 5-6 юни, обяви във Варна заместник-министърът на регионалното развитие и благоустройството Николай Нанков. Техническият проект е готов и средствата са осигурени, но се изчакват благоприятни метеорологични условия и приключването на ремонтите по бул. „Народни будители” в кв. „Аспарухово” и на автомагистрала „Черно море”,  тъй като комбиниране с ремонт на моста, в голяма степен допълнително би затруднило трафика. Заместник регионалният министър коментира и възможността втория Аспарухов мост да бъде изграден с европейски пари. „Брюксел да не е една каса, която да стои и чака някой да я отвори. Аз първо искам да попитам къде са тези 700 милиона лева? Едно е научната фантастика, друго са реалните, обективните възможности”, заяви Нанков. Според него, реално втори мост може да има след 6-7 години, като скоро ще стартират предпроектните проучвания и геоложките изследвания на подходящите терени.", "date": "2019.04.12", "title": "Ремонтират Аспаруховия мост през май"}
{"url": "https://www.monitor.bg:443/bg/a/view/bylgarija-v-top-5-na-naj-haresvanite-ot-britanci-destinacii-162357", "text": "България попада в топ 5 на най-предпочитаните дестинации от туристи от Обединеното кралство. Страната ни се нарежда на 4-то място със София, сочат данни на лондонското летище Станстед, цитирани от сайта traveldailynews.com. Според доклада най-голям ръст в търсенето има при Атина (77%), Виена (77%) и Лисабон (76%), считано от 2013 г. насам. Дубай също набира популярност с 40% ръст на пътуванията и очакванията са тенденцията да се запази и тази година, тъй като жителите от Острова все по-често пътуват на по-големи разстояния. „Въпреки че дестинации като Рим, Барселона, Париж и Будапеща все още остават търсени, интересно е да се види, че хората търсят алтернативни градове като Атина, Виена и Лисабон, които се качиха в класациите през последните години“, коментира маркетинговият шеф на летище Станстед Неринга Охрстръм, цитирана от traveldailynews.com. На челни позиции са именно тези три града, при които предимство е вкусната храна, красивата природа, както и многото музеи. Нашата столица пък предлага стилни ресторанти и арт галерии, както и вкусна кухня. „София е скритият скъпоценен камък на България“, пишат от сайта. На последно място е Дубай, чието достигане отнема близо 7 часа.", "date": "2019.04.12", "title": "България в топ 5 на най-харесваните от британци дестинации"}
{"url": "https://www.monitor.bg:443/bg/a/view/evrokomisar-marija-gabriel-syzdavame-nov-evropejski-centyr-za-kibersigurnost-162356", "text": "До края на 2020-а  година трябва да заработи нов европейски център за киберсигурност, който ще обединява усилията на националните центрове.Предстои да бъдат обявени конкурси за набиране на специалисти, все още не е утвърден щатът, но вече имаме двойно по-висок бюджет!“, съобщи в Стара Загора еврокомисар „Цифрова икономика и цифрово общество“ Мария Габриел. Тя взе участие в дискусионен форум, посветен на киберсигурността и фалшивите новини. Мария Габриел напомни, че утвърдената вече програма „Цифрова Европа“ ще разполага с бюджет от 9 млрд евро, като от тях 2 млрд ще бъдат използвани за повишаване на сигурността . Новият Европейски център за промишлени, технологични и изследователски експертни познания в областта на киберсигурността ще бъде създаван успоредно с  мрежа от национални координационни центрове.  Това ще бъдат основните инструменти на ЕС заС за обединяване на инвестициите в дигиталната област, центърът и мрежата ще действат като механизъм за изпълнение на свързаната с киберсигурността финансова подкрепа от програмите „Хоризонт Европа“ и „Цифрова Европа“, допълни още Мария Габриел. По първоначална идея центърът ще работи до края на 2029 година, след което ще бъде закрит ако след прегледа на съответния регламент не се реши друго. Еврокомисар Габриел съобщи още че само през март по настояване на ЕК от Google са деактивирали 10 000 фалшиви акаунта и страници. От началото на годината търсачката е блокирала общо 76 000 подозрителни акаунта, най-голям е бил броят на базираните във Великобритания. В дискусионния форум участие взеха проф. д-р Живка Овчарова,директор на изследователския институт по информатика на ТИ Карлсруе и шефът на сектор „Киберсигурност“ при ГД „Борба с организираната престъпност“ Михаил Драгоданов. Обсъдена бе възможността да бъде разкрит център за дигитални иновации и култура с лаборатория за виртуална реалност в Стара Загора както и подготовката на кадри за него от Тракийския университет.", "date": "2019.04.12", "title": "Еврокомисар Мария Габриел: Създаваме нов европейски център за киберсигурност"}
{"url": "https://www.monitor.bg:443/bg/a/view/trymp-shte-otmyshtava-na-protivnicite-si-s-migranti-162349", "text": "Доналд Тръмп планира да отмъсти на политическите си противници като освободи хиляди мигранти в така т. нар. “градове убежища” в Съединените щати, пише в. „Вашингтон пост“. Това са градове, които заповядват на местните полицаи да не арестуват хора заради статута им на нелегални имигранти и не предават вече задържаните на федералните власти за депортация. В списъка са повечето големи градове в САЩ, управлявани от демократите. Вестникът видял имейли, които са разменили служители, обсъждайки казуса. Според написаното в тях и анонимен федерален служител, в последните 6 месеца Белият дом е поискал поне два пъти от имигрантските власти да закарат арестуваните нелегални имигранти в градове убежища и да ги освободят там. Първото предложение било направено през ноември, когато голям керван мигранти от Латинска Америка бавно се движеше през Мексико към САЩ. Втори път Белият дом поискал същата тактика през февруари, докато Тръмп спореше с демократите за пари за стена по границата с Мексико. Избирателният район в Сан Франциско, от който е избрана лидерката на демократите в долната камара на Конгреса Нанси Пелоси, бил сред набелязаните “цели” на отмъщението. Говорителка на Пелоси каза: “Използването на човешки същества, сред които деца, като пионки в извратена игра, за да се насажда страх и да се демонизират имигрантите е отвратително, а в някои случаи – криминално деяние”. От Белият дом не са отговорили на въпросите на „Вашингтон пост“ по темата.", "date": "2019.04.12", "title": "Тръмп ще отмъщава на противниците си с мигранти"}
{"url": "https://www.monitor.bg:443/bg/a/view/borisov-edno-ptichence-mi-podskaza-che-berlinskijat-proces-pak-shte-e-v-sofija-video-162351", "text": "Строежът на новия трети мост над река Дунав, който ще свързва България и Румъния, ще тръгне до 10 дни. Новината съобщи премиерът Бойко Борисов в Дубровник, където в рамките на два дни се проведе Осмата среща на ръководителите на страните от Централна и Източна Европа и Китай. Идеята да се изгради ново съоръжение възникна в края на март, когато в Букурещ се събраха лидерите на т.нар. Варненска четворка във формат България, Румъния, Гърция и Сърбия. В Дубровник обаче Борисов за първи път разкри местоположението на моста, а именно в участъка Свищов-Зимнич. Пред премиера Борисов румънската му колежка Виорика Дънчила е изразила убеденост, че до 10 дни ще бъдат направени първите копки на новия мост. каза Борисов.  На срещата в Дубровник пък стана ясно, че към досегашния формат на ЦИЕ+Китай, известен като „16+1“, се присъединява и Гърция. За включването на южната ни съседка Борисов заяви, че главна роля е изиграла срещата на „16+1“ в София по време на председателството ни на Съвета на ЕС. каза Борисов. По думите му с присъединяването на Гърция страните във формата вече могат да говорят и за съвместни проекти, по които да се търси различно финансиране. Той посочи, че с пари от ЕК, Китай и местни бюджети може да се свържат пристанищата по река Дунав с Черно море и Егейско море чрез изграждане на жп линии. „За съвместни проекти, за които търсим финансиране, може да се направи за пристанищата и жп линиите Солун-Кавала-Александрополис, Бургас, Варна, Дунавска стратегия, съответно Букурещ и Белград“, обясни Борисов. И допълни, че се търсят възможности китайски компании да се включат към тези проекти. разясни идеята Борисов. Премиерът коментира и развитието на преговорите между България и САЩ за закупуване на изтребители F-16. Той каза, че и двете страни правят много компромиси за сключването на сделката. „Те искат най-висока цена, ние искаме най-ниска. изтъкна Борисов. По чиито думи е добре сделката да стане факт преди лятната ваканция на НС. Той припомни, че преди година пред КСНС е дал заявка, че разходите ни за отбрана ще достигнат 2% от БВП, което вече било факт, а на летците обещал най-добрите възможни нови самолети, които да издигнат на друго равнище в НАТО българската авиация. „Моето разбиране е, че преди парламентът да излезе във ваканция, независимо че някои са във ваканция доста време, да приключим и да дадем на нашите летци най-доброто, което има“, подчерта премиерът. От думите му стана ясно още, че догодина България може пак да бъде домакин и на инициативата Берлински процес, която бе лансирана лично от канцлера на Германия Ангела Меркел през 2014 година и е свързана с евроинтеграцията на Западните Балкани. каза Борисов. Пред участниците във форума в Дубровник пък премиерът заяви, че партньорството между ЕС и Китай е ключово за мира. \"За всички нас, които принадлежим към голямото европейско семейство на страни членки или такива, които вървят по пътя към ЕС, е от особено значение задълбочаването на всеобхватното стратегическо партньорство между ЕС и Китай като фактор на мира, просперитета и устойчивото развитие\", посочи той. Ден по-рано на двустранна среща със своя колега от Китай Ли Къцян в Дубровник пък Борисов обсъдил сътрудничеството с Китай в областите на пътната инфраструктура, енергетиката, технологиите и селското стопанство. Борисов изразил също така надежда, че тази година е възможно да има посещение на китайския президент Си Дзинпин у нас и по този начин да бъдат постигнати още конкретни договорености с Китай, особено в сферата на земеделието. „В момента 800 милиона долара е износът на България към Китай при милиард и половина от Китай за България – преди това разликата беше космическа при тези обороти“, констатирал министър-председателят. Борисов поиска оставката на шефа на ОДМВР-Габрово Борислав Бончев след  , а самият той я подаде по-късно в петък. „Имам претенции към шефа на МВР дирекцията в Габрово и смятам, че трябва да си подаде оставката и да поеме отговорност“, заяви премиерът в Дубровник. Министър-председателят изрази съжаление, че събитията в Габрово са се случили точно, когато той е на срещата за Брекзит в Брйксел, а министърът на вътрешните работи и главният секретар на МВР са били на разговори с Интерпол в Лион.„За мен оставката на този директор трябва да е факт веднага, след като си дойде министъра“, заяви Борисов. Според него, полицията не си свършила работата, щом е допуснала „групи в обществото да пият бира на детски площадки, да притесняват майките, децата или хората“. „Недейте да настройвате етносите едни срещу други. За предишните избори имахме мигрантите и сега като нямаме мигранти, трябва да намерим някакъв друг етнически въпрос. Тези, които биха магазинера, сега са в ареста. Въпросът е защо са пуснати, когато се вижда, че са набили – това са въпроси, които трябва да бъдат зададени към други институции. За този, който ги е пуснал - ръководителя на ОДМВР- Габрово, ще искам тежка санкция, щом се прибера“, категоричен е Борисов.", "date": "2019.04.12", "title": "Строежът на Дунав мост 3 тръгва до 10 дни (ОБНОВЕНА+ВИДЕО)"}
{"url": "https://www.monitor.bg:443/bg/a/view/rut-koleva-zapisva-s-japonski-djaz-legendi-162358", "text": "Само преди дни Рут Колева за пореден път покори сърцата на меломаните в Япония. Тя излезе на сцената на най-новия клуб за жива музика в Токио - LDH Kitchen Haneda в компанията на музикантите Кеске Уасабе, Ивасаги Ори и Върнън Кийт. По-голямата новина обаче е, че Рут ще запише два сингъла с легендарната японска група Kyoto Jazz Massive, които се предвижда да излязат до края на 2019 г. Това не е първото успешно участие в Япония за българската соул изпълнителка. Още през 2016г. Рут получи награда за най-добра вокалистка от „Интер ФМ” радио в Страната на изгряващото слънце, а след това впечатли стотици фенове с концерта си в легендарния „Cotton Club” в Токио. Изпълнителката вече се подготвя усилено за второто си турне в Китай, което започва след няколко седмици. Съвсем скоро певицата получи и официална покана да представи България на големия форум „16+1” в Пекин в началото на месец май, който е с фокус икономическите отношения между Китай и Източна Европа. В края на месец май, Рут ще стартира своето второ европейско турне. Заедно със своята група “The Fingertones”певицата ще излезе на сцените на едни от най-добрите кубове за жива музика на континента.", "date": "2019.04.12", "title": "Рут Колева записва с японски джаз легенди"}
{"url": "https://www.monitor.bg:443/bg/a/view/razbiha-chastno-pasportno-buro-v-shumen-162337", "text": "Високотехнологично нелегално паспортно бюро за фалшиви задгранични паспорти и лични карти е разбила полицията в Шумен в апартамент на 33-годишния дипломиран художник Владимир Василев, съобщиха на съвместен брифинг директорът на ОДМВР ст. комисар Ялчън Расим и заместник-районният прокурор Емилия Янчева. Според криминалисти качеството на изготвяните фалшиви паспорти доближавало оригиналните документи. Разследването на частното паспортно бюро започнало след получен преди време оперативен сигнал за мъж, който е организирал затворен цикъл за създаване на фалшиви паспорти. Майсторът се появил на 10 април вечерта в района на бензиностанция от веригата \"Шел\" в Шумен. Криминалисти и служители от икономическа полиция го държали под око и след видели, че стои дълго време в автомобила си, ченгетата започнали реализация. Малко след 19 часа в сряда било извършено претърсване на автомобила на Владимир Василев. В колата била забелязана добре опакована конзолна игра. При направена щателна проверка било установено, че между платките на играта има укрити четири неистински български документи за самоличност- две лични карти и два международни паспорта, изработени с изключително прецизно качество. На място бил установен и куриер, който трябвало да получи документите. При извършения първоначален оглед паспортите и личните карти, по последен образец били трудно различими от истински. Последвало претърсване в имот в Шумен и в къща на родителите на мъжа в Салманово, която била ползвана от сина. Намерени били множество документи за самоличност – български и чужди, заготовки за документи за самоличност в различна степен на завършеност.  В помещение от апартамента обособено като „паспортно бюро“ е открита техника за предпечат, печат и производство на неистински документи за самоличност. Намерени били над 100 бели на цвят пластики, подготвени за производство на лични карти и свидетелства за управление на моторни превозни средства , матрица, бои, мастила. Иззети са три компютърни конфигурации, шест принтера, гравираща машина, иглен плотер, ламинатор, инструменти за фина техника, термоламиниращи фолиа с релефни мотиви и кинеографски елементи.  Криминалисти установили, че производството в цеха за изработка на лични документи е със затворен цикъл. Фалшивите лични карти и паспорти били изработвани от Владимир Василев. Ползвал е материали, част от тях продаващи се легално, разполагал е с необходимия софтуер за изцяло завършен цикъл на производство за трите вида документи за самоличност.  В имота в Салманово освен принтери и техника за печат са намерени и около 2,5 кг суха зелена тревна маса, която при направения полеви нарко тест реагирала на марихуана. Владимир Василев е бил задържан първоначално за срок до 24 часа в полицейското управление в града.  Работата по образуваното досъдебно производство за извършено престъпление по чл. 308 ал. 3, чл. 354 а ал. 3 и чл. 308 ал. 7 от НК продължава под ръководството на прокурор от районната прокуратура в града. С постановление на прокурор на Василев е наложена мярка „задържане под стража“ за срок до 72 часа. Уменията на Василев граничели с гениалността, произведените от него паспорти не се отличавали почти по нищо от оригиналите. Сам изработвал и кориците на задграничните паспорти, като смесвал умело четири цвята бои. От полицията казаха, че \"паспортното бюро\" е било основно занимание на мъжа, но отказаха подробности за професията му. Василев е завършил \"Изобразително изкуство\" в Шуменския университет преди 10-ина години. Известно време работел в една от най-големите шуменски фирми за предпечат, а после започнал \"свой бизнес\". През 2012 година като художник е участвал в конкурса за лого на Шумен за кандидатстването за Европейска столица на културата.", "date": "2019.04.12", "title": "Разбиха частно паспортно бюро в Шумен"}
{"url": "https://www.monitor.bg:443/bg/a/view/nepylnoletni-bratja-napadnaha-starec-nasred-kazanlyk-162344", "text": "Двама братя на по 17 и 15 години са задържани в Казанлък след сигнал от възрастен мъж, че е станал жертва на нападение насред града, при което са му били отнети лични вещи:мобилен телефон, цигари и запалка. Сигналът е бил подаден малко преди полунощ на 8 април, при пристигане на място униформените от местното полицейско управление завари жертвата, 73-годишен жител на Града на розите да лежи на асфалта в резултат на нанесените му удари.В близост до него е намерен парцал, с който нападателите пробвали да запушат устата му докато го преджобват. За броени часове криминалистите стигнали до 17-годишният Сабри С. и неговият 15-годишен брат, от тях са иззети част от отнетите вещи. 17-годишният младеж има зад гърба си вече 4 осъждания за аналогични престъпления, по последното е бил изпратен за година и 4 месеца в поправителен дом на територията на град Бойчиновци. Изтърпял е наложената му присъда през декември м.г., след което се завърнал обратно при родителите си в Казанлък. Събрани са доказателства, че родствениците  забелязали жертвата си докато били на центъра на града и след като са го проследили в малка уличка, в близост до дома й са я привели в безпомощно състояние. Двамата избягали след като чули виковете на случаен свидетел. Спрямо Сабри С. е наложено с прокурорско постановление  първоначално задържане за 72 часа, на 11 април районният съд е уважил искането на магистратите за постоянно оставяне в ареста.", "date": "2019.04.12", "title": "Непълнолетни братя нападнаха старец насред Казанлък"}
{"url": "https://www.monitor.bg:443/bg/a/view/kejt-shte-byde-sledvashtata-kralica-na-velikobritanija-162334", "text": "Кейт Мидълтън ще бъде следващата кралица на Великобритания, твърди специалистката по кралското семейство Ребека Лонг в интервю пред US Weekly. Според Лонг появата на херцогинята на Кеймбридж заедно с Елизабет Втора в Кралския колеж на Лондон в средата на март е доказателство, че кралицата готви приемник за трона. „В последните години Кейт полека поема все повече задължения и няма да се изложи, когато му дойде времето. От цялото кралско семейство Уилям и Кейт са любимците британския народ и хората биха се радвали да ги видят на трона“, смята експертката. Друг източник, близък до трона, твърди, че 92-годишната кралица е взела Кейт под крилото си. „Те често си говорят за кралския живот и бъдещето на монархията. Кейт вече е готова“, твърди източникът. Съпругът на херцогинята на Кеймбридж принц Уилям е на второ място на опаката за британския престол, след баща си принц Чарлз. Последният обаче съвсем не може да се похвали с всенародна обич. Това важи и за съпругата му Камила. Същевременно стана известно, че херцогинята на Съсекс Меган Маркъл обмисля да последва примера на кралицата, родила четирите си деца в Бъкингамския дворец или в Кларънс Хаус, като роди бебето си у дома, във Фрогмор котидж в Уиндзор, съобщи в. „Дейли Мейл“. 37-годишната Меган, която се очаква да роди всеки момент, изглежда ще заобиколи традицията да се възползва от услугите на частното крило на лондонската болница \"Сейнт Мери\", където са родени трите деца на Кейт Мидълтън и където е раждала принцеса Даяна. \"Това е предпочитаният й избор, но очевидно всичко зависи от това, как ще се развият нещата във времето\", съобщава близък до херцогинята. \"Вариантът за домашно раждане ще даде на двойката и уединението, за което жадуват\", обяснява още той. Само дни преди появата на бебето, херцогът и херцогинята на Съсекс се отдръпнаха от радара на медиите. Двойката се премести в Фрогмор котидж миналия четвъртъ - място, което \"винаги е било специално за тях\". \"Една от причините, поради които те искат да бъдат в Уиндзор, е да имат пространство и уединение\", каза познат на двойката пред Vanity Fair. Двамата в момента са сами в имота без слуги, иконом или готвач. Към тях скоро ще се присъедини майката на Меган, Дория Рагланд, която планира пътуване до Великобритания, за да помогне с новороденото. Кралицата, която даде на Меган и Хари имота като сватбен подарък, вероятно ще бъде редовен посетител в новия дом на младото семейство. Според придворни в Уиндзор, кралицата обича да бере цветя в градините на Фрогмор хаус. В имението Хари ще е близо до братовчедка си принцеса Южини, която често посещава семейния дом на херцозите на Йорк. Двойката също е близо до добрите приятели на Меган, Джордж и Амал Клуни, които живеят на около половин час път.", "date": "2019.04.12", "title": "Кейт ще бъде следващата кралица на Великобритания"}
{"url": "https://www.monitor.bg:443/bg/a/view/moreto-izhvyrli-kokain-i-kraj-varna-162335", "text": "Сак с 25,42 кг кокаин с изключително високо качество бе изхвърлен от морето на плажа край варненския курорт „Слънчев ден“, съобщиха от МВР в петък. Сигналът е подаден в четвъртък следобед. Кокаинът е пакетиран в сак, който наподобява тези, в които бе сложена дрогата за над 70 млн. лева, намерена край Шабла. Варненският кокаин е обвит в спасителна жилетка, за да не потъва. Жилетката е бразилска. Чистотата на кокаина е в границите между 77 и 90%, което е изключително висока концентрация. Наркотик с такова количество и качество има стойност над 7 млн. лева при продажба на дребно на черния пазар. Сега служители на полицията, „Жандармерията“ и „Гранична полиция“ продължават обходите по морския бряг, за да издирват подобни пакети. Заместник-директорът на варненската полиция Андрей Ангелов информира, че хеликоптер на военноморските сили вече е направил оглед на крайбрежната ивица от Варна до Дуранкулак. Във вторник шест сака с близо 170 кг кокаин изплуваха в морето край нос Шабла. По предварителни данни стойността на наркотика надхвърля 70 млн. лева.", "date": "2019.04.12", "title": "Морето изхвърли 25 кг. кокаин и край Варна"}
{"url": "https://www.monitor.bg:443/bg/a/view/avstralijka-si-narjaza-zelenchuci-za-cjala-godina-162336", "text": "Австралийка наряза зеленчуци \"сигурно за цяла година\" и ги прибра пакетирани във фризера, за да улесни готвенето за семейството вечер след работа, съобщи в. \"Мирър\". Фризерът е побрал 20 кг картофи, 15 кг моркови, 15 кг сладки картофи, 10 кг домати, кромид, тиквички, дори тиква. Зеленчуците са нарязани различно - на кубчета, резенчета или по-големи парчeта, за да може да се ползват според рецептата. Ентусиазираната работеща майка на две деца обясни, че не е обработвала зеленчуците, преди да ги замрази. Само ги е нарязала. Според нея така те са идеални за готвене. Жената, която е работила като майстор-готвач, се похвали с постижението си във Фейсбук.", "date": "2019.04.12", "title": "Австралийка си наряза зеленчуци за цяла година"}
{"url": "https://www.monitor.bg:443/bg/a/view/borisov-partniorstvoto-mejdu-es-i-kitaj-e-faktor-na-mira-162339", "text": "\"За всички нас, които принадлежим към голямото европейско семейство на страни членки или такива, които вървят по пътя към ЕС, е от особено значение задълбочаването на всеобхватното стратегическо партньорство между ЕС и Китай като фактор на мира, просперитета и устойчивото развитие\". Това заяви министър-председателят Бойко Борисов в речта си по време на пленарното заседание на Осмата среща между държавните и правителствените ръководители на страните от ЦИЕ и Китай в Дубровник, съобщи правителствената пресслужба. Пред участниците в срещата на върха българският премиер Борисов отбеляза ползотворната роля и резултатите от форума \"16+1\" миналата година, който беше домакинстван от България. \"На срещата беше потвърдено и общото ни разбиране, че \"16+1\" може да се развива успешно само като допълнение към стратегическото партньорство ЕС-Китай, спазвайки принципите на откритост, реципрочност, равно третиране и върховенство на закона\", заяви министър-председателят Бойко Борисов и отбеляза като важен резултат решението, взето в София, за създаване на Глобалния център за партньорство. Българският премиер посочи и други резултати в практическото сътрудничество между България и Китай - изпълнението на споразумение на стойност 1,5 млрд. евро между банките за развитие, участието на китайски компании в търгове за инфраструктурни и транспортни проекти, предстоящото откриване на изнесени визови центрове в 15 китайски града. В изказването си по време на пленарното заседание премиерът Бойко Борисов информира, че по време на срещата на местните лидери на \"16+1\" в София развитие получиха демонстрационната база и павилионът за електронна търговия на селскостопански продукти в Пловдив. Министър-председателят посочи още, че в София и други градове вече се движат доставени от Китай дизелови и електрически автобуси, които се приемат добре у нас. Пред участниците във форума българският премиер обърна внимание и на въпроса за ограничения обхват на изнасяните стоки за Китай. \"Разчитаме на подкрепата на китайското правителство за набелязване на конкретни мерки за разширяване и улесняване достъпа до китайския пазар, както и за ускоряване на процедурите за разрешения за внос\", заяви министър-председателят. По думите на Борисов китайските инвестиции следва да са в унисон с правилата на ЕС и без държавни гаранции, чрез концесии, модернизиране на съществуващи производства, участие в индустриални и логистични паркове, смесени проектни компании. \"Придаваме голямо значение на свързаността на региона в инфраструктурата, енергетиката, дигиталната сфера, туризма, където Китай може да намери своето място и значимо присъствие\", отбеляза премиерът Борисов. В тази връзка българският министър-председател посочи за пример инициативата \"Един пояс, един път\" и изрази надежда, че тя ще продължи да се развива съобразно Стратегията на ЕС за свързаност между Европа и Азия, Транс-европейската транспортна мрежа и Платформата за свързаност ЕС-Китай. Като крайна цел на инициативата премиерът Бойко Борисов каза, че очаква и реализирането на конкретни проекти и на българска територия. В края на речта си пред участниците в Осмата среща на държавните и правителствените ръководите на страните от ЦИЕ и Китай премиерът Бойко Борисов заяви, че се надява на увеличаване на пътуванията на китайски туристи в България и страните от региона и на засилване на обмена в образованието, културата, науката и технологиите, иновациите и електронната търговия.", "date": "2019.04.12", "title": "Борисов: Партньорството между ЕС и Китай е фактор на мира"}
{"url": "https://www.monitor.bg:443/bg/a/view/45-godishen-s-20-prisydi-napadna-starec-v-dobrich-162345", "text": "Добрички окръжен съд постанови постоянна мярка „Задържане под стража“ за 45-годишния Янаки И., привлечен като обвиняем за опит за грабеж. Престъплението е опасен рецидив, уточнява Апелативната прокуратура във Варна. На 9 април 2019 г. 83-годишен мъж взел пенсията си и със свой приятел отишли да се почерпят в заведение. Там бил и Янаки. След като двамата възрастни мъже напуснали кръчмата, обвиняемият тръгнал след тях. Единият от пенсионерите се усъмнил в действията му и останал на пътя, за да наблюдава защо 45-годишният мъж се движи непосредствено след приятеля му. Така видял, че Янаки нанесъл удар на възрастния мъж, започнал да бърка в джобовете му в опит да вземе парите от пенсията му. Инцидентът бил забелязан и от пътуващите в автомобил, които спрели да окажат помощ на 83-годишния пенсионер. Извършителят на грабежа бил задържан от гражданите до пристигането на полиция. Справката за съдимост на 45-годишния опасен рецидивист показала, че Янаки И. е осъждан 20 пъти, като в повечето случаи му е налагано ефективно наказание.", "date": "2019.04.12", "title": "45-годишен с 20 присъди нападна старец в Добрич"}
{"url": "https://www.monitor.bg:443/bg/a/view/zadyrjaha-piroman-na-tri-pyti-palil-kyshta-ot-revnost-162343", "text": "32-годишен дървосекач от еленската махала Каменари е задържан по обвинение в умишлен палеж след сигнал за горяща къща в сливенското село Божевци. Сигналът е бил подаден около 21,30 часа на 11 април  от съседи на собственика Стоян Трампаков, който от няколко седмици бил на работа в Пловдивско. Близо три часа продължило гасенето, по случайност пламъците не са се прехвърлили в съседните имоти. Унищожени са 150 кв м покривна конструкция, битова техника и обзавеждане. Задържанията Георги  Георгиев работи като дървосекач и вече има едно осъждане за побой. Мъжът отмъщавал заради отнета съпруга от сина на собственика на къщата в Божевци, коментират местните жители. Майката на двете му деца избягала от Каменари преди половин година и заживяла с със сина на Трампаков, опитите на Георгиев да си я върне обратно „ударили на камък“ и той решил да предприеме „крути“ мерки. В началото на януари първо пламнал навес в двора на имота, няколко седмици по-късно изгоряла стопанска сграда. Този път пожарът бил подготвен далеч по- старателно, при огледа са открити няколко туби, в които имало остатъци от леснозапалима течност. Георгиев е задържан за 72 часа, образувано е досъдебно производство. По версия за палеж от ревност работят и старозагорските криминалисти след сигнал за горящ автомобил „Нисан Кашкай“  към 04,00 часа заранта в петък на улица „Граф Игнатиев“ 43. При пожара освен Нисана, собственост на млада жена са засегнати още два автомобила. Само по случайност не се стигнало до взрив на резервоарите им. Това е втори умишлен палеж за последните 10 дни в Стара Загора, на 2 април към полунощ бе подпален микробус  „Фолксваген Транспортер“ , собственост на католическия орден „Салезиани на дон Боско“, паркиран на метри от сградата на общината на улица „Свети Княз Борис Първи“.", "date": "2019.04.12", "title": "Задържаха пироман, на три пъти палил къща от ревност"}
{"url": "https://www.monitor.bg:443/bg/a/view/marian-vylev-okrygli-50-na-premierata-na-losho-momiche-162342", "text": "Купон като за истински юбилей. Това си организира актьорът Мариан Вълев, който отпразнува 50-тата си годишнина с гала премиера на режисьорския си дебют „Лошо момиче“. Червеният килим беше разпънат в София, а повече от 900 души имаха възможност да присъстват на този рожден ден-премира. Те напълниха 5 зали, като сред тях бяха и всички звезди на филма. След края на прожекцията кръга за истинския купон се стесни, а Мариан беше изненадан с голяма торта със свещи. Всички приятели пяха за него, а Деян Донков, който влиза в една от главните роли в „Лошо момиче“, приятелски нацелува рожденика. От днес, 12 април, филмът тръгва в кината в цялата страна. През първата седмица той ще бъде показан на 57 екрана. „Лошо момиче“ е продукция на Българската национална телевизия, а изпълнителен продуцент е „Булфилм“ ЕООД. Разпространител на филма е „А Плюс Филмс“.", "date": "2019.04.12", "title": "Мариан Вълев окръгли 50 на премиерата на „Лошо момиче“"}
{"url": "https://www.monitor.bg:443/bg/a/view/tri-byrzi-proizvodstva-za-bezredicite-v-gabrovo-162341", "text": "Районна прокуратура – Габрово наблюдава разследването по наказателни производства, образувани във връзка с протестите в града, съобщиха от държавното обвинение. След втория ден на протест в Габрово са образувани три бързи производства и едно наказателно производство по общия ред за действия на участници в него. Бързите производства се водят срещу 27-годишния П.Р.П., 19-годишния П.М.П и 28-годишния П.А.А., всички от Габрово за това, че на 11.04.2019 г. около 21.30 часа на ул. “Батак“ в гр. Габрово са пречили на полицейски служители да изпълнят задълженията си, което е престъпление по чл. 270 ал. 1 от НК. Образувано е и досъдебно производство за това, че на 11.04.2019 г., около 22.30 часа, на ул. “Батак“ в гр. Габрово е запалено имущество със значителна стойност – две полумасивни едноетажни постройки, в които не е имало хора - престъпление по чл. 330 ал. 1 от НК.", "date": "2019.04.12", "title": "Три бързи производства за безредиците в Габрово"}
{"url": "https://www.monitor.bg:443/bg/a/view/rusija-vkluchi-georgiev-v-systava-si-za-svetovnoto-po-hokej-162325", "text": "Александър Георгиев получи първата си повиквателна за руския национален отбор по хокей на лед. 23-годишният страж на „Ню Йорк Рейнджърс“, който е роден в Русе, ще тренира със своите съотборници преди световното първенство в Словакия от 10-и до 26-и май, като шансът да запише официален дебют именно на Мондиала е доста голям. Руският национален отбор ще започне лагер в Новогорск на 15-и април и към него поетапно ще се присъединяват хокеисти, които отпадат с тимовете си в плейофите на НХЛ. Заедно с Георгиев повиквателна получи и ветеранът от „Лос Анджелис Кингс“ Иля Ковалчук. До момента Георгиев няма мачове за представителния тим на Русия. Той е сребърен медалист с младежкия състав на страната от световното първенство през 2016 година.", "date": "2019.04.12", "title": "Русия включи Георгиев в състава си за световното по хокей"}
{"url": "https://www.monitor.bg:443/bg/a/view/samo-nov-most-pri-ruse-s-finansirane-ot-es-162323", "text": "Само нов мост между Румъния и България над Дунава в района на Русе може да получи финансиране от еврофондовете. Това каза по време на петъчния парламентарния контрол транспортният министър Росен Желязков в отговор на депутатски въпрос. По думите му, причината е, че единствено по това направление преминава един от европейските транспортни коридори. Той припомни, за подписания в Букурещ на 28 март меморандум от министрите на транспорта на двете страни за разбирателство между двете правителства относно съвместни инициативи за подобряване на условията за корабоплаване в общия участък на р. Дунав и транспортната свързаност между двете съседни държави. „Винаги българската страна е настоявала за по-добра свързаност чрез изграждане на още мостове, защото сега има само 2 и те са изключително малко с оглед на интензификацията на трафика и нуждите на икономиката на България. Румъния винаги обвързвала това с подобряване на плавателността на реката”, обясни Желязков. Министърът припомни за записаното в меморандума бъдещият трети мост над реката между двете страни да бъде изграден на едно от 5 места - Оряхово-Бекет, Николол-Турну Мъгуреле, Свищов-Зимнич, Русе-Гюргево или Силистра-Калъраш. По думите му освен Русе-Гюргево, останалите не се намират по пътища, които са част от транс-европейската транспортна мрежа и за тях ще трябва да се търси финансиране от бюджета, заеми или на базата на публично-частно партньорство.", "date": "2019.04.12", "title": "Само нов мост при Русе с финансиране от ЕС"}
{"url": "https://www.monitor.bg:443/bg/a/view/syrbija-aut-volkswagen-izbira-za-zavod-mejdu-bylgarija-i-turcija-162330", "text": "Дали у нас ще се произвеждат немски автомобили ще стане ясно в края на април. Новият завод за автомобили на Vоlkѕwаgеn в Източна Европа няма да бъде в Сърбия. Днес немските медии съобщиха, че немският гигант избира между България или Турция. Информацията беше потвърдена пред „Монитор“ от няколко високопоставени членове на българското правителство през последните дни. На 9 април се е провел борд на шефовете на Skoda, утре (13 април) се очаква такъв и на ръководството на Vоlkѕwаgеn, но финалното решение ще бъде взето след заседание на Надзорния съвет на VW на 28 април. Според източниците на DPA България продължава да има добри шансове германската инвестиция да е на територията ѝ. Надежда да има голям нов вложител у нас беше подкрепена и от посещението на германския президент Фpaнĸ-Baлтep Щaйнмaйep, ĸoeтo пpиĸлючи минaлaтa ceдмицa. Πo вpeмe нa визитaтa мy бяxa пoceтeни двaтa гpaдa, ĸoитo ca в нaдпpeвapaтa зa бългapcĸa лoĸaция зa зaвoдa - Coфия и Πлoвдив.  Очаква се инвестицията за новия завод да е около 1 млрд. евро, но и в България, и в Турция, разходите за труд са значително по-ниски, отколкото в Германия. През март тази година стана ясно, че профсъюзът на VW се противопоставя на плана на главния изпълнителен директор Хърбърт Дийс за преструктуриране на световната империя на VW с цел тя да е по-бърза и по-ефективна. Най-остро профсъюзът се опълчва на идеята да се построи нов, нискобюджетен завод в Източна Европа, посочвайки отложени минали проекти за превозни средства, както и възможностите да се продължи използването на няколко съществуващи заводи в Германия и други европейски страни.", "date": "2019.04.12", "title": "Сърбия аут, Volkswagen избира за завод между България и Турция "}
{"url": "https://www.monitor.bg:443/bg/a/view/botas-naj-byrz-vyv-vtorata-trenirovka-v-shanhaj-162327", "text": "Пилотът на „Мерцедес“ Валтери Ботас записа най-бързо време във втората свободна тренировка преди старта за Голямата награда на Китай във Формула 1 в неделя. Финландецът завъртя една обиколка на пистата в Шанхай за 1:33,330 минути. Той изпревари само с 27 хилядни от секундата Себастиан Фетел. Звездата на „Ферари“ беше най-бърз в първата тренировка по-рано днес. Макс Верстапен („Ред Бул“) даде трето време, на 0,221 секунди от Ботас. Световният шампион Люис Хамилтън („Мерцедес“) е четвърти. Пето и шесто време дадоха Нико Хюлкенберг („Рено“) и Карлос Сайнц-младши („Макларън“). Вторият пилот на „Ферари“ Шарл Льоклер записа седмо време, след като имаше проблеми при бързата си обиколка. Стартът в Китай е в неделя от 9:00 часа българско време и ще бъде под №1000 в историята на Формула 1.  ", "date": "2019.04.12", "title": "Ботас най-бърз във втората тренировка в Шанхай"}
{"url": "https://www.monitor.bg:443/bg/a/view/predi-velikden-tarashat-koshari-v-pirinsko-kradat-i-praseta-162328", "text": "   В дните преди Великден крадци тарашат кошарите в Пиринско и отмъкват агнета, овце, че даже и прасета. На 11 април през ноща между 00:00 часа и 03:00 часа от овчарник в село Юруково, община Якоруда са изчезнали 15 агнета. Денонощие по-рано от ферма в местността „Присадо“ в землището на село Кремен, община Банско между 17:00 часа на 9 и 06:00 часа на 10 април са изчезнали 10 прасета, които крадците, вероятно ще ги угояват за Коледа.     В Гоцеделчевската полиция е получен сигнал, че за времето от 21:00 ч. на 09.04.2019 г. до 09:00 часа на 10.04.2019 г., от овчарник в с. Огняново, общ. Гърмен, е извършена кражба на 10 броя овце и 2 броя агнета.    Работата за откриване на извършителите на престъпленията продължава. По случаите са образувани досъдебни производства.", "date": "2019.04.12", "title": "Преди Великден тарашат кошари в Пиринско, крадат и прасета"}
{"url": "https://www.monitor.bg:443/bg/a/view/maraja-keri-stava-ikona-162329", "text": "Певицата Марая Кери ще получи отличието „Икона“ по време на церемонията по връчването на музикалните награди на „Билборд“. Суперзвездата ще излезе и на сцената, за да отправи поздрав към присъстващите на събитието, което ще се проведе на 1 май в Лас Вегас. Кери държи рекорда за най-много хитове номер едно в класацията на \"Билборд\" за сингли Хот 100 – цели 18. Сред тях са вечните хитове Vision of Love,Hero, Honey и We Belong Together. Парчето й One Sweet Day е най-дълго задържалата се песен на първо място в класацията - 16 седмици. Това постижение беше изравнено от Луис Фонси с Despacito през 2017 г. В ролята на водещ за церемонията ще влезе Кели Кларксън. Рапърката Карди Би води с 21 номинации за музикалните награди на \"Билборд\". Следват я Дрейк и Пост Малоун с по 17 номинации.", "date": "2019.04.12", "title": "Марая Кери става „Икона“"}
{"url": "https://www.monitor.bg:443/bg/a/view/anonymous-zaplashiha-velikobritanija-zaradi-asanj-162324", "text": "Хакерската групировка Anonymous (\"Анонимните\") заплашиха да отмъстят на британските власти за ареста на основателя на WikiLeaks Джулиан Асанж. \"Освободете Асанж - или ще си платите\", предупреждава групировката. В изявлението се отбелязва, че основателят на WikiLeaks e номиниран за Нобелова награда за мир всяка година от 2010 г. насам, а делото му привлече вниманието на международните медии. \"Хората по целия свят го обичат, особено тези, които са достатъчно умни да провиждат пропагандата, която оправдава външната политика на САЩ и техните съюзници\", се подчертава в изявлението. Основателят на WikiLeaks бе арестуван в Лондон след решението на Еквадор да прекрати предоставеното му през 2012 г. политическо убежище заради многократни нарушения на международните конвенции.", "date": "2019.04.12", "title": "Anonymous заплашиха Великобритания заради Асанж"}
{"url": "https://www.monitor.bg:443/bg/a/view/izkustven-intelekt-podobrjava-tehnikata-na-cigularite-161986", "text": "Цигуларите се упражняват непрекъснато, за да подобрят техниката си. Нова компютърна система може да помогне за това, използвайки изкуствен интелект (AI) за определяне техниката на цигуларите с лъка и показвайки им, как да подобрят изпълнението си. След това, базирани на машинно обучение алгоритми, сравняват движенията на ръцете със съответния звук, определяйки кои движения, кои звуци създават при всяка от техниките. Това позволява на системата да определи с точност над 94 % техниката, която използва цигуларят. Изследването водено от Дейвид Далмацо (David Dalmazzo) и Рафаел Рамирес (Rafael Ramírez) е описано в статия, публикувана наскоро в списание  .", "date": "2019.04.12", "title": "Изкуствен интелект подобрява техниката на цигуларите"}
{"url": "https://www.monitor.bg:443/bg/a/view/mon-pravi-bezplaten-sajt-za-video-uroci-162332", "text": "Безплатна електронна платформа със свободен достъп за видео уроци предвижда да разработи Министерството на образованието. Сайтът ще бъде финансиран по оперативната програма „Наука и образование за интелигентен растеж” и в него самите учители ще записват на клипове своите уроци. Това съобщи министърът на образованието Красимир Вълчев в Пловдив. Той уточни, че ще има средства и за обучението на преподавателите, за да могат те да се справят с изработването на електронните образователни ресурси. В момента в родното онлайн пространство има само платени частни образователни платформи, при които едногодишният абонамент за видеоуроци е около 140 лева. Безплатната онлайн платформа на МОН ще бъде изключително полезна за професионалните гимназии, при които има специфични предмети и дисциплини, както и при обучението по някои езици в езиковите гимназии. „Книжният учебник няма да изчезне, но няма да бъде и монополист”, каза министър Вълчев. Той припомни, че миналата година министерството е финансирало изграждането на wi-fi мрежи във всички училища. Останали са около 600 училища, в които мрежата ще бъде изградена към края на май. „Така че към средата на годината можем да кажем, че всички училища ще имат тази мрежова инфраструктура, която позволява ползването на персонални крайни устройства”, обясни той. По думите му учениците трябва да имат по-голям достъп до така нареченото електронно образователно съдържание. „Факт е, че учениците учат по-добре, когато използват такова съдържание. Когато виждат, а не само слушат. Когато учебният час е по-творчески”, бе категоричен Вълчев. Това е и основното предизвикателство пред днешното поколение ученици – да бъдат вдъхновени да учат. „Всички ние учим много повече извън училище и това особено важи за днешното поколение деца, които имат много повече източници на информация. Ако ги вдъхновим да се учат, дори да са пропуснали знания в училище, те ще ги компенсират, ще бъдат много по-адаптивни в днешния динамичен свят”, каза още министърът на образованието. През следващата учебна година от МОН ще отделят средства за всяко училище у нас за разработване на собствени проекти за промяна методите на обучение и за транформация на класната стая. По проекта училищата ще могат да наемат и външни специалисти, които да влизат в класните стаи с цел повишаване интереса на учениците към образователния процес. „Но вие може би сте видели средносрочната бюджетна прогноза, която гласувахме онзи ден. Има допълнителни 360 милиона лева за увеличение на възнагражденията на учителите. Това е много сериозен ръст. Надявам се да имаме и още средства, които ще насочим приоритетно към модернизиране на методите на обучение”, каза още Красимир Вълчев. По думите му спирането на помощите при 5 отсъствия на учениците от класните стаи е част от процеса на засилване на санкционния механизъм. „Спирането на семейните помощи и до момента съществуваше. Това, което сега се предлага, е повече видове помощи да се спират, включително и изравнителните месечни помощи на семействата. И да се спира за повече време и за по-висока сума”, каза той. Процентът на преждевременно отпадналите ученици е около 13% в България. Тези, които се водят рискови, са около 20-22% от децата, по които работи механизмът за съвместна работа на институциите. Целта е и родителите на рискови деца да разберат, че потомството им трябва да ходи редовно на училище, защото това е отговорност първо на семействата им. „Вече знаем статуса на всяко едно дете – дали е у нас, дали е в чужбина, къде е записано на училище. Механизмът в много голяма степен оттук нататък ще работи фокусиран върху ежедневната посещаемост. Това ни е основният проблем. Децата трябва да ходят редовно на училище”, уточни министърът на образованието. Той припомни, че тази година по националната програма за информационни и комуникационни технологии ще се финансира закупуването на електронни дневници от всички училища, които желаят. Това са права за електронни дневници с модул за задължително уведомяване на родителите. „Предоставили сме допълнително 25 милиона лева за училища и детските градини с концентрация на деца от уязвими групи. Тоест екипът да ходи по домовете, да се свързва с родителите, да им обясни, че детето трябва да е на училище”, каза още министърът на образованието. Той бе в Пловдив, където посети ЕГ „Иван Вазов”, за да се запознае с един от класовете в училището, ползващ облачни технологии при обучението.  Повече за обучението, посредством облачни технологии, от директора на ЕГ \"Иван Вазов\" в Пловдив Вихра Ерамян:", "date": "2019.04.12", "title": "МОН прави безплатен сайт за видео уроци "}
{"url": "https://www.monitor.bg:443/bg/a/view/podpisvame-memorandum-za-balkanskata-kandidatura-za-mondial-2030-162331", "text": "Спортните министри и представители на футболните федерации на България, Румъния, Гърция и Сърбия ще проведат работна среща в Солун на 13 април, събота. Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей се очаква да подпишат меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и европейското първенство през 2028, съобщиха от ММС. По време на срещата в Солун всяка от четирите страни трябва да направи конкретни предложения с кои градове и стадиони може да се включи в кандидатурата. От страна на България в разговорите на експертно ниво ще участват президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова.", "date": "2019.04.12", "title": "Подписваме меморандум за балканската кандидатура за Мондиал 2030"}
{"url": "https://www.monitor.bg:443/bg/a/view/osydiha-zastrahovatel-da-plati-200-hil-lv-za-ubito-na-pytja-momche-162318", "text": "Застрахователна компания беше осъдена да плати 200 хил. лв. за убито при катастрофа на пътя момче. Инцидентът станал на 28 юли 2016 г. между два леки автомобила. В единият от тях пътувало семейство от Германия, чийто син Тобиас, при удара загинал. Родителите на момчето поискали от застрахователната компания на другия водач да им изплати по 150 хил.лв. за причинени неимуществени щети. Компанията обаче отказала. Тогава семейството потърсило правата си по съдебен ред. окръжният съд във Велико Търново постановил, че водачът Георги Б. който бил клиент на застрахователното дружество и който е виновен за катастрофата, е осъден и е с влязла в ила присъда. Поради това, според маистратште, застрахователят трябва да изплати на семейството на загиналото момче обезщетение, чийто размер съдът леко редуцирал – по 100 вместо по 150 хил. лв. на родител. Освен това компанията трябва да заплати и 9000 лв. разноски по делото. Решението на окръжната инстанция може да бъде обжалвано в 14-дневен срок пред апелативния съд във Велико Търново.", "date": "2019.04.12", "title": "Осъдиха застраховател да плати 200 хил.лв. за убито на пътя момче"}
{"url": "https://www.monitor.bg:443/bg/a/view/droga-s-vkus-na-shokolad-i-jagoda-navliza-sred-decata-162314", "text": "Нова дрога с ароматни и любими детски вкусове навлиза в училищата, алармират в социалните мрежи родители. Дрогата била известна на жаргон като „ягодови куршуми” сладки, които се пука в устата и имат аромат на ягода. В случая обаче ставало дума за амфетамини с вкус освен на ягода, на други любими на децата плодове като череша, портокал, грозде, а също на шоколад и фъстъчено масло. Самите амфетки приличат на желирани бонбони и имат различна форма: на плодове, цветя, геометрични фигури или животни и герои от анимационните филми. „Децата смятат, че това е сладко и приемат „бонбоните”, но след това могат да се окажат в болницата в доста сериозно състояние след употребата им”, пишат родителите в Мрежата. Амфетамините, наред с марихуаната продължават да бъдат най-евтините наркотици и поради това те са и най-разпространени сред учениците. В класацията на популярните дроги е т.нар. „весел или друсан чай”, който струва между 2-3 до 10 лв., но може да бъде изключително опасен и да предизвика сърдечни проблеми сред подрастващите. В заведенията пък все помече се разпространява ретро наркотика от 70-те години на ХХ век, известен като „Джони”, или „денс дрога”. Дилърите превръщат в опасна дори и сравнително безвредната марихуана, след като я обработват с вредни и смъртоносни химични вещества и прапарати. Една от тези опасни дроги е т.нар. „амнезия”, канабис обработен по химически път още докато расте.         ", "date": "2019.04.12", "title": "Дрога с вкус на шоколад и ягода навлиза сред децата"}
{"url": "https://www.monitor.bg:443/bg/a/view/biser-petkov-usyvyrshenstvame-proekta-za-izplashtane-na-vtora-pensija-162315", "text": "Имаме голяма степен на готовност с проекта за регулиране на базата на изплащане на втора пенсия, но продължаваме работата си по него с оглед отразяване на някои бележки и становища, които получихме от регулатори и Министерството на финансите. Така министърът на труда и социалната политика Бисер Петков отговори днес в Русе на журналистически въпрос кога хората ще имат яснота с изплащането на втората пенсия и как тези, които нямат достатъчно средства по партидата си, ще я получават. Министърът уточни, че проектът за концепция за изплащане на втора пенсия е изработен в работен формат още миналата година заедно със социалните партньори, с Комисията за финансов надзор, с НОИ. „Надявам се да можем да финализираме работата и този въпрос да бъда решен достатъчно преди настъпване на базата на изплащане, което се очаква да бъде през втората половина на 2021 г., когато първите жени, осигурени в универсален пенсионен фонд, ще добият право на пенсия. Право на втора пенсия би трябвало да имат всички, които са родени след 31 декември 1959 г. и които са задължени да се осигуряват в универсален пенсионен фонд“, допълни министърът. Бисер Петков е в Русе, за да участва в събитие от цикъла MASTERCLASS WORK 4.0, организирано от Конфедерацията на независимите синдикати в България и Русенския университет „Ангел Кънчев“.", "date": "2019.04.12", "title": "Бисер Петков: Усъвършенстваме проекта  за изплащане на втора пенсия"}
{"url": "https://www.monitor.bg:443/bg/a/view/toto-pechalbi-tiraj-29-162338", "text": "„6 от 49“: Числа - 1, 3, 7, 21, 26, 42. Печалби: 6 - няма, 5 – 25 по 1157,80 лв., 4 – 776 по 37,30 лв., 3 – 12 042 по 3,40 лв. ДЖАКПОТ: 2 158 789,53 лв.  Числа - 7, 8, 14, 21, 32, 37. Печалби: 6 – няма, 5 – 3 по 3039,50 лв., 4 – 253 по 36,00 лв., 3 – 3815 по 3,40 лв. ДЖАКПОТ: 347 496,25 лв.  I теглене: 1, 8, 9, 12, 14. Печалби: 5 – 3 по 7194,10 лв., 4 – 261 по 95,40 лв., 3 – 6036 по 6,10 лв. II теглене: 3, 6, 8, 27, 31. Печалби: 5 – 2 по 10 791,20 лв., 4 – 228 по 109,20 лв., 3 – 6022 по 6,10 лв.  Числа - 3, 21, 24, 28, 45; Зодия: 7 – Везни. Печалби: 5+1 – няма, 5 – няма, 4+1 – 2 по 5000,00 лв., 4 – 4 по 500,00 лв., 3+1 – 11 по 100,00 лв.,3 – 172 по 10,00 лв., 2+1 – 264 по 5,00 лв., 1+1 – 1392 по 1,50 лв., 2 – 2691 по 0,80 лв., 0+1 – 2141 по 1,00 лв. ДЖАКПОТ: 3 000 000,00 лв.  Позиции - 2, 3, 7; цифри – 9, 3, 0. Печалби: 3 – 3 по 8625,50 лв., 2 – 1126 по 23,00 лв. ДЖАКПОТ: няма.  Година 39, месец 01, дата 04, ден 2. Печалби: I група - няма, II група - няма, III група – няма, IV група – 2 по 110,20 лв., V група – 1 по 220,30 лв., VI група – 4 по 44,10 лв., VII група – 9 по 24,50 лв., VIII група – 10 по 17,60 лв., IX група – 25 по 10,60 лв., X група – 63 по 4,90 лв., XI група – 94 по 3,80 лв., XII група – 203 по 2,20 лв., XIII група – 427 по 2,20 лв., XIV група – 1186 по 1,30 лв., XV група – 2030 по 1,20 лв. ДЖАКПОТ: 8718,45 лв. Лек автомобил      6/49       425164488     Севлиево", "date": "2019.04.12", "title": "Тото печалби, тираж № 29"}
{"url": "https://www.monitor.bg:443/bg/a/view/antyni-ivanov-pokri-normativ-za-svetovnoto-po-pluvane-162322", "text": "Антъни Иванов покри норматив за световното първенство по плуване в Република Корея през лятото. Най-добрият български плувец финишира пети във финала на 100 метра бътерфлай по време на турнира от сериите PRO Swim в Ричмънд (САЩ). Иванов финишира за 52,96 секунди и от първия опит си гарантира участие на световното в Корея. Победител във финала на 100 метра бътерфлай стана новата звезда на американското плуване Кейлъб Дресъл с 52,08 секунди. Антъни Иванов ще участва за втори път на световно първенство на голям басейн при мъжете. При предишното си участие в Будапеща преди две години състезателят предизвика фурор с осмото място във финала на 200 метра бътерфлай. На турнира в Ричмънд Любомир Епитропов се класира за финал \"Б\" на 100 метра бруст, като даде девето време в сериите 1:02,05 минута. Епитропов обаче не стартира във финал \"Б\", като ще се концентрира на 50 и 200 метра бруст, където ще гони покриване на норматив за участие на световното.", "date": "2019.04.12", "title": "Антъни Иванов покри норматив за световното по плуване"}
{"url": "https://www.monitor.bg:443/bg/a/view/bg-ucheni-syzdavat-kosmicheski-raketi-za-mnogokratna-upotreba-162317", "text": "Български учени работят върху създаването на система за многократно използване на ракетен носител, която ще е по-евтина, по-безопасна за околната среда и по-ефективна от съществуващите американски разработки за „рециклиране“ на ракети. Учените от Института по механика на БАН (ИМех-БАН) са част от европейския проект FALCon (“Formation flight for in-Air Launcher 1st stage Capturing demonstration”), в който участват още шест партньорски организации от Германия, Австрия, Испания, Белгия и Румъния. Водеща е Германската аеро-космическа агенция DLR. През следващите три години проектът е финансиран с 2.7 млн. евро от програмата на ЕС за научни изследвания и иновации \"Хоризонт 2020\". В момента голяма част от използваните ракети и компоненти просто се изхвърлят във или около атмосферата и дори да бъдат открити, в повечето случаи са в лошо състояние и е невъзможно да бъдат възстановени за повторна употреба. Това прави космическите полети изключително скъпи и вредни за околната среда. Единственото изключение бяха космическите совалки на NASA, разработени през 70-те години на миналия век, но след поредица аварии полетите с тях бяха прекратени през 2011 г. През последните години компаниите SpaceX и Blue Origin на милиардерите Илън Мъск и Джеф Безос правят опити за вертикално приземяване на първата степен от ракетата върху специална площадка, което да позволи нейното повторно използване. Европейският проект е още по-иновативен – той предвижда на връщане към Земята ракетният ускорител да бъде прихващан още във въздуха. „След отделянето му и навлизането му в атмосферата системата за управление и неговите крила позволяват спускане по планираща траектория. На определена височина специално проектиран малък безпилотен самолет, снабден с въже и куплиращо устройство, захваща планиращия ракетен ускорител и го влачи до подходящо място на Земята, което може да се намира на хиляди километри от стартовата позиция на космическата ракета. Там ускорителят се освобождава и каца самостоятелно подобно на „безмоторен“ самолет“, обясни ръководителят на проекта в ИМех-БАН доц. Валентин Пенев При европейската разработка има три системи за управление, които работят в синхрон – на самолета, на куплиращото устройство и на ракетния ускорител. Първоначалните тестове ще се извършват с умалени модели. „Нашият подход е различен от този в САЩ. Негово основно предимство е, че в планиращия ракетен ускорител няма гориво и двигатели. По този начин той може да изстреля по-голям товар в Космоса“, посочи доц. Пенев. Освен това при тази концепция големината и стартовото тегло на космическите апарати могат да се намалят, което, заедно с многократното им използване, силно съкращава разходите. В рамките на европейския проект екипът на Института по механика (ИМ) на БАН разработва прецизни аеродинамични модели на ракетния ускорител и на влачещия самолет.", "date": "2019.04.12", "title": "БГ учени създават космически ракети за многократна употреба "}
{"url": "https://www.monitor.bg:443/bg/a/view/cipov-ima-zabavjane-v-rabotata-na-odmvr-gabrovo-162319", "text": "Искаме анализ на действията и при нарушения ще вземем дисциплинарни мерки, защото има забавяне в работата на ОДМВР – Габрово. Това заяви заместник-министърът на вътрешните работи Красимир Ципов по време на брифинг в Народното събрание. Това е във връзка с побоя, който наносоха роми на продавач в магазин на 7 април в Габрово. Той допълни, че ще бъде извършен анализ на работата на ОДМВР – Габрово и на Районното управление. „Ще бъдат взети необходимите дисциплинарни мерки“, изясни Ципов и призова гражданите на Габрово да запазят спокойствие и да не се поддават на провокации, които могат да доведат до сериозни нарушения на обществения ред. \"Имаме данни за провокация в Габрово.\" Заместник-министърът на вътрешните работи съобщи, че имат данни за провокация. „Няма как при положение, че се разделя протестът на три лъча в един момент в първия или във втория лъч нещата да са относително спокойни, а в третия да се стигне до хвърляне на камъни, димки и бомбички по органите на реда\", поясни той. От думите му стана ясно, че задържаните лица при протеста не са криминално проявени. Той посочи, че на 7 април около 22.00 ч. три лица са нанесли побой в денонощен магазин в Габрово.„Извършителите на деянието са установени, образувано е досъдебно производство“, каза Ципов. В протеста са участвали между 800 до 900 лица, които са обявили в социалните мрежи обществено недоволство и е възникнал спонтанен протест на 10 април и същият се е повторил вчера. Първоначално протестът е започнал с представяне на искания, изказвания, след което е поискана среща с кмета Таня Христова. \"На тази среща са присъствали вицепремиерът Томислав Дончев и народният представител Николай Сираков. След 19.30 ч. участниците в протеста са тръгнали пеш“, съобщи той и допълни, че около 20.00 ч. протестиращите са се разделили на няколко лъча. Красимир Ципов обясни, че към 21и10 часа е получен сигнал от лице на 35 години с кървяща рана в главата в резултат на удар с нещо. Това е във връзка с пострадалия журналист и посочи, че е станало дума за подаден сигнал на телефон 112 и призова този журналист да се яви в Районното управление или в ОДМВР и да даде показания. Лицето не е посетило Районно управление на полицията и ОДМВР – Габрово. Около 22.15 ч. компактна група е прекратила протеста и се е разпръснала на по-малки групи. В 22.30 ч. е приключил протестът на ул. „Батак“ и протестиращите са се разпуснали. По същото време на телефон 112 е получен сигнал, че горят къщи. Той уточни, че на място е изпратени екип на пожарната, след което е установено, че са изгорели 32 кв. метра от необитаема паянтова, дървена незаконна барака. \"Самият протест окончателно е приключил към 23.00 часа“, допълни Ципов Зам. министърът на вътрешните работи уточни, че има готовност при необходимост да бъдат изпратени още сили на жандармерията в Габрово. „Има достатъчно униформени. Има готовност и ако има необходимост да изпратим още сили на дирекция „Жандармерия“ и на специализираните полицейски сили и на съседните на Габрово Областни дирекции“, изясни Ципов. Председателят на Вътрешна комисия и депутат от ГЕРБ Пламен Нунев се присъедини към думите на Ципов за това, че има забавяне на ОДМВР – Габрово. Той разкри как се процедира при такива случаи, а именни, че се посещава веднага местопроизшествието след получения сигнал, установяват се извършителите, задържат се за 24 часа в поделението на МВР, стартира бързото полицейско производство и по възможност, ако могат да бъдат осъдени веднага. \"Смятам , че ръководството на МВР трябва да направи спешна оценка за работата на ръководството на МВР\", заяви Нунев. \"Нека протестите в Габрово бъдат мирни\", призова Николай Сираков от ГЕРБ, който е бивш кмет на града. Той подчерта, че неравнопоставеността между ромския етнос и другите етноси идва от усещането, че те получават социални помощи и други придобивки, а не плащат данъци. Сираков посочи, че доходите на ромските семейства идват от няколко места. Като такова места той изтъкна фалшивите ТЕЛК-ове и социалните помощи. Той заяви, че вече се вземат мерки, за да се прекратят несправедливостите.", "date": "2019.04.12", "title": "Искат анализ на работата в ОДМВР – Габрово "}
{"url": "https://www.monitor.bg:443/bg/a/view/naselenieto-na-bylgarija-e-pod-7-miliona-dushi-162316", "text": "Населението на България е било 7 000 039 души към 31 декември 2018 г. Мъжете са 3 395 701, а жените - 3 604 338, съобщи НСИ. За една година населението е намаляло с 49 995 души. Със сигурност към днешна дата сме под 7 милиона, твърдят от НСИ. През 2018 г. в страната са регистрирани 62 197 живородени деца и в сравнение с предходната година броят им намалява с 1 758 деца. Броят на умрелите през 2018 г. е 108 526 души, а коефициентът на обща смъртност - 15.4‰. Спрямо предходната година броят на умрелите намалява с 1 265.", "date": "2019.04.12", "title": "Населението на България е под 7 милиона души"}
{"url": "https://www.monitor.bg:443/bg/a/view/bylgarija-e-na-posledno-mjasto-v-es-po-digitalni-umenija-na-raboteshtite-162320", "text": "България е на последно място в Европейския съюз по дигитални умения на работещите, коментира в Русе пред журналисти президентът на КНСБ Пламен Димитров преди срещата от цикъла MASTERCLASS WORK 4.0 в Русенския университет. По думите му това предизвиква тревога, но и възможности България да поиска в следващите пет години за всички три милиона български работници и служители целеви средства от европейските програми. „ЕК отделя 8 млрд. евро за дигитално образование и дигитални компетентности в ЕС. Смятам, че ние сме най-нуждаещи се и трябва всички да мобилизираме своите усилия и да поискаме поне 500-600 млн. евро от този фонд. Като добавим и нашето финансиране от европейските програми за следващия програмен период, мисля, че една програма за пет години от 1 млрд. евро е съвсем постижима“, каза Димитров и допълни, че така ще се постигне качествено ново ниво на дигиталните умения на българския работник и служител, което ще ни направи конкурентоспособни, а нашите предприятия ще имат шанс да привлекат инвеститори, които да дават добри заплати. Димитров коментира и увеличението на заплатите в бюджетната сфера. Според него не трябва да се чака всяко съсловие да се вдигне на протест. Ниски заплати получавали социалните работници, също работещи в четири-пет области в сферата на културата като служителите в библиотеките и музеите. „Увеличението на заплатите на всички в бюджетната сфера няма алтернатива. Борбата за по-високи заплати продължава. Смятам, че при при над 20 млрд. лева печалба годишно, която генерира в България бизнесът, без банките, да се твърди, че нямало средства за повишение на заплатите, за да задържим хората в България, е най-малкото несериозно“, допълни Димитров.", "date": "2019.04.12", "title": "България е на последно място в ЕС по компютърна грамотност на работещите"}
{"url": "https://www.monitor.bg:443/bg/a/view/andjelina-djoli-iska-brad-pit-obratno-162321", "text": "Холивудската красавица Анджелина Джоли все още има чувства към Брад Пит и иска да си го върне обратно. Актьорът обаче е продължил напред и няма намерение да подновява връзката си с нея. Това е и причината екранната Лара Крофт да протака толкова преговорите по развода и му създава проблеми за всяка договорка. Наистина, това можеше да стане преди година. Тя обаче не се отказва\", разказа човек от обкръжението на звездите пред в. The Sun. Припомняме, че Джоли и Пит си казаха заветното „да“ през 2014-а, след осем години връзка. През 2016 г. обаче те се разделиха с гръм и трясък, а основната причина за караниците им в съда е грижата за шестте им наследника. Този февруари актьорите бях а забелязани заедно в адвокатска кантора и се предполага, че тогава са подписали споразумение по развода.", "date": "2019.04.12", "title": "Анджелина Джоли иска Брад Пит обратно"}
{"url": "https://www.monitor.bg:443/bg/a/view/s-pari-ot-katar-bylgarski-it-kompanii-izlizat-na-globalnija-pazar-162313", "text": "Български компании от сферата на високите технологии могат да кандидатстват за катарско финансиране, с което да разширят дейността си и да излязат на глобалния пазар. Това стана ясно на среща на заместник-министъра на икономиката Александър Манолев с министъра на търговията и промишлеността на Държавата Катар Али бин Ахмед Ал Куари и председателя на Катарските свободни зони Ахмад бин Мохамед Ал Сайед, съобщи пресслужбата на МИ. Договорено бе да се предостави допълнителна информация и подробни критерии как и кои компании могат да кандидатстват за подобно финансиране. Катар заделя сериозни средства за развитие на сектора на информационните и комуникационни технологии и за тях представлява интерес привличането на компании с потенциал да растат. \"България има най-бързо развиващия се сектор на информационните и комуникационни технологии в Югоизточна Европа и това със сигурност е област, в която имаме сериозен потенциал за растеж\", подчерта заместник-министър Манолев. Той допълни, България е сред страните с най-бърз интернет в света, а общият оборот на услугите в ИКТ сектора се е увеличил с 300% през последните 7 години и е достигнал 2,5 млрд. евро. \"Всяка година българските университети подготвят над 4000 специалисти за този сектор. Така че това е отрасъл, в който имаме сериозни традиции и надявам се, още по-голямо бъдеще\", каза още икономическият заместник-министър.  По време на срещите бяха представени и възможностите за инвестиции в България и предимствата, които страната ни може да предложи - атрактивна данъчна система, квалифицирани кадри, редица насърчителни мерки, достъп до единния европейски пазар и редица други. \"За да имаме устойчивост на резултатите в двустранните ни икономически отношения е много важно да създаваме и повече предпоставки бизнесът от двете страни да се среща и да обменя информация\", подчерта заместник-министър Манолев. Той отправи покана катарските му домакини да посетят страната ни през втората половина на годината заедно с представители на бизнеса.  Заместник-министър Манолев е в Катар начело на бизнес делегация, включваща 30 български компании. Визитата е част от официалното посещение на президента на Република България Румен Радев в Ливанската Република и Държавата Катар. Той участва и в среща с Катарския инвестиционен фонд по време на която бяха предложени няколко конкретни проекта за инвестиции в България.", "date": "2019.04.12", "title": "С пари от Катар български ИТ компании излизат на глобалния пазар"}
{"url": "https://www.monitor.bg:443/bg/a/view/deputatite-glasuvaha-tyrnovo-za-duhovna-stolicata-162311", "text": "Депутатите гласуваха Велико Търново да стане историческа и духовна столица на България. Това стана единодушно с 99 гласа \"за\" без \"против\" и \"въздържали се\". Извънредната точка бе включена в дневния ред в началото на заседанието по предложение на председателя на парламента Цвета Караянчева.  Проекторешението е внесено от депутати от парламентарните групи на ГЕРБ, „Обединени патриоти“ и ДПС на 4 април 2019 г. Предложението е от Инициативен комитет, представляващ великотърновската общественост.  \"Велико Търново е ключов за българската и европейската история, но и за българската идентичност\", заяви Станислава Стоянова от ГЕБР от трибуната на НС.  Тя изтъкна историческата роля на града като спомена, че градът е център на първи революционен окръг и, че в него се провежда Учредителното народно събрание. Стоянова добави, че Търново е важен образователен център. Милен Михов от ОП припомни, че именно с Първото Велико Народно събрание се избира княз Александър I и определи старата столица като началото на конституционализма у нас. ", "date": "2019.04.12", "title": "Депутатите гласуваха Търново за историческа и духовна столица"}
{"url": "https://www.monitor.bg:443/bg/a/view/stara-zagora-osymna-zaljata-sys-svastiki-162307", "text": "С изрисувани в червено пречупени кръстове и ругатни осъмнаха Братската могила и паметника на починалите след войната в полева болница червеноармейци и волнонаемни в Стара Загора. Вандалската проява е поредна, въпреки обещанията след последната „акция“ , че ще бъдат монтирани видеокамери , това все още не е факт. Свастиките се появиха броени часове след като и на двете места бяха положени цветя и венци в памет на пострадалите от войната и фашизма за 11 април. Под Братската могила в централния старозагорски парк „5 октомври“ са погребани тленните останки на местни антифашисти, сред тях има и евреи. Паметникът е дело на проф. Валентин Старчев. Паметникът в парк „Митрополит Методи Кусев“ е на починали през 1945 година от раните си по фронтовете и тежки заболявания в тила 30 червеноармейци и волнонаемни. Преди година неизвестен вандал потроши с чук носа на каменния солдат. През годините няма открит нито един извършител на тези посегателства.", "date": "2019.04.12", "title": "Стара Загора осъмна залята със свастики"}
{"url": "https://www.monitor.bg:443/bg/a/view/world-press-photo-objavi-snimkata-na-godinata-162305", "text": "World Press Photo обяви за фотография на годината снимката на Джон Мур, на която американски граничар претърсва майка от Хондурас пред погледа на малката й дъщеря. Снимката е публикувана на корицата на сп. „Тайм”, като част от колаж, посветен на политиката на президента на САЩ Доналд Тръмп спрямо мигрантите.", "date": "2019.04.12", "title": "World Press Photo обяви снимката на годината"}
{"url": "https://www.monitor.bg:443/bg/a/view/dobro-e-systojanieto-na-jazovirite-v-pazardjishko-162308", "text": "Техническото и експлоатационно състояние на 7-те големи язовира в Пазарджишко е добро и ежедневно се следят водните обеми в тях. Това бе отчетено на заседание на Областния щаб за защита при бедствия, председателствано от заместник областния управител Йордан Кожухаров. В края на зимата беше издадена заповед №РД-32/19.02.2019 г на Областния управител за предприемане на действия от общините и операторите на язовири по изпълнението на превантивни мерки за защита от вредното въздействие на водите и осигуряване на свободен обем в язовирите, с цел недопускане на бедствени ситуации. Седем са големите язовири на територията на област Пазарджик, стопанисвани от Националната електрическа компания чрез Предприятие „Язовири и каскади” – „ Батак“, „Белмекен“, „Чаира“, „Голям Беглик“, „Беглика“, „Тошков чарк“ и „Широка поляна“. Регулярното изпускане на води се извършва след уведомяване на населените места, разположени под язовирните стени и с разрешение на Басейновите дирекции“ Източнобеломорски район“ и „Западнобеломорски район“ и Оперативния център на Регионалната дирекция „ Пожарна безопасност и защита на населението“ в Пазарджик. „Напоителни системи – клон Тополница“ стопанисват язовирите: „Тополница“, „Малка Мътница“ и този край с.Виноградец. Аварийните планове на съоръженията са актуализирани, извършена е проверка на аварийната техника, аварийните групи и аварийните складове. Проверени са участъците от защитните диги, берми и водни корита с нарушени технически показатели. В началото на месец април има понижение на водните количества в големите язовири спрямо същия период на 2018г.Общият брой на язовирите общинска собственост в областта е 67. От тях 58 са публична общинска собственост, 9 бр. язовири са частна общинска собственост. Язовирите частна собственост са общо 12, като 6 от тях са собственост на сдружения за напояване и 8 язовири са собственост на фирми и частни лица. Водните количества в общинските и частни язовири са в постоянно свободен /ретензионен/обем. През 2018 г. Регионален отдел „Южна централна България“ към Главна дирекция „Надзор на язовирните стени и съоръженията към тях“, е извършил общо 84 проверки на територията на област Пазарджик. Дадени са 62 предписания и са съставени 14 бр. актове за установяване на административни нарушения.  ", "date": "2019.04.12", "title": "Добро е състоянието на язовирите в Пазарджишко"}
{"url": "https://www.monitor.bg:443/bg/a/view/elektromobil-v-grada-hibrid-izvyn-nego-162188", "text": "Замърсяването на въздуха в големите градове наложи ограничения за автомобилите, които отделят големи количества на вредни емисии. За сметка на това се насърчава покупката на електромобили и хибриди. В стремежа си да предложат технологии за бъдещето, почти всички автомобилни производители развиват гама от електрически и хибридни модели. Един от най-успешните хибриди през последните години е Mitsubishi Outlander PHEV с уникалното си хибридно задвижване. Японският кросоувър се предлага на пазара от 2013 г. и вече отбеляза над 200 000 реализирани бройки в Европа, което го прави най-продаваният зареждащ се в мрежата хибриден модел на Стария континент. Благодарение на технологиите, Outlander PHEV се движи изцяло на ток в градовете и не замърсява въздуха в пренаселените мегаполиси. Електрическият пробег на Outlander PHEV от 45 км позволява в града да шофирате изцяло електрически автомобил, а наличието на двигател с вътрешно горене предоставя необходимата автономност при дълги разстояния. През миналата година Mitsubishi Outlander PHEV беше обновен и сега предлага още повече ползи на потребителите. Под предния капак на Outlander PHEV е поставен нов по-мощен 2,4-литров 4-цилиндров бензинов двигател със 135 к.с. и увеличен въртящ момент от 211 Нм. Агрегатът е свързан чрез сух еднодисков съединител с предната ос, на която е поставен електромотор, произвеждащ мощност 82 к.с. и 137 Нм въртящ момент. За задвижването на задните колела се грижи друг електрически мотор, който осигурява мощност от 95 к.с. и максимален въртящ момент от 195 Нм. Захранването на двигателите се осъществява от разположена под пода литиево-йонна батерия с увеличен капацитет от 13,8 кВтч. С напълно заредена батерия, Mitsubishi Outlander PHEV тръгва уверено напред в пълна тишина, движейки се в града само на електроенергия в режим EV. Колата се ускорява от 0 до 100 км/ч за 10,5 секунди, което е напълно достатъчно за да се включите в движението на магистралата например. Със скорост до 135 км/ч Outlander PHEV се задвижва само от двата електромотора, а енергията идва от батерията. При рязко ускорение или движение по наклон, както и при прекалено нисък заряд на батерията, се активира режимът „Сериен хибрид”, при който автомобилът се задвижва от двата електромотора, а бензиновият двигател е в ролята на генератор за зареждане на батерията по време на движение. При движение с висока скорост, автоматично се активира режимът „Паралелен хибрид”, при който бензиновият мотор задвижва  предните колела и участва като генератор за зареждане на батерията, предният електромотор помага, а задният задвижва задните колела. При движение в града бензиновият агрегат се включва много рядко, а разходът на гориво е едва 1,6 л/100 км. Когато токът свърши, средният разход е около 6 л/100 км. При шофирането на Mitsubishi Outlander PHEV трябва да се наблюдава движението на енергийните потоци, зареждането на батерията и да се избира оптимален режим на работа, при което можете да се движите само на ток в града. Батерията се зарежда при всяка възможност, дори и в движение, в режим Charge, който принудително стартира двигателя и го кара да генерира енергия. Перата зад волана не са за смяна на предавки, а за промяна на интензивността на регенерация на енергия при спиране в пет степени. В режим В1 зареждането е минимално, а в В5 - максимално. В режим Save натрупаната енергия се съхранява за по-нататъшна употреба в града. Ако бързате, японският кросоувър може да бъде и много динамичен. Само преминете в режим Sport и ще имате по-интуитивно усещане за динамика и стабилност чрез системата за задвижване на всички колела, по-директно управление и контрол, и по-къс спирачен път, благодарение на предните спирачни дискове с увеличен диаметър. За зимата е предвиден и режим Snow, който подобрява потеглянето в условия на много ниско сцепление и завиването върху хлъзгави настилки. Зареждането на Mitsubishi Outlander PHEV може да става по три различни начина. Стандартното зареждане на батерията от зарядна станция отнема 7 часа при 230V 8A, а при 230V 16A става за 4 часа. Бързото зареждане отнема 25 минути и пълни батерията до 80%. На пътя и извън него Mitsubishi Outlander PHEV е много приятен за шофиране. Новите амортисьори подобряват комфорта и стабилността. Разположението на батерията е понижило центъра на тежестта, а електромоторите разпределят тягата между колелата не по зле от модерните активни диференциали. Воланът се върти с лекота, без да възниква синтетично усилие, а колелата стриктно следват неговото движение. Кросоувърът със задвижване на двете оси е стабилен в завоите и не проявява склонност към недозавиване, така че без притеснения дава възможност за динамично шофиране по планински пътища. Освен всичко Outlander PHEV е един от най-достъпните, практични и екологични кросоувъри на пазара в момента.", "date": "2019.04.12", "title": "Електромобил в града, хибрид извън него"}
{"url": "https://www.monitor.bg:443/bg/a/view/mik-djagyr-veche-se-razhojda-v-parka-162310", "text": "Мик Джагър вече е добре след операцията, на която бе подложен и за доказателство пусна снимка в социалните мрежи, която трябва да успокои феновете – легендата от Ролинг Стоунс вече се разхожда в парка. 75-годишният Джагър се възстановява след успешна операция, свързана със замяна на изкуствена сърдечна клапа.", "date": "2019.04.12", "title": "Мик Джагър вече се разхожда в парка"}
{"url": "https://www.monitor.bg:443/bg/a/view/dnes-e-mejdunarodnija-den-na-aviacijata-i-kosmonavtikata-162306", "text": "Отбелязваме Международния ден на авиацията и космонавтиката. По случай празника в музея в Пловдив ще бъде представена фотодокументалната изложба „България и Космосът“. Тя е посветена на българските проучвания за овладяване на Космоса и 40-ата годишнина от полета на Георги Иванов. Учени от Института по механика към БАН пък ще покажат работата си по създаването на революционна система за многократно използване на ракетен носител. Празникът ще бъде отбелязан с \"Ден на отворените врати\" в авиобазите Безмер и Враждебна и в Музея на авиацията в Крумово, съобщиха от пресцентъра на Министерството на отбраната. В София авиогрупа \"Враждебна\" ще отвори врати за посетители от 10.00 до 15.00 ч. Ще има статичен показ на авиационна техника, специална техника, стрелково оръжие и екипировка като посетителите ще могат да влизат в кабините на военнотранспортните самолети. Във времето от 10.30 до 10.50 ч. гостите ще имат възможност да наблюдават над летище София кацането на самолет \"Спартан\" и рулирането на самолетната стоянка на авиогрупата. В авиобаза Безмер от 9.30 до 12.30 ч. ще бъде организирано изложение на авиационна техника и въоръжение. Експозицията ще бъде представена от самолети Су-25, стрелково въоръжение, екипировка, специална и самолетообслужваща техника. В музея на формированието посетителите ще имат възможност да се запознаят със славната му история и да разгледат изложените експонати. Съвместно с Община \"Тунджа\" e организиран велопоход за ученици. Музеят на авиацията - филиал на Националния военноисторически музей, ще отбележи Международния ден на авиацията и космонавтиката с вход свободен от 09.00 до 17.00 ч. и специална програма. Ще бъде представена фотодокументалната изложба \"България и Космосът\", посветена на българските проучвания за овладяване на Космоса и 40-ата годишнина от полета на Георги Иванов. Гостите ще имат възможност да видят и филма за първия български космонавт \"Длъжен да оцелее\". През целия ден посетителите ще имат достъп до кабината на самолет МиГ-21, а от 14.00 ч. могат да разберат повече за космическата оранжерия \"Свет\", чийто макет може да бъде видян в музея. В 10.30 ч. пред паметника на загиналите летци ще бъдат поднесени венци и цветя.", "date": "2019.04.12", "title": "Днес е Международният ден на авиацията и космонавтиката"}
{"url": "https://www.monitor.bg:443/bg/a/view/nencho-balabanov-zabavljava-deca-blagotvoritelno-162289", "text": "Деца и техните приемни семейства, бяха най-вярната публика на актьори и певец Ненчо Балабанов. Той безвъзмездно се присъедини към инициативата „Очаквана ваканция“, в която над 30 малчугана и приемните им родители прекараха пролетната ваканция в Паничище. Припомняме, че Ненчо Балабанов наскоро пусна и песен, която се казва „Ти избираш“ и е посветена точно на деца в такива семейства, като те са и главните герои във видеото към парчето. “За мен беше удоволствие да прекарам време с малчуганите, да се забавляваме заедно и надявам се - да съм ги вдъхновил, да съм им дам малко радост и вяра, че в този живот всичко е възможно и успехът зависи от самите тях“, сподели любимецът от „Господари на ефира“. „Да видим децата толкова щастливи, прави и нас щастливи, и сме убедени, че споменът от тази „Очаквана ваканция“ ще живее винаги в сърцата им“, разказаха и семействата. Освен с песните и закачките на Ненчо, децата се забавляваха в басейн в Сепарева баня, разгледаха Цари мали град, качиха се на „царския влак“ в депото на БДЖ. Инициативата “Очаквана ваканция” цели да предостави на деца в нужда възможността да изживеят една незабравима почивка в базите на държавната железница в цялата страна с осигурени транспорт, много забавления и всичко необходимо, за да прекарат една страхотна „Очаквана ваканция“.", "date": "2019.04.12", "title": "Ненчо Балабанов забавлява деца благотворително"}
{"url": "https://www.monitor.bg:443/bg/a/view/glorija-prekara-10-dni-v-egipet-snimki-162288", "text": "Примата на поп-фолка Глория си подари екскурзия в Египет. Певицата остана на екзотичната дестинация точно десет дни, а компания й прави нейната дъщеря Симона Загорова. написа Глория, която не пропусна да сподели приключението си със своите фенове в социалните мрежи. Край Гиза гласовитите майка и дъщеря не пропуснаха да посетят трите големи пирамиди – Хеопсовата, Пирамидата на Хефрен и Пирамидата на Микерин, които се явяват единствения  запазен до днес паметник от 7-те чудеса на Античния свят.  През последните няколко години звездата на \"Пайнер\" посети различни градове в Европа, Азия и Африка, стигна до Мавриций и Бали и снима клип в Париж. Свободното си време Глория обича да прекарва на бреговете на Северна Гърция.", "date": "2019.04.12", "title": "Глория прекара 10 дни в Египет (СНИМКИ)"}
{"url": "https://www.monitor.bg:443/bg/a/view/prof-mihail-konstantinov-trjabvat-ni-policai-ot-ciganski-proizhod-pri-situacii-kato-tazi-v-gabrovo-162281", "text": "Децата да бъдат изкарани от гетото, за да станат нормални граждани, казва анализаторът в интервю за \"Монитор\" - Обстановката е притеснителна не само в Габрово, а навсякъде, където възникват подобни ситуации. Очевидно е, че имаме изключително тежък проблем, който няма бързо и лесно решение. Ако, разбира се, изобщо има такова. Ясни са обаче няколко неща. На първо място - по възможност циганчетата да бъдат изкарани от гетото, за да получат някакво образование и да могат да бъдат нормални граждани. Това няма как да стане, ако едно дете е неграмотно. Такива хора са изключени от бъдещите общества. - Лично аз не харесвам думата интеграция. По-важното е тези хора да бъдат изкарани от гетото. Как ще стане това - има различни предложения. Доказано е, че когато циганско семейство напусне гетото и започне да живее като нас, те водят нормален начин на живот и възпитават добре децата си. Имайте предвид, че циганите не са наследствено обременени, а по-скоро имат племенна традиция, която обаче не съответства на съвременните общества. Освен това е необходимо в правоохранителните органи да бъдат привличани младежи от цигански произход, но, разбира се, с образование и без криминални прояви. Те трябва да посещават съответните курсове, но е необходимо да има полицаи от цигански произход. Защото когато напрежението в гетата ескалира и има опасност от сблъсъци, те трябва да са на първа линия. Причината е, че местните ще им вярват, защото са част от общността им. В това отношение трябва да вземем пример от англичани и американци, където съвсем съзнателно провеждат такава политика и хора с друг цвят на кожата се наемат в полицията. Освен това опитът показва, че техните сънародници се гордеят с тях. Такъв пресен пример е боксьорът, който стана европейски шампион и да се превърне в национален герой. Освен това у нас според закона има едно и също наказание независимо дали си извършил няколко престъпления или едно. Затова трябва да се премине към системата, в която наказанията се събират. Тук отново мога да дам за пример американците. Там при няколко престъпления присъдите се събират. Има и закон за трите удара, за което неведнъж съм говорил. Това очевидно няма за цел да превъзпита, никой не си прави такива илюзии, но такива хора вече излизат от обществото. Мисълта да се премине към закон за трите удара в България е нереалистично. Би било и смешно да гледаме хора с десетки криминални регистрации, с няколко присъди да се разхождат спокойно. Такъв човек трябва да е трайно в затвора. Освен това нека е ясно, че затворът не превъзпитава. Тази функция е чисто абстрактна. Затворът трябва да е плашещ и всеки да знае, че не бива да попада там. Разбира се, ако един човек покаже промяна в поведението си, може да иска да му се намали наказанието, но е абсурдно човек със 100 кражби да е лишен от свобода само 2 години, колкото е наказанието за една. Трябва да има и пълна нетърпимост към незаконни постройки, кражби на ток и т.н. - Да, така е. Освен това да не забравяме, че всяка година има избори, а тази година ще има два пъти. И това, при положение че се купуват цигански гласове. Бих казал, че от 2500 години демокрация, през 98% от времето е имало някакви тежки ограничения върху правото на гласуване. Всички трябва да имаме равни права, това е така. Но нека вземем за пример едно семейство. Може ли този, който изкарва парите и който управлява семейните блага, да има същия глас като другия, когото изхранват. Просто не е логично. Така че, щом нямаш принос към някаква общност, не може да определяш нейната съдба. Това не поставя под съмнение всеобщото правило, че всеки има право на глас, независимо дали е в затвора или не е под запрещение. Нека е така. Но ще видите, че с течение на времето обществата ще се замислят върху това кой има право да гласува. Мога да дам още един пример с кавказките племена, където главата на всеки род участва в съвет на старейшините на селото. Събират се по около 30 души, които решават как да се действа при даден проблем в селото. И ако някое семейство има затруднения, съседите му помагат, докато си стъпи на краката. Но през това време то не участва в съвета на старейшините. И това е логично, защото в този момент то е изхранвано от другите. Няма как да решава, при условие че не допринася за общността. Но това са философски разсъждения, важното е у нас да се премине към серия от мерки, които са в позитивния спектър. Да се изтъкват успехите на циганите в спорта, изкуството и това да се показва непрекъснато. Ако трябва, да се построят и нови затвори и рязко да се увеличат присъдите за рецидив. - Пряка връзка не мога да видя, но е видно, че хората са силно изнервени. Колкото до историята с апартаментите, мога да кажа, че сигурно 2/3 или дори 3/4 от българите, които са си закупили жилища у нас, са го направили по данъчни оценки или близки до тях. Няма какво да се лъжем. Това всъщност е законно, защото данъчната оценка е долната граница. Тук обаче се навлиза в други законови постановки, които са нарушени, и трябва да се вземат мерки в това отношение. Не може да се вдигат данъчните оценки до пазарните. Това е очевидно. Няма единна пазарна оценка дори в един квартал. А данъчната оценка е тази, по която се плащат данъци и такси. Обаче в сделката трябва да се впише и реалната платена цена. Например данъчната оценка е 300 евро на квадрат, а пазарната е 1000 евро. Цената, на която е купено жилището, е 100 000 евро и те са реално платени, но пък 30 000 евро е пазарната оценка, върху нея се плащат данъци, но другата сума се вписва, защото тя трябва да е със законни пари. Така ще се постигне яснота. Много е деликатен въпросът, защото в крайна сметка държавата и общините решават какви данъци и такси се плащат.  - По принцип всичко е възможно, което не противоречи на законите на физиката. Но нека видим реално как стоят нещата. Първо - до 26 май не може да има други избори. Няма как да се направи подготовка. Да речем, че заради резултатите опозицията реши, че има основание да иска предсрочни избори. Но никъде не е записано, че парламентарните избори зависят от резултата на каквито и да било други избори, нито пък от текущите рейтинги. Винаги съм недоумявал, когато някой каже, че парламентът има нисък рейтинг и затова трябва да се насрочи нов вот. Това не е записано никъде. Франсоа Оланд имаше нулев рейтинг, което не беше се случвало в историята на Франция. Но той изкара мандата си до край. Чисто реалистично обаче бих казал, че няма особено време да правим нови избори, защото това означава да са през август или септември. Знаете, че през октомври имаме местни избори. Трябва все пак да е ясно, че избори ще има, когато народът ги поиска. Суверенът, абсолютният господар на държавата, е българският народ. Това е смисълът на демокрацията. - Естествено, че е притеснително. Ние политически коректно мълчим, а трябва да сме наясно какво ще правим, ако тръгнат хиляди души към България, каква степен на сила ще използваме. Българската граница е свещена. Нейното запазване е първи дълг на всеки. България е тази, която трябва да остане. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор е на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.", "date": "2019.04.12", "title": "Проф. Михаил Константинов: Трябват ни полицаи от цигански произход при ситуации като тази в Габрово"}
{"url": "https://www.monitor.bg:443/bg/a/view/rezultati-i-golmajstori-v-pyrvite-machove-ot-chetvyrtfinala-v-liga-evropa-162333", "text": "Вижте всички резултати и голмайстори в първите мачове от четвъртфинала в Лига Европа, играни снощи: Славия Прага - Челси 0:1 (0:1 Алонсо 86) Виляреал - Валенсия 1:3 (0:1 Гедеш 6, 1:1 Касорла 36-д., 1:2 Вас 90, 1:3 Гедеш 90+3) Арсенал - Наполи 2:0 (1:0 Рамзи 15, 2:0 Кулибали 25-автогол) Бенфика - Айнтрахт Франкфурт 4:2 (1:0 Жоао Феликс 21-д., 1:1 Йович 40, 2:1 Жоао Феликс 43, 3:1 Диас 50, 4:1 Жоао Феликс 54, 4:2 Пасиенсиа 72)", "date": "2019.04.12", "title": "Резултати и голмайстори в първите мачове от четвъртфинала в Лига Европа"}
{"url": "https://www.monitor.bg:443/bg/a/view/ekvador-vijda-vryzka-na-asandj-s-ruski-hakeri-162300", "text": "Има основания да се смята, че основателят на \"Уикилийкс\" Джулиан Асандж, който беше задържан вчера в Лондон, е бил свързан с руски хакери, живеещи в страната, съобщи еквадорският министър на вътрешните работи Мария Паула Рома на пресконференция в Кито. По-късно пред радио \"Сонорама\" тя не изключи възможността прокуратурата да забрани на двама предполагаеми руски хакери, заподозрени във връзки с Асандж, да напускат страната. След ареста на Асандж Еквадор арестува и предполагаем свързан с него хакер на международното летище в Кито. Според неназовани еквадорски източници, цитирани от Асошиейтед прес, това е шведският програмист Ола Бини. Публикация в британския вестник \"Дейли експрес\" твърди, че той е работил по програмното осигуряване на сайта \"Уикилийкс\". Цитирана от ДПА, Мария Паула Ромо заяви, че \"съществува план за дестабилизиране на Еквадор, който е свързан с геополитически интереси\". Джулиан Асандж беше арестуван в четвъртък в еквадорското посолство в Лондон, където живееше от 2012 г. насам. След ареста си той беше признат за виновен от британски съд за нарушаване на режима на условното си освобождаване, съобщи Асошиейтед прес. Той е изправен и пред потенциална съдебна битка заради опитите на САЩ да осигурят екстрадицията му по обвинения в \"информационно пиратство\".", "date": "2019.04.12", "title": "Еквадор вижда връзка на Асандж с руски хакери"}
{"url": "https://www.monitor.bg:443/bg/a/view/pusnaha-singyl-na-avichi-posmyrtno-chujte-go-tuk-162274", "text": "Година след като диджей Авичи ни напусна, се появи негов сингъл. Парчето носи името SOS и е с участието на певеца Ало Блак. Блак сподели видео за песента в Туитър с няколко прочувствени изказвания на фенове на шведския музикант и се зарече да поддържа паметта за него жива със създадената от тях музика. Припомняме, че диджей Авичи беше намерен мъртъв в Маскат, Оман, през април миналата година. Подробности за смъртта му не бяха разкрити. Той беше едва на 28 години. Преди дни семейството му обяви, че ще издаде албум с 16 негови нови песни, по които той е работил преди смъртта си. Албумът TIM ще бъде пуснат в продажба на 6 юни. Печалбата е предназначена за фондацията \"Тим Берглинг\", носеща рожденото име на покойния музикант, която работи за предотвратяване на самоубийства и помага на психично болни.", "date": "2019.04.12", "title": "Пуснаха сингъл на Авичи посмъртно (Чуйте го тук)"}
{"url": "https://www.monitor.bg:443/bg/a/view/spejs-eks-izstrelja-za-vtori-pyt-naj-moshtnata-raketa-v-sveta-162299", "text": "Компанията \"Спейс екс\" (SpaceX) осъществи втори старт на най-мощната ракета в света в момента \"Фалкон хеви\" (Falcon Heavy) една година след като при първия тестов старт изведе с нея в космоса спортна кола, съобщи АП. Новата и усъвършенствана \"Фалкон хеви\" беше изстреляна в четвъртък вечер с комуникационния сателит \"Арабсат\". Това е първият комерсиален старт на ракетата. \"Спейс екс\" имаше за цел да приземи два от бустерите на първата степен обратно в Кейп Канаверал, както стана и при първия старт миналата година. Основният бустер трябваше да бъде приземен на платформа в океана. Това бе единствената задача, която не беше изпълнена при първата мисия. И трите бустера на ракетата \"Фалкон хеви\" се приземиха успешно, съобщи Асошиейтед прес. Осем минути след изстрелването два от бустерите кацнаха обратно в Кейп Канаверал, както стана и при първия тестов полет през февруари миналата година. Две минути по-късно основният бустер се приземи на платформа в океана, за разлика от първия старт, когато тази част от мисията беше неуспешна. За товар при тестовия старт миналата година собственикът на \"Спейс екс\" Илон Мъск използва собствения си спортен автомобил \"Тесла\" с манекен зад волана. В момента автомобилът е в орбита около слънцето отвъд Марс.", "date": "2019.04.12", "title": "\"Спейс екс\" изстреля за втори път най-мощната ракета в света"}
{"url": "https://www.monitor.bg:443/bg/a/view/rich-ot-dyrzost-i-krasota-idva-za-koncert-u-nas-162157", "text": "Рич Форестър от „Дързост и красота“, както стана популярен у нас актьорът Рон Мос, най-накрая ще гостува в България, но в амплоато си на музикант. По ирония на съдбата, след като десетилетия наред родните телевизии излъчваха една от най-продължителните сапунки с негово участие, я спряха малко преди главният актьор да акостира на родна земя. Мос ще зарадва феновете си и ще ги изненада с талант през лятото. Това стана ясно от публикация на кино журналиста Стаси Кара в социалните мрежи. Тя публикува снимка с актьора, а като локация на срещата им е посочила Калифорния. В публикацията пояснява, че през лятото Рон Мос ще се качи на българска сцена заедно с певицата с български корен Мария Елена Инфантино. В официалния сайт на звездата обаче още няма обявена дата за концерт у нас, но през май той ще бъде в Европа, като на 6-ти ще има шоу в Испания, а на 13-ти – в Холандия. Музикалната кариера на Рон Мос започва още в края на 70-те, когато се изявява с бандата Player. Заедно вкарват няколко сингъла в класациите и дори пътуват на турнета с Ерик Келтън и Little River Band. Въпреки шеметната си кариера пред камера, той не спира да прави музика самостоятелно и има два солови албума “I’m Your Man” и “UnCovered”, а последно издаде компилацията “My Baby’s Back”.", "date": "2019.04.12", "title": "Рич от „Дързост и красота“ идва за концерт у нас"}
{"url": "https://www.monitor.bg:443/bg/a/view/asanj-chete-gor-vidal-dokato-go-sydjat-v-london-162298", "text": "Британски съд призна основателя на \"Уикилийкс\" Джулиан Асанж за виновен в нарушаване на условията на освобождаване под гаранция, предадоха ДПА и Асошиейтед прес. Асанж беше признат за виновен от Уестминстърския магистратски съд в Лондон, че не се е предал на британските власти съгласно заповед за арест от 2010 г. във връзка с отпаднали впоследствие сексуални обвинения в Швеция. Той не се призна за виновен в нарушаване на условията на гаранцията. Асанж се яви в съда, където беше пълно с негови поддръжници. Докато чакаше своите адвокати, той седеше спокойно и четеше книга, базирана на интервю с американския писател Гор Видал. Асанж може да получи до 12 месеца затвор. Основният аргумент на защитата му беше, че той не е можел да очаква справедлив процес в британските съдилища, тъй като целта на Великобритания е била да \"осигури предаването му\" на американските власти.", "date": "2019.04.12", "title": "Асанж чете Гор Видал, докато го съдят в Лондон "}
{"url": "https://www.monitor.bg:443/bg/a/view/mogerini-zove-za-spirane-na-bojnite-dejstvija-v-libija-162302", "text": "Европейският съюз призова своите международни партньори да окажат натиск върху обсаждащите Триполи сили на Либийската национална армия (ЛНА) на фелдмаршал Халифа Хафтар с цел прекратяване на бойните действия. Това се казва в разпространено в четвъртък изявление на върховния представител на ЕС по въпросите на външните работи и политиката на сигурност Федерика Могерини. \"Военното нападение, предприето от ЛНА срещу Триполи, и ескалацията на насилието в столицата и около нея поставят в опасност цивилното население, включително мигранти и бежанци, и подкопават политическия процес под ръководството на ООН, което създава опасност от сериозни последствия за Либия и целия регион, включително и терористична заплаха\", се казва в изявлението на Могерини. Ройтерс съобщи в четвъртък, че офанзивата на източнолибийските сили на Хафтар е била спряна от силната съпротива в южните предградия на Триполи, като международнопризнатото правителство твърди, че е взело почти 200 пленници. Досега в боевете са загинали поне 56 души, а 8000 са били принудени да напуснат домовете си. Информационната агенция на Ислямска държава АМАК съобщи, че ислямистка въоръжена група е убила шестима войници на ЛНА в югозападна Либия. ЛНА потвърди информацията за нападението, но отрече да има жертви сред войниците й.", "date": "2019.04.12", "title": "Могерини зове за спиране на бойните действия в Либия"}
{"url": "https://www.monitor.bg:443/bg/a/view/es-iska-civilno-pravitelstvo-vmesto-sudanskata-armija-162303", "text": "Европейският съюз призова суданската армия бързо да предаде властта на цивилно правителство след вчерашния военен преврат срещу президента Омар ал Башир. Само бързото предаване на властта на гражданско правителство в Судан ще позволи да се осигури политически процес, който ще може да удовлетвори надеждите на суданците за промени, се казва в изявление на външнополитическата служба на ЕС, разпространено снощи. Според ЕС военното управление няма да даде отговор на стоящите пред страната предизвикателства и нарушава устава на Африканския съюз. ЕС призовава освен това всички страни да се придържат към спокойствие и сдържаност. В явен израз на неподчинение към военния съвет хиляди демонстранти останаха пред суданското министерство на отбраната в Хартум и след наложения комендантски час през тъмната част на денонощието, съобщи Ройтерс. Демонстрантите издигнаха лозунги \"Махнаха крадец и сложиха крадец\" и \"Революция, революция!\". Някои магазини в Омдурман, града на Нил срещу столицата Хартум, останаха отворени и след 22 часа. Главният организатор на протестите, Суданската асоциация на професионалистите, заяви, че седящата стачка ще продължи, докато властта бъде предадена на цивилно преходно правителство. Организацията очаква преговори с армията за предаване на властта. Държавният департамент на САЩ разпореди на служителите си извън минимално необходимия персонал да напуснат Судан. Американското външно министерство разпространи и предупреждение към гражданите на САЩ да не пътуват в страната \"поради престъпност, тероризъм, граждански безредици, отвличания и въоръжен конфликт\", съобщи ДПА. Вчера САЩ прекъснаха разговорите със Судан за нормализиране на отношенията между двете страни и призоваха преходът към цивилно управление да стане преди определения от военните срок от две години, съобщи Асошиейтед прес. Отново вчера централният фонд на ООН за реакция при извънредни ситуации отдели 26,5 милиона долара за оказване на хуманитарна помощ на Судан. В съобщението на световната организация се казва, че броят на хората в Судан, които страдат от недостиг на храна, е бил 5,8 милиона в периода януари - март тази година и този брой се очаква да расте.", "date": "2019.04.12", "title": "ЕС иска цивилно правителство вместо суданската армия "}
{"url": "https://www.monitor.bg:443/bg/a/view/gnevyt-na-horata-v-gabrovo-e-spravedliv-smjata-tomislav-donchev-162304", "text": "\"Целта ни днес не е да генерираме измамно спокойствие. Жандармерията не са тук да пазят една част от обществото от друга част на обществото, а да пазят обществения ред и ще стоят, колкото е необходимо\", заяви на брифинг Томислав Дончев след снощните безредици в Габрово. \"Не може да си позволяваме хаос, заплахи за здравето на когото и да е. Взели сме мерки във всички посоки, като не сме се съобразявали кой какъв етнически произход има. Едно общество, ако няма закони, може да се самоунищожи. Първата цел е да се възстанови редът. Илюзия е, че ще продължим по старому. Едва ли очаквате да го кажа, но гневът на хората е справедлив. От усещането на някои хора в обществото, че други имат повече права от тях\", каза още Дончев. \"Всеки български гражданин има правото да протестира, на никого не е хрумнало да ограничава това право. Но нека това да се случва по мирен начин\", апелира Дончев. \"Това са грешки, трупани от години и тук невинни няма. Надявам се държавата да не избяга от час\", завърши вицепремиерът. \"При снощната операция в Габрово участваха 50 служители от областната дирекция в града, 100 служители от жандармерията. Около 800- 900 човека провеждаха мирен протест около 2 часа\", заяви директорът на Главна дирекция \"Национална полиция\" комисар Христо Терзийски. \"След което стартира движение в централната градска част на Габрово, хората се бяха разделили на три лъча, по време на шествията се обособиха групи от млади граждани - на видима възраст между 20-25 години, които към 21 - 21:30 часа започнаха действия, нарушаващи обществения ред - изразяващи се във хвърляне на камъни, бомбички, слагане на маски на лицата с цел неразпознаване на тези граждани\", каза още комисарят. \"Четири лица са задържани, срещу три от тях ще бъдат образувани досъдебни производства по член 270 за противоправно пречене на орган на власт да извърши задълженията си. Едно лице е задържано без лични документи. Към 23:30 часа са задържани 4 лица за проверка относно възникнал пожар на покривна конструкция на необитаема постройка\", допълни Терзийски.  \"Имаме един леко пострадал служител, оказана му е медицинска помощ. Имаме сигнал за 2 лица, които са постъпили в центъра за спешна медицинска помощ с оплаквания. Но към настоящия момент нямаме подадена жалба за по-сериозен инцидент\", завърши комисар Терзийски. ", "date": "2019.04.12", "title": "Гневът на хората в Габрово е справедлив, смята Томислав Дончев"}
{"url": "https://www.monitor.bg:443/bg/a/view/kilyryt-na-kucijak-zastreljah-go-162297", "text": "Обвиняем за убийството на словашкия журналист Ян Куцияк е признал, че го е застрелял. Това съобщиха вчера словашката обществена телевизия, новинарският портал \"Актуалити\" (aktuality.sk) и ежедневникът \"Денник Н\", като се позоваха на полицейски източници, предаде Ройтерс. На официалната си страница във Facebook обществената телевизия съобщи, че според полицейски източници бивш войник, идентифициран само като Мирослав М., е направил самопризнания по време на петчасови разпити от полицията. Сайтът \"Актуалити\", за който Куцияк правеше репортажи за случаи на измами с участието на бизнесмени с политически връзки, преди да бъде намерен застрелян в дома си заедно с годеницата си през февруари 2018 г., се позовава на полицейски източник, който казва същото. От кабинета на специалния прокурор, който наблюдава делото, засега не е открит никой за коментар.", "date": "2019.04.12", "title": "Килърът на Куцияк: Застрелях го"}
