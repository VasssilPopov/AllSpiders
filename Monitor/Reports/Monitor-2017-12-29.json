{"url": "http://www.monitor.bg/a/view/53435-%D0%9E%D0%B1%D1%89%D0%B8%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D1%81%D0%B5-%D0%BF%D0%B0%D0%BA-%D0%BE%D0%B1%D1%8F%D0%B2%D0%B8-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%B1%D0%BE%D0%BA%D0%BB%D1%83%D0%BA%D0%B0%D0%BE%D0%B1%D0%BD%D0%BE%D0%B2%D0%B5%D0%BD%D0%B0/", "text": "Извънредната ситуация в сила до 5 януари\n                    Община Пазарджик обяви бедствено положение от 29 декември тази година до 5 януари догодина заради факта, че още не работи новата клетка в Регионалното депо за твърди битови отпадъци. Това реши местният общински щаб за защита при бедствия и последвала заповед на кмета на община Пазарджик Тодор Попов.Основание за предприетите действия е възникналата реална опасност къде да се депонират отпадъците  вследствие на затваряне на действащото общинско сметище след 31 декември т.г. със заповед на шефа на РИОСВ – Пазарджик и Директива 1999/31/ЕО на Съвета от 26.04.1999 г. относно депонирането на отпадъци . Като причина за извънредната ситуация се сочи  и невъзможността в срок да бъде сключен договор по обществена поръчка с предмет „Избор на оператор за експлоатация, мониторинг и поддръжка на Регионално депо за неопасни отпадъци – Пазарджик, клетка І и съпътстващата инфраструктура”, поради обжалване на решението за избор на изпълнител и необходимост да бъде сключен договор с оператор на клетката до приключване на процедурата по обжалване. Възможността да се обяви бедствено положение се случва ден по-късно, след като областният управител на Пазарджик Стефан Мирев отказа да бъде обявено такова в останалите 8 общини, които членуват в сдружението за регионалното депо. Според кмета на Пазарджик Тодор Попов обаче, ако бъде обявено бедствено положение ще има възможност да бъде сключен директен договор с фирма-оператор на новата клетка за 7 дни, за да може от 1 януари отпадъците на Пазарджик и селата да се депонират там. Попов заяви, че няма друго решение от първия ден на Новата година, когато със заповед на министъра на околната среда и водите се затварят 113 сметища, а в Пазарджик процедурата за обжалване на избора на оператор на депото не е приключила. На 5 януари се очаква да стане ясно дали ще има обжалване пред Върховния административен съд от загубилото конкурса за оператор дружество. Ако бъде подадена жалба, договорът с фирмата-оператор, избрана извънредно, ще бъде удължен с още 30 дни, както се предвижда по закон. Тъй като едно обжалване може да се проточи във времето самата община ще започне да се подготвя да стане оператор на депото до окончателното произнасяне на съда, аргументира се кметът на Пазарджик. Той посъветва колегите си от другите общини в региона също да обявят бедствено положение. Общинският щаб за защита при бедствия предприема действия по осигуряване на защитата на здравето на хората и предприема превантивни мерки за опазване на околната среда, свързани със замърсяване на почвата, водата или въздуха.      \n\n\n                    ", "date": "2017.12.29", "title": "Пазарджик обяви бедствено положение заради кризата с боклука (ОБЗОР)"}
{"url": "http://www.monitor.bg/a/view/63349-%D0%9F%D0%BE%D1%81%D1%80%D0%B5%D1%89%D0%B0%D1%82-%D0%9D%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B1%D0%B5%D0%B7-%D0%BC%D0%B5%D0%B7%D0%B5%D1%82%D0%B0-%D0%B8-%D0%BF%D0%B8%D1%82%D0%B8%D0%B5%D1%82%D0%B0-%D0%BD%D0%B0-%D0%BF%D0%BB%D0%BE%D1%89%D0%B0%D0%B4%D0%B0-%D0%B2%D1%8A%D0%B2-%D0%92%D1%80%D0%B0%D1%86%D0%B0/", "text": "\n                    Врачани ще посрещнат Новата година на централния площад „Христо Ботев”, но без мезета и питиета. Този път на мегдана няма да има бъчви с вино и кебапчета.\n\nПразничният купон ще започне с народни хора около огъня половин час преди тържествения камбанен звън да оповести пристигането на 2018-та. След като прозвучи химна и се извие Дунавско хоро, кметът Калин Каменов ще отправи приветствие към жителите и гостите на града, а небето над Враца ще засияе от многоцветна празнична заря.\nНачало на тържествения новогодишен концерт ще даде победителят от миналогодишното издание на „Пирин фолк” Светлин Миланов, който е служител в Административния съд. Градусът на настроението ще вдигат и музикантите от духов оркестър „Огоста“.\n                    ", "date": "2017.12.29", "title": "Посрещат Новата година без мезета и питиета на площада във Враца"}
{"url": "http://www.monitor.bg/a/view/28894-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D1%89%D0%B8%D1%82%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%B0%D0%B2%D0%B0-%D0%BD%D0%B0-%D0%BC%D0%B8%D0%BD%D1%8C%D0%BE%D1%80%D0%B8%D1%82%D0%B5/", "text": "\n                    Омбудсманът Мая Манолова ще инициира промяна в Кодекса за социално осигуряване, с която да бъде защитено правото на пенсия на съкратените миньори от ликвидирани рудници. Това стана ясно днес, след срещата й с управителя на Националния осигурителен институт Ивайло Иванов, подуправителя на института Весела Караиванова и експерти от осигурителния институт.\n\nВ срещата участваха и представители на съкратените миньори. Необходимостта от промяната възникна след като стана ясно, че от 1 януари 2018 година влиза в сила изменение в КСО, така че, вече съкратените миньори от затворените мини не могат да се пенсионират. На 23 декември минни работници се събраха пред общината в Кюстендил, за да изразят несъгласието си с отнетото им социално право. Те поканиха омбудсмана и й представиха проблема, а тя се ангажира да се срещне с управителя на НОИ веднага след коледните празници. \n\nОт осигурителния институт заявиха, че до средата на януари следващата година ще бъде изготвен финансов анализ за засегнатите от промяната случаи, въз основа на който омбудсманът ще инициира законодателния текст в защита пенсионните права на съкратените миньори от ликвидираните рудници.\n                    ", "date": "2017.12.29", "title": "Манолова предлага законови промени в защита пенсионните права на миньорите"}
{"url": "http://www.monitor.bg/a/view/20352-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%91%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0-%D0%BD%D0%B5-%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BB%D0%B0/", "text": "\n                    Битката за лъвчетата Масуд и Терез, които общинските съветници в Разград решиха да подарят на пазарджишкия зоокът в Острова, още не е приключила. Това коментира кметът на община Пазарджик Тодор Попов и допълни, че намесата на екоминистъра Нено Димов в казуса била недопустима.По-нататък Попов продължи, че „ не може един министър и дори министър-председател да се меси в неща, които зависят само от общините Пазарджик и Разград. Откъде-накъде някои си ще наричат нашия зоопарк „концлагер”, а пък министър Димов ще национализира двете лъвчета, продължи коментара си пазарджишкият градоначалник. Не сме казали, че ще вземем лъвчетата малки, нека си ги гледат там в клиниката и като пораснат ще дойдат при нас, за да им се радват децата от Пазарджик, Пловдив и дори София, посочи Попов. Гневът на кмета на Пазарджик бе провокиран от протеста на представители на фондациите „ Четири лапи“ и „Дивите животни“ и поетият ангажимент от министъра на околната среда и водите Нено Димов, че двете лъвчета няма да бъдат настанени в пазарджишкия зоокът и ще бъдат изпратени в резерват в Холандия. Причината е, че пазарджишката зоологическа градина не разполагала с подходящи условия за отглеждане на малки лъвове. Ако се наложело, Нено Димов можел да пристъпи към конфискацията им в полза на държавата, стана ясно след изявлението на екоминистъра, което пък провокира гневния коментар на пазарджишкия градоначалник.\n\n\n                    ", "date": "2017.12.29", "title": "Кметът на Пазарджик : Битката за лъвчетата не е  приключила"}
{"url": "http://www.monitor.bg/a/view/68348-%D0%A3%D0%B4%D0%B0%D1%80%D0%B8%D1%85%D0%B0-%D1%81-%D0%B0%D0%BA%D1%82-%D1%88%D0%BE%D1%84%D1%8C%D0%BE%D1%80%D0%BA%D0%B0-%D1%81%D0%BF%D1%83%D0%BA%D0%B0%D0%BB%D0%B0-%D0%B3%D1%83%D0%BC%D0%B8-%D0%B2-%D0%B4%D1%83%D0%BF%D0%BA%D0%B8/", "text": "\n                    Шофьорка отнесе глоба от 200 лева, след като пропадна с колата си в две дупки и спука две гуми. 18-годишна Ихтиандра от Роман обжалва абсурдния акт и спечели делото.\n\nПо време на заседанието в съда станало ясно, че инцидентът е станал на 22 юли на осеяната с кратери улица „Хубавенско шосе” в Роман. След като „БМВ”-то й влетяло в ямите, момичето извикало полиция и поискало протокол, защото колата имала автокаско. Но вместо съдействие от ченгетата, тя получила акт, тъй като според тях е нарушила Закона за движение по пътищата като е нацелила дупките.\n\nВ наказателното постановление обаче униформените посочили, че действително пътният участък, в който е станал инцидента, е осеян много дупки.Това пък помогнало процесът да завърши в полза глобената шофьорка.\n\nСлед като приели доказателствата по случая, магистратите от Районния съд в Мездра постановили, че Ихтиандра не е виновна за произшествието тъй като шосето било разбито и необезопасено. Така куриозният акт на младата шофьорка е отменен.\n                    ", "date": "2017.12.29", "title": "Удариха с акт шофьорка, спукала гуми в дупки"}
{"url": "http://www.monitor.bg/a/view/86740-%D0%9A%D0%B0%D1%80%D0%B8%D0%B1%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%94%D0%B2%D0%BE%D1%80%D0%B5%D1%86%D0%B0-%D0%B2-%D0%91%D0%B0%D0%BB%D1%87%D0%B8%D0%BA/", "text": "\n                    Младоженци от България са пресъздали филма „Карибски пирати”, по време на брачната си церемония в Двореца в Балчик. Това разкри Галя Георгиева, организатор международни фестивали, културна дейност и специални събития. Досега е имало брачни ритуали по приказки, за пръв път се използва филм. Ритуалът е приключил с „крадене” на булката, разбира се.\n\n67 са сватбите в Двореца през тази година. 34 от тях са изцяло български. Освен от региона, за ритуали в Балчик идват от всички краища на страната – Пловдив, София, Търговище, Ямбол, Плевен.\n\nОт смесените и чуждестранни бракове преобладават половинки на първо място от Румъния, следват от Франция, Англия, Чикаго. За пръв път двойка от Ню Йорк се е венчала в Двореца. Едни от най-екзотичните младоженци, венчали се досега в Двореца, са от о-в Бали, Сингапур, Дубай, Исландия, САЩ, Мексико, Венецуела.\n\nСтатистиката сочи, че в годините назад най-впечатляваща като численост е била сватбата на двойка от София, на която е имало 320 гости. Като най-помпозна би могла да се определи сватбената церемония на двойка от Румъния и Испания, на която всички гости, включително и младоженците, са били в традиционни фолклорни носии, типични за региона, от който произхожда рода им.\n\nЗа 2018 година вече има подадени 36 заявления за сватби в Двореца. Има дори едно за 2019 г.\n\nМястото, където младоженците изричат своите клетви на вярност, е едно от най-знаковите на територията на Двореца. Това е Нимфеума (Храм на водата) – римска лоджия, построена и използвана от румънската кралица Мария Александра Виктория де Единбур като място, на което тя е празнувала свои рождени и именни дни, посрещала е множество значими гости, делегации и шествия по различни официални поводи. Церемониите се провеждат в уникална обстановка на открито – сред оригиналната архитектура, редките цветя и дървета, под звуците на класическа музика и „Сватбеният марш” на Менделсон. Освен Нимфеума, за венчавка младоженците избират и параклиса, Плачещата градина или Розариума.\n                    ", "date": "2017.12.29", "title": "Карибска сватба в Двореца в Балчик"}
{"url": "http://www.monitor.bg/a/view/40473-%D0%9F%D0%B0%D1%80%D0%B8%D1%82%D0%B5-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%9C%D0%B8%D0%93-29-%D0%BE%D1%82%D0%B8%D0%B2%D0%B0%D1%82-%D0%B7%D0%B0-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BB%D0%B5%D1%82%D0%B8%D1%89%D0%B0-%D0%B8-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    Парите за поддръжка и ремонт на МиГ 29 ще бъдат пренасочени и ще отидат за летищата на ВВС и военните университети. 53,4 млн. лева допълнителни разходи е одобрил кабинетът на неприсъствено заседание на 22 декември, съобщиха от пресслужбата на правителството.\n\nОсновната част са в областта именно на отбраната. Така военно министерство ще получи 23 млн.лева, като 20 млн. лева от тях са за поддръжка на хардуера на информационните и навигационните системи на летищата на военновъздушните сили (ВВС). 2 млн. лева пък ще отиват за ремонтни дейности на същите летища. Около 1 млн. лева са заделени за реконструкция административната сграда на служба „Военна информация».\n\n28 млн. лева ще се изхарчат за ремонти дейности в държавните висши военни училища. Така НВУ „Васил Левски“ взима 16 млн. лева, а ВА „Г. С. Раковски“ ще прибере 7 млн. лева. Около 5 млн. лева отиват при ВВМУ „Н. Й. Вапцаров“.\"Средствата за ВВС се осигуряват за сметка на предвидените за осигуряване на летателната годност на самолетите МиГ-29 – процедура, която беше спряна поради обжалване от трета страна“, припомнят от кабинета. На 20 декември стана ясно, че украинската държавна компания „Укроборонпром“ е внесла жалба в КЗК срещу решението на военното ведомство за поддръжка на бойните самолети. С него всъщност се осигуряваше поддръжката на 15 изтребителя МиГ-29 за срок от 4 г., срещу сума 82 млн. лева. Военното министерството избра процедура на пряко договаряне с РСК „МиГ“, защото руското дружество единствено притежава лиценз и произвежда оригинални резервни части и разполага със способности да ремонтира и удължава експлоатацията на изтребителите МиГ-29.\n\nИзвън бюджета за военните, правителството отпусна и един милион лева за рехабилитация на общинската пътна мрежа в Елин Пелин. Милион ще отиде и за възстановяване и рехабилитация на улици в гр.Златарица и в с. Горско ново село. На община Аксаково се предоставят 400 000 лева за придобиване на последните три етажа от административната сграда на кметството.\n                    ", "date": "2017.12.29", "title": "Парите за ремонт на МиГ-29 отиват за военните летища и училища"}
{"url": "http://www.monitor.bg/a/view/72793-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BC%D0%BB%D0%B0%D0%B4%D0%BE%D0%B6%D0%B5%D0%BD%D1%86%D0%B8-%D1%81-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%BE-%D0%B8%D0%BC%D0%B0%D0%BD%D0%B5/", "text": "78-годишен е най-възрастният, казал „Да“ във Варна \n                    Над половината от младоженците, казали заветното „Да“ през 2017 г. са избрали да разделят имането си с половинката преди брака. Това показват данните на Агенцията по вписванията, която поддържа регистъра на съпружеските отношения.\n\nСпоред статистиката от близо 26 000 нови семейства у нас, над 14 000 са избрали сами да си поделят имуществото си с т.нар. разделен режим на собственост. При него натрупаното през годините имане от двойката се разпределя от самите съпрузи. Така ако по време на брака жената си е купила апартамент на свое име,\n\n\n\n\n\nбез да трябва да го дели с половинката си.\n\nНад 1200 стари двойки годишно се отказват от общата семейна собственост и решават сами да поделят фамилното си имане. Според статистиката до края на септември 2017 г. около 1200 двойки са подали молби за промяна на досегашното си имуществено положение. Най-често подписалите преди години семейства избират да сменят режима от обща собственост на т.нар. разделен. Малка част от старите двойки избират и формата на брачен договор, в който сами разписват как ще се дели семейното имане в случай на раздяла.\n\nМалко над един процент от браковете в страната се сключват с договор, сочи още стилистиката.\n\n\n\n\n\nкато само 322 млади семейства са подписали предбрачни договори. Оказва се, че са съвсем малко хората, които преди да надянат брачните халки стриктно описват кой какво ще получи при евентуален развод Всичко това показва, че българите не изневеряват на отколешната традиция да се женят на доверие и предварителното регулиране на имуществените отношения при развод все още е само екзотика.\n\nДанните показват и друг любопитен момент – и хора от третата възраст не се страхуват да надянат брачните окови. Най-възрастният младоженец във Варна през тази година, който казал заветното „да” на избраната си спътница в живота, е бил на 78 години. Това съобщи Яна Иванова, зам.-началник „Радостни ритуали” в общинската фирма „Обреди”. Тя уточни, че расте и общия брой на сватбите през годината, който е достигнал 1350, докато през м.г. те са били 1200.\n\nВъзрастта на влюбените, които скрепяват любовта си с официален брак, е основно между 20 и 35 години. Във Варна се заклеват във вечна вярност на своите български половинки хора от цял свят, казва Иванова, като пред служителите на Обредния дом през 2017 година са\n\n\n\n\n\nот Азия, както и от екзотично Перу. Интересен факт е, че почти всяка седмица във Варна намират своя съпруг или съпруга граждани на Украйна.\n\nПри смесените бракове почти задължителен е фолклорният ритуал, който е единствен по рода си в страната. Според Иванова, все по-търсени стават и сватбите, изнесени извън ритуалната зала, като особено натоварено е през лятото. Тогава граждански брак във Варна сключват по 15-20 двойки на ден, някои от които го правят на ветроход, други съчетават плаването с подводен ритуал аскваланги.\n\nДа кажат заветното “да” в морския град предпочитат и много влюбени от вътрешността на страната, като най-много през тази година са били младоженците от София и Велико Търново. Вече започнаха и записванията за 2018 година, като има влюбени, които са си запазили час за церемонията дори през ноември. Най-много обаче са записванията, свързани с нумерологията, като много младоженци залагат на датите 18.08 или 18.02, 2018 година.\n                    ", "date": "2017.12.29", "title": "Половината младоженци с разделено имане"}
{"url": "http://www.monitor.bg/a/view/34487-%D0%9E%D0%B1%D0%BC%D0%B8%D1%81%D0%BB%D1%8F%D1%82-%D1%82%D0%B0%D0%BA%D1%81%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D0%BA%D1%8A%D0%BC-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0/", "text": "Парите ще отиват за операторите в малките населени места\n                    Готвят се промени в определянето на цената на водата от догодина, научи „Монитор“. Освен самото потребление, в тарифата ще влиза фиксирана такса „Водомер“ и още една - „Солидарност”. Парите от нея ще се заделят във фонд за подпомагане на ВиК операторите в най-малките населени места. Това е записано в проекта за новия закон за водоснабдяването, който е почти готов и вероятно през февруари ще бъде обявен за обществено обсъждане. От МРРБ прогнозират, чеи след това в парламента. В него ще се предложи и механизъм за защита на социално слабите абонати.Според заместник регионалния министър Малина Крумова фондът, където ще се събират вноските от такса „Солидарност“ ще покрива нуждите на ВиК-инфраструктурата в малките селища в 240 агломерации с население между 2 и 10 хил. жители, както и за други по-големи градове и райони, които не са допустими за финансиране по оперативна програма „Околна среда“, защото не са консолидирани във ВиК асоциации, каквото е изискването на ЕС. Тепърва обаче ще се решава за източниците на такса „Солидарност“ - дали ще е за сметка на водните дружества или отново ще бъде плащана от потребителите.Изчисленията на строителното министерство сочат, че наличните средства за миналия и сегашния програмен период от еврофондовете за ВиК проекти от 4-5 млрд. лв. се оказват недостатъчни, защото са нужни над 12 милиарда.„Нашата отговорност е да направимза развитие на ВиК сектора. В противен случай оставаме само с ресурс за поддръжка и аварийни ремонти по мрежата“, смята Крумова. Зам.-министърът припомни за десетките селища в страната, където няма нормално водоснабдяване и там често има режим, особено през сухите месеци на годината. По думите й, за да се решат тези проблеми цената на водата трябва плавно да се повишава.По данни на МРРБ за последните 10 години в изграждането на ВиК инфраструктура са вложени над 500 млн. лв. В същото време обаче загубите на вода по мрежата за страната са средно 60%, а в Европа те са 2 пъти по-ниски.\n\n\n                    ", "date": "2017.12.29", "title": "Обмислят такса „солидарност“ към цената на водата"}
{"url": "http://www.monitor.bg/a/view/81256-%D0%90%D0%BF%D0%B0%D1%88%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%B8%D0%B3%D1%80%D0%B0%D1%87%D0%BA%D0%B8%D1%82%D0%B5-%D0%BE%D1%82-%D0%B5%D0%BB%D1%85%D0%B8%D1%82%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Нечувана наглост потресе жителите на Пловдив. Неизвестни лица са откраднали голяма част от украсата, поставена върху коледните елхи в центъра на Града под тепетата, предаде Нова ТВ.В момента наглите апаши се издирват, катто се преглеждат и записи от охранителни видеокамери.От играчките, с които бяха окичени елхите са останали само дръжки и други подобни остатъци.\n\n\n                    ", "date": "2017.12.29", "title": "Апаши задигнаха играчките от елхите в центъра на Пловдив (ОБНОВЕНА)"}
{"url": "http://www.monitor.bg/a/view/7495-%D0%A5%D1%80%D0%B0%D0%BD%D0%B0%D1%82%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BA%D0%BE%D0%BA%D1%82%D0%B5%D0%B9%D0%BB-%D0%BE%D1%82-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%B4%D0%BE%D0%B1%D0%B0%D0%B2%D0%BA%D0%B8-%D0%B8-%D0%B2%D0%BE%D0%B4%D0%B0/", "text": "Истинските „Снежанка“ и „Руска салата“ да са със стандарт „Стара планина“   * Проучваме как авиокомпаниите информират за правата ни при полет\n                    - Провокира ни най-вече идеята, че много от потребителите са небрежни към информацията на етикетите, а тя ни казва много. Този път не направихме лабораторни тестове, а обобщихме написаното на етикетите. От нея стана ясно, че двата вида салати -- Разбира се. Тези съставки са описани, но както казах, ние рядко четем тази информация.- На етикета е посочено, че тези салати съдържат захар, нишесте, карагенан, модифицирана скорбяла, палмово масло, желатин и др. Това са все добавки, разбъркани с вода.- Възможни са три варианта. Единият е да се обозначат като имитиращи. Вторият е да се запази името само за продукти, които се правят по определена рецепта, както се практикува при оцета вече. Оцет се нарича само продукт, приготвен от натурална киселина, а не от синтетична. Третият вариант е да се приеме някакъв стандарт за качество по подобие на „Стара планина“ или „България“, с които да се обозначават продукти, приготвени с такава рецепта. Това е доброволен знак за качество, отраслов стандарт. Не са задължителни, но дават ясна ориентация на потребителя. Така че това са трите подхода, които могат да помогнат за решаването на въпроса. По този начин ще знаем кои продукти отговарят на определени критерии.- Много често има видима връзка между качество и цена, но тук не установихме такава, за съжаление. Дори се оказа, че салати с разлика до три пъти в цената имат почти едни и същи съставки. Така че цената тук не може да бъде ориентир.- При нея липсват основно яйцата. Но това е малкият грях, защото намерихме огромно количество технологични добавки, които са напълно излишни. Във всяка салата има поне по три консерванта, влагат се и други добавки, за да се увеличи водното съдържание. Те не са опасни за здравето, но по този начин бягаме от натуралната храна и традициите и отиваме в един свят, пълен с химия. Хората консумират добавки не само с приема на тази храна, а и с много други. Така поемаме солидно количество консерванти, които дългосрочно могат да навредят на здравето ни. Консумираме и прекалено много въглехидрати и захари, които впоследствие водят до диабет и други болести.- Ние искаме просто потребителят да бъде информиран и да е наясно кой продукт е приготвен с натурални съставки и кой с добавки. Към момента това е трудно. Ние дори ползвахме лупа, за да разчетем етикетите. Те са толкова нечетивни, че хората просто си ги купуват и не обръщат внимание какво пише на тях. Факт е, че традиционните съставки почти липсват. Мога да ви дам друг пример - със сладоледа. Италианците се гордеят с това, че пазят оригиналната рецепта за производство на сладолед. Има три основни съставки, които са известни от миналото. Докато в промишлените сладоледи сега ще видите същия дълъг списък от добавки. Някак си много лесно у нас се отказахме от качеството. Лошото е, че при разлика от три пъти в цената между най-евтиния и най-скъпия продукт няма никаква разлика в качеството.- Първо трябва да четем внимателно етикетите. Другото е да прогоним мързела и когато имаме възможност, да си приготвяме сами храните, за да сме сигурни, че са с натурални съставки. Рискуваме след няколко години децата ни да не познават вкуса на натуралните съставки.- По-скоро са оплакванията от услугите - парно, ток, вода и телекомуникации. Използват се различни техники за задържане на клиенти, игри, които подвеждат. Подобно поведение е дразнещо.- Конкретно за празниците не, но по принцип хората се оплакват от лошо обслужване по хотелите - че няма отопление. Последните 2-3 месеца имаше много отменени полети. Сега правим проучване как авиокомпаниите информират потребителите за правата им по време на полет - дали е ясно къде можем да подадем оплаквания, кога имаме право на обезщетения. Ще оповестим резултатите до няколко седмици.- Това е строго индивидуално. Затова и повтаряме на хората, че всеки има права и никой няма да му ги защити, ако не направи сам нищо по въпроса. Положителното е, че все пак се натрупва някаква съдебна практика, която може да служи за пример. Това би ни насърчило.- Винаги го е имало и ще го има. Трудно можем да се застраховаме, особено в чужбина. Трябва да го имаме предвид, да внимаваме и да четем отзивите на хората, които са били на тези места.- Да, покрай Черния петък имаше сигнали от потребители с конкретни случаи. Те показаха, че цените са били завишавани около десет дни преди промоцията. Надявам се следващата година да преборим този проблем. Колегите ни в Португалия направиха едно мобилно приложение, което следи цените на най-големите интернет търговци и човек може да провери цената на дадена стока в определени периоди. Ще се опитаме да направим нещо подобно и у нас.- Да, тази практика съществува. Нека не поставяме всички търговци под общ знаменател, но съветвам хората да отделят повече време, за да сравняват офертите. Тогава ще ги излъжат по-трудно. Триковете с фалшиви намаления вървят само при забързаните потребители и тези, които не внимават. Богомил Николов е роден през 1971 г.Доктор по икономика от УНСС и магистър по политология и стопанско управление от СУ “Св. Климент Охридски” и университета “Еразмус” в Ротердам\nИзпълнителен директор е на Българската национална асоциация \"Активни потребители\" от 1999 г.\nЧлен е на Икономическия и социален съвет и Европейския икономически и социален комитет\n  \n\n\n                    ", "date": "2017.12.29", "title": "Храната се превърна в коктейл от технологични добавки и вода"}
{"url": "http://www.monitor.bg/a/view/59908-%D0%9D%D0%BE%D0%B2-%D1%83%D0%B6%D0%B0%D1%81-%D0%B2-%D0%9C%D0%BE%D1%81%D0%BA%D0%B2%D0%B0-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D1%81%D0%BF%D0%B8%D1%80%D0%BA%D0%B0-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8/", "text": "\n                    \n\n\n                    ", "date": "2017.12.29", "title": "Автобус се вряза в спирка в Москва и рани трима души (ОБНОВЕНА)"}
{"url": "http://www.monitor.bg/a/view/61551-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-29-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Ако имате важна работа свършете я до обед. Концентрирайте се над преките си служебни задачи и не протакайте изпълнението им. За следобед не планирайте амбициозни делови и търговски ангажименти. Намерете време да посетите близък или приятел нужаещ се от подкрепа и съдействие. Пасивността е нежелателна, но с нищо сериозно не се занимавайте. Празничната еуфория обезсмисля желанието и напъните ви да свършите нещо важно. Планирайте участие в благотворителни изяви до утре на обед. Жестовете ви ще се върнат с лихвите.Работа-5Пари-5Любов-5Късмет-4Здраве-4 Може да постигнете много в този ден, ако на всички нива спазвате закона. Бъдете сигурни, че ще ви спретнат компромат, ако решите да си спестите някои усилия и да нарушите предписанията. Енергийният ви потенциал нараства, а с него и желанието да постигнете последното, което сте си запланували за годината. Късметът ще е с вас, ще получавате отстъпки от цени на стоки и услуги и поне един длъжник ще ви се издължи. За утре сутрин планирайте и вие някакъв жест на внимание. Помислете кого сте пропуснали да обгрижите.Работа-5Пари-5Любов-6Късмет-5Здраве-5 Стегнете се, намерете време за всичко и за всички Ще доминирате в ситуацията, ще реализирате замислите си и ще привлечете бъдещи партньори. Не си губете времето в празни приказки. Сега е момента да се свърши като за последно в тази година важната работа, както за вас и семейството, така и за другите. За следобед планирайте участие в престижни мероприятия и светски събития. Добре е да се работи с благотворителна цел. До утре на обед направете подаръци или някакво дарение и сами ще бъдете дарени с любов и сила.Работа-5Пари-4Любов-6Късмет-5Здраве-4 Ден на високите енергии. Участвайте в престижни изяви и проекти. До обед свършете неотложната работа, а след това се обърнете повече към дома, близките и децата. Планирайте участие в някаква светска изява с благотворителна цел. До утре на обед е добре да правите това, за което някой ви помоли, а не това което смятате, че му е нужно. Навлизаме в деня на сърцето. До утре на обед се постарайте да стопите ледовете с тези, с които времето и амбициите са ви разделили. Не отминавайте протегнатите за помощ ръце.Работа-4Пари-5Любов-5Късмет-5Здраве-4 Пътувайте, осъществете последната за годината сделка. Внимавайте, спазвайте правилата. Група хора обединяват личните си интереси и позиции и готвят атака срещу вашите. Дано и вие сте подготвили колективен отпор и сте привлекли съмишленици и съюзници. До обед може да се размахват юмруци и да се разменят остри преплики, но с напредването на деня ще ви завладее желание да направите едно добро дело. Смирете амбицията. До утре на обед вземете участие в благотворителен проект.Работа-5Пари-5Любов-5Късмет-4Здраве-5 Силен и успешен ден за вас. Не се страхувайте да направите последния си амбициозен ход за тази година. Може да подпишете изгоден договор, да ви повишат и да постигнете успех в сделки и договаряния. Съдбата ще ви помогне да се внедрите и там, където до момента сте нямали шанс. Следобед смирете амбицията и до утре на обед направете жест или някакво дребно дарение. Бъдете сигурни, че ако дадете ще получите, ще ви забележат и оценят. И любовта ще ви възнагради, ще оцени усилията и дарбите ви.Работа-5Пари-4Любов-6Късмет-5Здраве-5 Не се препоръчва пасивност в този силен и творчески ден. Не се занимавайте само с такива неща, които ще ви докарат пренапрежение и конфликти. Ще изкачите още едно стъпало нагоре по пътя на професионалната амбиция при умело водене на преговори и сделки. Ще се договорите за взаимно изгодни начинания и проекти. Към края на работното време направете компромис спрямо колега и ще си спечелите подкрепа в бъдеще. Ако някой ви помоли за услуга до утре на обед не отказвайте съдействие.Работа-4Пари-5Любов-5Късмет-5Здраве-4 Не участвайте в колективни инициативи. Луната, символът на женското начало и на тълпата ви гледа в опозиция от знака на Телеца. Ще плащате за свои и чужди грешки, ще изневерите на партньора и на личния си стил на поведение. Смирете амбицията. Обърнете внимание на тези, които са ви подкрепяли и са работили за личната ви кауза и интереси. Не участвайте в протести и демонстрации на сила. Сближете се с близките, с които все нещо делите. Животът е един, материалното потъва в прахата на забравата и само любовта остава.Работа-4Пари-5Любов-6Късмет-4Здраве-5 Днес и утре ще свършите много добра работа, ще получите предложения, ще ви направят отстъпки и услуги. Тези, които в миналото сте обгрижили и защитили ще ви осигурят предимства и защити. Може да получите изгодно делово предложение. Следобед е добре да се участва в благотворителни изяви. Сами може да станете обект на обгрижване и да получите на ниска цена това, за което сте готови да дадете много. Добре е да се проведе прочистваща диета до утре на обед. Прочистете и връзките, бъдете с тези, които обичате и цените.Работа-5Пари-6Любов-5Късмет-5Здраве-5 Ден с възраждаща и стимулираща енергия и сила. Сега е момента да преговаряте за заплата, пари и повишение. До обед се концентрирайте върху най-важното, което сте планирали да свършите до края на годината. Ще получите най-доброто възможно в ситуацията, в която се намирате. Енергията ви блика като фонтан. Ще намерите важен източник на сила и ресурс и сами ще подкрепите нечии действия и амбиции. Този ден сближава души и сърца, позволява да получим каквото искаме или сме заслужили в предните месеци на старание.Работа-5Пари-5Любов-6Късмет-5Здраве-4 Тежък ден, особено за родените във втората декада. Луна, Юпитер и Марс ви гледат в пречупващи аспекти. Не предприемайте нищо рисково и амбициозно. Спазвайте закона и предписанията. Не си позволявайте да влизате в чужда територия на влияние или любов. Вероятни са компроматни атаки, ревност и тормозещи чувства. Спазвайте правилата и добрия тон на работното място. Не участвайте в пазарлъци за пари, имоти и торитории на влияние. Днес няма да оправите света, най-много да си докарате проблем.Работа-4Пари-4Любов-5Късмет-4Здраве-4 Ден за създаване на нови връзки, за лични и делови контакти и получаване на нови пълномощия. Сега е момента за взаимни жестове на внимание и обич. Никъде на отивайте без подарък, особено вечерта. Не мислете за пари, а за работата, която може да се уреди и да донесе ползи за всички участници в играта. Парите после ще дойдат. Уточнете позиции и амбици с надеждни партньори. Този ден позволява да затворите произвоствения си цикъл, да се разберете за бъдещите инициативи и да планирате действията си за следващата година.Работа-5Пари-4Любов-6Късмет-5Здраве-4 Личната ви година е седмица, която носи възможност за преход в нова среда. Завивате зад ъгъла. Старите връзки и приятелства остават в миналото. Предстои ви инвентаризация. Може да намерите много по-добре платена работа, но ще ви коства много усилия и нерви да ви приемат и оценят по достойнство. Чакат ви тежки и натоварени моменти, но в края на годната ще изкачите висок връх.Родените днес притежават разрушителна и градивна сила. Ще са винаги контра на застоя, ще търсят начини и методи да променят статуквото независимо какво ще им коства това. Добре е да имат юридическо образование. Често ще им се налага да използват силата на закона.Заченатите днес ще бъдат надарени с особени магически и физически сили. Дано ги използват за общото добро.\n\n\n                    ", "date": "2017.12.29", "title": "Хороскоп за 29 декември, петък"}
{"url": "http://www.monitor.bg/a/view/74367-%D0%91%D0%B5%D0%B1%D0%B5%D1%82%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%94%D0%B5%D1%81%D0%B8%D1%81%D0%BB%D0%B0%D0%B2%D0%B0/", "text": "\n                    Попфолк дивата Десислава получи подарък за Нова година – гушна втория си син по-рано от очакваното. Детето носи името Борис, а за новината съобщи щастливият татко в профила си в Инстаграм. „Няма по-прекрасно чувство на света от това да станеш баща! Благодаря на моята любима, че преди няколко часа ме дари със син“, написа боксьорът Благой Найденов. Общият наследник на спортиста и изпълнителката на „Гледай да не бъркаш“ трябваше да се появи на бял свят около Ивановден, но избърза и проплака на 28-и късно вечерта. Родителите вече са подготвили детски кът, но не в отделна стая, а в своята спалня. Кошарката и първите дрешки на детето също са налице. Наскоро звездата от „Пайнер“ сподели, че с Малката Кобра правили опити за бебе от доста време, но все пак новината за успеха била изненада. \n\n\n                    ", "date": "2017.12.29", "title": "Бебето изненада Десислава "}
{"url": "http://www.monitor.bg/a/view/21755-%D0%9A%D1%8A%D0%BC-7-%D0%BC%D0%BB%D0%BD-%D0%BB%D0%B5%D0%B2%D0%B0-%D1%87%D0%B0%D0%BA%D0%B0%D1%82-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Обща сума, приближаваща се до 7 млн. лева, се събира в джакпотите за тираж №104 на БСТ на Нова година. В \"6 от 49\" с последните 83 376,79 лв. след четвъртък останаха 3 084 544,54 лева. Очаква се до 31 януари към тях да се прибавят поне още към 90 000, защото и този тираж е специален, както и 103-ия и за него едно комбинация от най-популярната игра ще е по 1,20 лв., а не по 0,85, както е за редовните. Затова пък голямата награда от \"Втори шанс\" е луксозен автомобил \"Волво S60\". В \"6 от 42\" парите нараснаха с 18 920,77 лв., станаха 547 021,13 лева и ще пораснат с още към 20 000. В \"5/50 - 1/12 Зодиак\" си стоят непроменящите се 3 млн. лева. С далеч по-скромен дял са още две игри - в \"Тото Джокер\" са събрани 27 433,40 лева, след като никой не уцели тройка в четвъртък, а в \"Рожден ден\" чакат 8758,40 лева.\n\nВ тираж №103 най-голямата печалба беше 10 139 лева от играта \"5 от 35\". Те са от петица за 9074 лв. в I теглене, 10 четворки по 102,70 и 10 тройки по 3,80. Улучи ги любител на залозите, играл със 7 числа пълно комбиниране (ПК) в 4 области и 20 комбинация за \"Тото Джокер\" за 44 лева. Другата такава петица падна заедно със 7 тройки и от това се събраха 9100,60 лв. Уцелени са със система №9 за 6 лв.\n\n \n\nТото печалби\n\nТираж №103\n\n \n\n\"6 от 49\": Числа - (13, 14, 20, 21, 26, 35); 6 - няма, 5 - 8 по 3474,00 лв., 4 - по 59,40 лв., 3 - по 4,10 лв.; ДЖАКПОТ: 3 084 544,54 лв.\n\n \n\n\"6 от 42\": Числа - (7, 8, 14, 16, 21, 34); 6 - няма, 5 - 6 по 1839,50 лв., 4 - по 29,80 лв., 3 - по 2,60 лв.; ДЖАКПОТ: 547 021,13 лв.\n\n \n\n\"5 от 35\": I теглене - (9, 16, 20, 33, 34); 5 - 3 по 9074,00 лв., 4 - по 102,70 лв., 3 - по 3,80 лв.; I теглене - (5, 13, 18, 19, 20); 5 - 4 по 6805,50 лв., 4 - по 63,70 лв., 3 - по 3,10 лв.\n\n \n\n\"5/50 - 1/12 Зодиак\": Числа - (23, 27, 29, 39, 44); Зодия 10 - Козирог: 5+1 - няма, 5 - няма, 4+1 - няма, 4 - 2 по 500,00 лв., 3+1 - 17 по 100,00 лв., 3 - по 185 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\"\n\n \n\nПозиции - (2, 3, 5); Цифри - (8, 6, 8); 3 - няма, 2 - 760 по 36,10 лв.; ДЖАКПОТ: 27 433,40 лв.\n\n \n\n\"Рожден ден\": Година 90, месец 12, дата 18, ден 1; I група - няма, II - 1 от 581,80 лв., III - 2 по 232,70 лв., IV - 2 по 145,40 лв., V - 5 по 58,20 лв., VI - 5 по 46,50 лв., VII - 16 по 18,20 лв., VIII - 26 по 9,00 лв., IX - 58 по 6,00 лв., X - по 4,30 лв., XI - по 2,60 лв., XII - по 2,30 лв., XIII - по 1,80 лв., XIV - по 1,10 лв., XV - по 1,30 лв.; ДЖАКПОТ: 8758,40 лв.\n                    ", "date": "2017.12.29", "title": "Към 7 млн. лева чакат в джакпотите за Нова година"}
{"url": "http://www.monitor.bg/a/view/45176-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%A0%D0%BE%D0%BD%D0%B0%D0%BB%D0%B4%D0%BE-%D1%81%D1%82%D0%B0%D0%BD%D0%B0-%D0%B8-%D0%A1%D0%BF%D0%BE%D1%80%D1%82%D0%B8%D1%81%D1%82-%D0%BD%D0%BE%D0%BC%D0%B5%D1%80-1-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "„Реал” доминира на Globe Soccer Awards в Дубай\n                    Звездата на „Реал” (Мадрид) Кристиано Роналдо не спира да печели награди за 2017 година.Португалецът бе избран за Спортист №1 на Европа, като изпревари в класацията шампиона във Формула 1 Люис Хамилтън и тенис легендата Роже Федерер, които останаха съответно на 2-ро и 3-то място в крайното класиране. В анкетата участваха 26 медии от цял свят. Тази награда се връчва от 1958 година насам от полската информационна агенция ПАП.Роналдо е получил 159 точки от гласувалите журналисти, докато Хамилтън е със 143 точки, а Федерер - със 124. На четвъртото място пък е Рафаел Надал със 113 точки. Кристиано печели тази награда за втора поредна година.Само часове по-рано пък португалецът бе избран за Най-добър футболист на церемонията на Globe Soccer Awards в Дубай. Това е негов четвърти приз, като победителят не присъства на церемонията и получи наградата дистанционно от Алекс дел Пиеро, а вместо това изпрати видео обръщение. \"Как намирам място за всички трофеи? Не се притеснявайте, имам достатъчно място вкъщи. За мен това е специален момент и съм много щастлив! Благодаря на моите съотборници, на моя треньор - годината беше много специална за мен, с много трофеи. Благодаря на хората, които са гласували за мен. Правете това и през следващата година\", коментира португалецът.Иначе „Реал” (Мадрид) бе абсолютен хегемон в различните категории. Треньорът на испанския колос Зинедин Зидан получи приза за Най-добър наставник през 2017 година. Зизу прие от името на клуба и наградата за Най-добър отбор на „Реал”, като в речите си благодари два пъти на президента Флорентино Перес, за когото медиите в Испания постоянно твърдят, че ще уволнява Зидан. Французинът бе сред фаворитите и миналата година, но тогава отстъпи на Фернандо Сантош, който изведе Португалия до европейската титла. В надпреварата за Най-добър футболен агент пък очаквано спечели импресариото на Роналдо – Жорже Мендеш.\n\n\n                    ", "date": "2017.12.29", "title": "Кристиано Роналдо стана и Спортист номер 1 на Европа"}
{"url": "http://www.monitor.bg/a/view/25909-%D0%9E%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%9C%D0%B5%D1%81%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%81%D0%B2%D0%B0%D1%82%D0%B1%D0%B0%D1%80%D0%B8%D1%82%D0%B5/", "text": "Мануел Нойер се ожени с патерици\n                    2017 година донесе радостни събития за много знаменити спортисти и техните половинки в живота. Заветното \"Да\" казаха Лионел Меси, Антоан Гризман, Мануел Нойер, Серена Уилямс, Александър Овечкин и още много други.Сред най-запомнящите се обаче, безспорно бе сватбата на Лионел Меси и неговата дългогодишна приятелка Антонела Рокуцо. Двамата се венчаха на невероятно тържество в един от големите хотели на родния и за двамата Росарио. В Аржентина, а и по света събитието на 1 юли се превърна в светска новина номер едно. Заради голямата престъпност в родината на младоженците обаче Меси бе наел близо 500 души да се грижат за сигурността на гостите му, които пък наброяваха около 230. Над 150 журналисти правеха специални акредитации, за да имат достъп до тържеството и да го отразят за целия свят.Замъци, песни на Едит Пиаф и много шумно парти пък беляза сватбата на френския национал Антоан Гризман с приятелката му Ерика Чоперена, припомня gong.bg. Тържеството се състоя само няколко дни, след като футболистът се врече във вярност на „Атлетико“ (Мадрид). На церемонията в Паласио де Галиана в Толедо присъстваха само най-близките на младоженците, както и дъщеричката им Миа.С патерици пък трябваше да се ожени вратарят на „Байерн“ (М) и на Бундестима Мануел Нойер. Той реши да оползотвори времето, в което се възстановяваше от контузия, получена в 1/4-финалите на Шампионската лига, за да мине под венчило с 23-годишната си половинка Нина Вайс в църквата \"Мария Сантисима дела Мадия\" в италианския град Монополи.В тенис средите най-гръмката сватба бе на бившата номер едно в света Серена Уилямс с интернет магната Алексис Оханян. В списъка на 250-те гости в Ню Орлиънс бяха Бийонсе, Ева Лонгория, Ким Кардашиан и още звезди от светските среди.Целият американски тенис елит се събра и на сватбата на най-високия в тура – Джон Иснър, който се врече във вярност на приятелката си Мадисън Маккинли.Две руски звезди на спорта също минаха под венчило през 2017-а. Хокейната звезда на НХЛ Александър Овечкин вдигна най-запомнящата се сватба в родината си като взе за жена невероятната красавица – манекенката Анастасия Шубская. Лично руският президент Владимир Путин поздрави с телефонно обаждане младото семейство.Близо година, след като спечели олимпийската титла в Рио, звездата на художествената гимнастика Маргарита Мамун пък се омъжи за плувеца Александър Сухорукова.Под венчило през годината минаха още бившият и настоящият вратар на „Барса“ - Виктор Валдес и Марк-Андре тер Стеген, испанският нападател Алваро Мората, ММА шампионката Ронда Роузи и др.\n\n\n                    ", "date": "2017.12.29", "title": "Охраната на Меси повече от сватбарите"}
{"url": "http://www.monitor.bg/a/view/83928-%D0%A7%D0%BE%D1%87%D0%B5%D0%B2-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D1%81-%D0%B3%D0%BE%D0%BB-%D0%B7%D0%B0-%D0%9F%D0%B0%D0%BB%D0%B5%D1%80%D0%BC%D0%BE/", "text": "\n                    Българският национал Ивайло Чочев се завърна по блестящ начин в игра за „Палермо”. Халфът лекуваше контузия близо месец, а в последния мач за 2017 година излезе като титуляр срещу „Салернитана”. „Палермо” надделя у дома с 3:0, а именно Чочев бе автор на първия гол. Той дойде в 30-ата минута, когато националът ни се възползва от хубав пас на Александър Трайковски. В края на двубоя „Палермо” заби още две попадения чрез Гаетано Монакело и Мато Яло. С успеха тимът на българина си осигури първото място след края на мачовете през 2017 г. с 39 точки. На второ място е „Фрозиноне” с 37, а трети е „Емполи” с 34. Основната цел пред „Палермо” е завръщане в Серия „А”, като за момента Чочев и компания се справят отлично.\n\n\n                    ", "date": "2017.12.29", "title": "Чочев се завърна с гол за „Палермо”"}
{"url": "http://www.monitor.bg/a/view/76994-%D0%A2%D0%B5%D0%BD%D0%B8%D1%81-%D0%9C%D0%9C%D0%90-%D0%BE%D1%82-%D0%BA%D0%BB%D0%B0%D1%81%D0%B0-%D0%B8-%D1%85%D0%BE%D0%BA%D0%B5%D0%B9-%D0%BD%D0%B0-%D0%BB%D0%B5%D0%B4-%D0%BF%D0%BE-mtel-sport/", "text": "\n                    Развръзката на демонстративния тенис турнир \"Мубадала\" в Абу Даби и галавечер 219 на UFC са акцентите в програмата на спортните канали на Мтел в последния уикенд на 2017 г. Надпреварата \"Мубадала\", която се провежда ежегодно в Абу Даби, неслучайно носи названието световно първенство по тенис. В предишните си 9 издания в нея участват само шестима от най-добрите играчи, а е печелена от едва трима - Анди Мъри (2 пъти), Новак Джокович (3) и Рафаел Надал (4). Сега Рафа, който е №1 в света и Джокович, чието завръщане се очакваше с нетърпение, се отказаха от участие, но от той интригата не е намаляла. Финалният двубой на 30 декември от 17.00 ч. ще бъде излъчен по Mtel Sport 1.\n\nВ последния ден за годината Mtel Sport 2 ще предава пряко галавечер 219 на UFC от Лас Вегас. Началото е 5.00 ч., а основният двубой ще противопостави две от най-популярните дами в света на бойните спортове. Крис Сайборг, която доминира през последните години, ще защитава титлата си в категория „перо” срещу Холи Холм – първата жена, победила легендата Ронда Раузи. Внимание заслужава и битката между руснака Хабиб Нурмагомедов и бразилеца Едсон Барбоса в лека категория. Този, който спечели, ще има шанса да се бие срещу Конър Макгрегър или временния шампион Тони Фъргюсън.\n\nСпортните канали на Мтел са подготвили и качествено посрещане на новата 2018 г. На 1 януари от 20.00 ч., всички спортни фенове ще станат свидетели на най-голямото събитие в сезона на Националната хокейна лига – традиционният мач на открито – „Зимна класика”. Един срещу друг пред повече от 60 000 фена ще се изправят отборите на \"Бъфало Сейбърс\" и \"Ню Йорк Рейнджърс\". Домакин на зрелището е бейзболният стадион \"Сити Фийлд\" в Ню Йорк, а двубоят ще се предава пряко по Mtel Sport 2.\n                    ", "date": "2017.12.29", "title": "Тенис, ММА от класа и хокей на лед по Mtel Sport"}
{"url": "http://www.monitor.bg/a/view/89010-%D0%92%D0%B5%D0%BD%D0%B3%D0%B5%D1%80-%D0%B8%D0%B7%D1%80%D0%B0%D0%B2%D0%BD%D0%B8-%D1%81%D1%8A%D1%80-%D0%90%D0%BB%D0%B5%D0%BA%D1%81-%D1%81-%D0%B8%D0%B7%D0%BC%D1%8A%D1%87%D0%B5%D0%BD%D0%B0-%D0%BF%D0%BE%D0%B1%D0%B5%D0%B4%D0%B0/", "text": "\n                    „Арсенал” победи „Кристъл Палас” много трудно като гост с 3:2 в мач от 20-ия кръг на Висшата лига. След успеха „артилеристите” не се изкачиха нагоре в класирането, но се изравниха по точки с петия „Тотнъм” – по 37. Резултата за гостите откри Шкодран Мустафи в 25-ата минута, но в 50-ата минута Андрос Таунзенд възстанови равенството. В 63-ата Алексис Санчес отново върна преднината на \"артилеристите\", а в 66-ата минута заби и втори гол за 3:1 в полза на „Арсенал”. Джейм Томкинс намали в 89-ата минута за 2:3, като до края играчите на Венгер успяха да удържат победата.Това бе рекорден 810-и мач за Арсен Венгер начело на „Арсенал” във Висшата лига. Така той изравни постижението на сър Алекс Фъргюсън, който бе лидер по този показател до момента. В следващия си двубой Венгер ще има възможност да изпревари великия шотландец, с когото водеха спор години наред във Висшата лига. Любопитното е, че Венгер може да изпревари Сър Алекс навръх 76-ия рожден ден на шотландеца, който е на 31 декември. Тогава „Арсенал” играе с „Уест Бромич”. \n\n\n                    ", "date": "2017.12.29", "title": "Венгер изравни сър Алекс с измъчена победа"}
{"url": "http://www.monitor.bg/a/view/17758-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BF%D1%80%D0%B0%D1%89%D0%B0-%D0%BD%D0%B5%D0%BD%D1%83%D0%B6%D0%BD%D0%B8%D1%8F-%D0%90%D1%80%D0%B4%D0%B0-%D0%A2%D1%83%D1%80%D0%B0%D0%BD-%D0%B2-%D0%91%D0%B5%D1%88%D0%B8%D0%BA%D1%82%D0%B0%D1%88/", "text": "\n                    Арда Туран изненадващо може да премине в „Бешикташ”. Очаква се турският клуб и „Барселона” да постигнат споразумение за трансфера на играча в близките дни, категорични са медиите в Испания. Самият Туран е изразил съгласие да продължи кариерата си в гранда от Истанбул. 30-годишният футболист няма нито един официален мач за каталунците от началото на сезона, което значи, че ако премине в „Бешикташ”, ще може да играе срещу „Байерн” (Мюнхен) в 1/8-финалите на Шампионска лига.Туран е юноша на „Галатасарай” и има 130 мача за първия тим, но е дал принципното си съгласие да премине в редиците на конкурента от Истанбул. „Бешикташ” е предложил оферта на „Барселона” на стойност 30 милиона евро, която устройва каталунците. Заплатата на Туран ще бъде 5 милиона евро на година. Договорът му с „Барса” бе до лятото на 2020 година, но по всичко изглежда, че няма да бъде изпълнен докрай.Според вестник Sport пък Туран ще бъде само един от петимата напускащи „Камп Ноу” тази зима. Набелязани за гонене са Рафиня Алкантара, Жерард Деулофеу и Алейш Видал, а Хавиер Масчерано сам си тръгва в посока Китай. “Лос блаугранас” искат да освободят пари от бюджета за евентуален трансфер на Филипе Коутиньо или друга звезда, твърди още изданието.\n\n\n                    ", "date": "2017.12.29", "title": "„Барселона“ праща ненужния Арда Туран в „Бешикташ”"}
{"url": "http://www.monitor.bg/a/view/39975-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D0%B2%D0%BB%D0%B5%D0%B7%D0%B5-%D1%81%D1%80%D0%B5%D0%B4-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%A5%D0%BE%D0%BF%D0%BC%D0%B0%D0%BD/", "text": "\n                    \n                                        Президентът на Българската федерация по тенис Стефан Цветков получи поредното признание на международно ниво. Цветков, който е член на Борда на директорите на Международната тенис федерация (ITF), влиза и в Борда на директорите на \"Hopman Cup Pty\". Това е компанията, която представлява интересите на ITF за едноименното събитие.\"Хопман къп\" е световният отборен тенис турнир на смесени двойки, провеждан в австралийския град Пърт в началото на януари всяка година.През 2018-а там ще играят Роже Федерер с партньорката си Белинда Бенчич, както и Саша Зверев, Джак Сок, Давид Гофен, Анджелик Кербер, Южени Бушар.Преди години и България имаше своя отбор в лицето на Григор Димитров и Цветана Пиронкова.Сега първата ни ракета при мъжете започва като №1 в схемата в Бризбейн, където пък Виктория Томова отпадна в първия кръг на квалификациите. 22-годишната софиянка, която измести Пиронкова за №1 у нас, загуби от поставената под номер 1 в пресявките Наталия Вихлянцева (Рус) с 6:7(4), 3:6.Друга от националките ни \"Фед Къп\" Елица Костова също нямаше късмет при жребия за квалификациите на турнира в Оклънд (НЗ). Тя стартира срещу поставената под номер 1 в пресявките Яна Фет (Хър), която е 103-а в световната ранглиста, докато Костова е 204-а.\n                    \n                                    ", "date": "2017.12.29", "title": "Българин влезе сред шефовете на „Хопман“"}
{"url": "http://www.monitor.bg/a/view/74797-%D0%9C%D0%B0%D1%80%D0%B8%D0%BD%D0%BE%D0%B2-%D0%BD%D0%B0-%D0%BD%D0%B8%D0%B2%D0%BE-%D0%BF%D1%80%D0%B8-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D0%A1%D1%82%D1%8F%D1%83%D0%B0/", "text": "\n                    Павел Маринов изигра силен мач за „Стяуа“, но неговият отбор записа загуба в румънското първенство. Тимът отстъпи като гост на „Орадя“ с 81:89. Националът се отчете с 12 точки, 2 борби и 2 асистенции за близо 36 минути игра.Загубата бе четвърта за „Стяуа“, като тимът има и седем победи.Друг национал - Иван Лилов, и „Дебрецен“ направиха грешна стъпка в унгарското първенство. Тимът на българина отстъпи у дома на КТЕ-Дуна със 79:84. Въпреки поражението, Лилов отново се представи на ниво. Той бе сред най-резултатните за своя отбор с 15 точки, като освен това записа на сметката си още 5 борби и 3 асистенции. Това бе втора поредна загуба за „Дебрецен“ и общо седма, като отборът има и шест победи.Чавдар Костов пък от няколко дни се подготвя със състава на „Левски“. Играещият в Македония национал използва почивката си у дома, за да поддържа форма, а на „сините“ им предстои мач със „Спартак“ (Пл) днес от 16 ч в зала „Универсиада“. Тимът на Тити Папазов спечели пет от шестте си мача през декември и ще се опита да продължи успешната си серия.\n\n\n                    ", "date": "2017.12.29", "title": "Маринов на ниво при загуба на „Стяуа“"}
{"url": "http://www.monitor.bg/a/view/32485-%D0%9D%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0%D1%82-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%98%D0%B2%D0%B0%D0%BD%D0%BE%D0%B2%D0%B4%D0%B5%D0%BD/", "text": "Мартин Камбуров и Ивелин Попов фаворити за отличието\n                    Победителят в 57-ата анкета „Футболист на годината“ ще бъде обявен на 7 януари 2018 г. - Ивановден. Церемонията по награждаването ще се състои в Централен военен клуб в София от 18,30 часа. Ще бъде награден и треньор №1 на България, както и най-добрите футболисти в българското първенство за 2017 г.В традиционната анкета тази година гласуваха 104-ма спортни журналисти, представители на 48 медии. Отново ще бъде отличен и №1 на България в женския футбол, информираха от БФС. Също така за втора поредна година Българската асоциация на спортните журналисти ще присъди специалната награда „Лъвско сърце – Трифон Иванов“. Тя се присъжда за проявени мъжество и характер, за смелост и доблест, за безкомпромисност и пълно себераздаване в името на любимата игра и на България. Интересното е, че тази година церемонията ще бъде излъчвана и пряко във Фейсбук страницата на националния ни отбор по футбол.Гласуването за най-добрия български играч приключи преди седмица, като организаторите вече са готови с преброяването на гласовете. Победителят е ясен, но се пази в строга тайна. Според информация на „Монитор” фаворит за отличието е капитанът на националния отбор Ивелин Попов, който стана шампион на Русия със „Спартак” (Москва) и след това игра в Шампионската лига. Като основен негов конкурент пък се сочи неостаряващият Мартин Камбуров, както и силно представящият се в „Палермо” Ивайло Чочев. Ако Попето спечели, това ще е негова трета поредна победа, след като бе на върха през 2015 и 2016 година.При треньорите пък фаворит е Станимир Стоилов, който спечели за четвърти пореден път титлата в Казахстан с „Астана”, както и селекционерът на държавния тим Петър Хубчев. \n\n\n                    ", "date": "2017.12.29", "title": "Награждават Футболист на годината на Ивановден"}
{"url": "http://www.monitor.bg/a/view/88534-%D0%A7%D0%B8%D1%87%D0%BE-%D0%92%D0%B5%D0%BD%D1%86%D0%B8-%D0%91%D0%BB%D0%B0%D0%B3%D0%BE%D0%B9-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D0%BC%D0%B5-%D0%B7%D0%B0%D0%B1%D1%80%D0%B0%D0%B2%D0%B8-%D1%87%D0%B0%D0%BB%D0%B3%D0%BE%D1%82%D0%B5%D0%BA%D0%B8%D1%82%D0%B5-%D0%BD%D0%B5-%D0%BC%D1%83-%D0%BF%D0%BE%D0%BD%D0%B0%D1%81%D1%8F%D1%82/", "text": "\n                    Няма шанс Благой Георгиев да се завърне в „Славия”. Това увери босът на „белите” Венцеслав Стефанов, който в колоритния си стил коментира, че е сърдит на бившия национал. Както е ясно, Джизъса преди дни бе освободен от руския „Оренбург” и в момента си търси нов отбор, като слуховете веднага го пратиха към „Овча купел”.Стефанов обаче посъветва Георгиев да не се връща в България, защото явно чалготеките не му понасяли. „Благо Георгиев не съм го чувал от година и половина. Забрави ни, съжали Чичо Венци пред Sportal.bg. - Той обича да забравя хората, когато те вече не му трябват. Няма нищо общо с Митко Рангелов, Чавдар Янков… Двамата се обаждат, не забравят родния клуб. Тук не става въпрос за мен, а говорим за уважение към хората, които са ти помагали. На всеки празник получавам честитки от Тодор Колев от „Етър“, Филип Филипов. Те не са юноши на нашия клуб, но са играли в „Славия“. Иначе пожелавам на Благо Георгиев да е жив и здрав - той, семейството му, децата. За него е по-добре да не се връща, а да си стои при децата, защото така ще е далеч от чалготеките. Те не са за него, не му понасят”, завърши босът на „Славия”, който разкри, че скоро ще бъдат обявени трансферите на двама нови играчи, единият от които е младежки национал.\n\n\n                    ", "date": "2017.12.29", "title": "Чичо Венци: Благой Георгиев ме забрави, чалготеките не му понасят"}
{"url": "http://www.monitor.bg/a/view/24899-%D0%9C%D0%B0%D1%80%D0%B8%D1%86%D0%B0-%D1%81%D0%B5-%D0%BF%D0%BE%D0%B4%D1%81%D0%B8%D0%BB%D0%B8-%D1%81-%D0%BA%D0%B0%D0%BD%D0%B0%D0%B4%D1%81%D0%BA%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BA%D0%B0/", "text": "Ники Николов с 12 т. за \"Белгородие\" при победа над\"Зенит\"\n                    Женският волейболен отбор на \"Марица\" се подсили с нова нападателка - канадската националка Шайна Джозеф, която играе на поста диагонал. С нея чужденките в състава стават две, другата е сръбкинята Кристина Чешляр. Джозев вече е подписала договора си с българските шампионки и ще се присъедини към тях по време на лагера в Турция след Нова година, съобщи клубният сайт volleymaritza.bg. Нейният официален дебют ще е на 11 януари, когато в пловдивската зала \"Колодрума\" тимът посреща сръбския \"Визура\" в мач от груповата фаза на Шампионската лига.\n\nШайна е от Отава и е на 22 г. Тя беше топреализатор за канадките в мача им с България от турнира Гран при през 2016 г., загубен с 2:3. С преминаването си в \"Марица\" високата 183 см волейболистка ще постигне и мечтата си да играе като професионалистка. Другата й голяма цел обаче си остава да се изяви на олимпийски игри с националния си тим в Токио\n\n\"Опитвам се да науча колкото мога повече, за да бъда най-добрият спортист, който мога да бъда. Всичко останало ще си дойде на мястото\", твърди пред сайта Шайна Джозеф.\n\n\"Марица\" ще загрее за предстоящите двубои от Шампионската лига с 2 контроли в Турция. В \"Бурса\" пловдивчанки ще играят с местните елитни отбори \"Нилюфер Беледийеси\" на 3 януари и \"Бурса Бююкшехир Беледийе\" на 5-и, преди завръщането в Пловдив.\n\nМеждувременно \"Белгородие\", който отстрани нашия ЦСКА от турнира за купата на CEV, записа впечатляваща победа с 3:1 (17,-21, 20, 15) над шампиона \"Зенит\" (Казан) в 16-ия кръг на Суперлигата на Русия. Българският национал Николай Николов изигра много силен мач и завърши с 12 точки (4 блока) и стана №1 на блокада за победителите. Сергей Тетюхин също направи 12 т. За \"Зенит\" със 17 пък най-резултатен беше Константин Бакун.\n\nТодор Скримов пък направи 16 точки за \"Нова\" (Новокуйбишевск) при загубата с 1:3 (21,-23,-24,-18).\n\nВ 11-ия кръг на женската Суперлига на Русия \"Динамо\" (Казан) спечели с 3:1 (19, 25,-17, 16) дербито с \"Динамо\" (Москва) и излезе начело в класирането. Елица Василева завърши с 12 точки за победителките, а най-резултатна беше Наталия Мамадова с 20 т.\n                    ", "date": "2017.12.29", "title": "\"Марица\" се подсили с канадска националка"}
{"url": "http://www.monitor.bg/a/view/29237-%D0%93%D0%B0%D0%B1%D0%BE%D0%BD%D0%B5%D1%86-%D1%81%D0%BC%D0%B5%D0%BD%D1%8F-%D0%9A%D1%83%D0%BB%D0%BC%D0%B0-%D0%B2-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "\n                    ЦСКА-София е на път да направи интернационална смяна на поста ляво крило. Колумбийският халф Густаво Кулма ще напусне клуба, като на негово място ще дойде габонецът Хасан Камара.Само преди два месеца Кулма преподписа договора си с „червените”, но преди дни е сюрпризирал неприятно треньора Стамен Белчев с молба да бъде освободен. Южноамериканецът е заявил, че няма желание повече да играе в България, като искането му е да се завърне в родината. За Кулма има оферта от местен отбор, като шефовете са се съгласили да го пуснат под наем до края на сезона. След това пък клаузата за откупуване ще бъде минимална, съобщиха от „Армията”. Ако Кулма напусне, той ще е третият играч, който си събира багажа в зимната пауза, след като това вече направиха Кевин Меркадо и Антон Недялков.Фаворитът за заместник Хасан Камара пък ще излезе без пари на ЦСКА-София, след като в близките дни се очаква да разтрогне по взаимно съгласие с втородивизионния френски „Реймс”. Той бе титуляр само в два мача през есента и не успя да се наложи в тима. Според френските медии цената на Камара е 300 000 евро, но от клуба му ще се съгласят да го пуснат без пари.\n\n\n                    ", "date": "2017.12.29", "title": "Габонец сменя Кулма в ЦСКА-София"}
{"url": "http://www.monitor.bg/a/view/13690-%D0%9B%D0%B8%D0%BD%D0%B4%D0%B0%D1%80%D0%B5%D0%B2%D0%B0-%D0%BF%D1%80%D0%B5%D0%B6%D0%B0%D0%BB%D0%B8-%D0%9A%D0%BE%D1%86%D0%B5%D1%82%D0%BE-%D1%82%D1%80%D1%8A%D0%B3%D0%BD%D0%B0-%D0%BD%D0%B0-%D0%BB%D0%BE%D0%B2-%D0%B7%D0%B0-%D0%BC%D1%8A%D0%B6%D0%B5/", "text": "\n                    Изкусителната моделка Зорница Линдарева прежали фолк певецът Константин, по който хлътна в риалити формата „Вип Брадър“ и тръгна на лов за мъже. Линдарева се появи на 12-я рожден ден на Bedroom Premium Club без кавалер, но това стана причина хубавицата да бъде ухажвана от повечето от присъстващите кавалери. Тя не спря да се усмихва и да се забавлява на шоуто за рождения ден на елитния клуб, което бе подчинено на най-касовият филм в историята на киното \"Аватар\", който буквално оживя на сцената на клуба, на която се изявиха 20 танцьори от България и Румъния. Причудливи сини създания превзеха клуба за един невиждан по размерите си пърформанс. Зад пулта застанаха DJ C-FUSION, DJ Gorro, DJ Stephan Gee и Vera Russo MC. Сред ВИП гостите бяха Христо Сираков, който се появи в компанията на своя близък приятел Любен Дилов-син и носителката на титлата Playmate 2017 – Нора Недкова, Ася Капчикова с половинката си Живко, фолк дивата Мария, рап изпълнителите Pavell&Venci Venc и много други спортисти, риалити звезди и фатални красавици.\n\n\n                    ", "date": "2017.12.29", "title": "Линдарева прежали Коцето, тръгна на лов за мъже"}
{"url": "http://www.monitor.bg/a/view/54473-%D0%A7%D0%B8%D1%84%D1%81%D1%82%D0%BE%D1%81%D0%B2%D0%B0%D1%89%D0%B8-%D1%81%D0%B5-%D0%BA%D0%BE%D1%81%D1%82%D0%B5%D0%BD%D1%83%D1%80%D0%BA%D0%B8-%D0%BE%D0%B7%D0%B2%D1%83%D1%87%D0%B0%D0%B2%D0%B0%D1%82-%D0%B4%D1%80%D0%B0%D0%BA%D0%BE%D0%BD-%D0%BE%D1%82-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5/", "text": "\n                    Дракон от кървавата сага „Игра на тронове“ е озвучен от двойка чифтосващи се костенурки, съобщават „Лента“ и „Радиолаб“. Става въпрос за един от любимците на Денерис Таргариен – Дрогон. „Денерис го е кръстила в чест на своя загинал мъж хал Дрого. Той подсвирква след нея, заглежда дупето й“, разказа в интервю звукорежисьорът на хитовата поредица Пола Фарфийлд. При близост със своята „майка“ Дрогон издава мъркащоподобни звуци, но от екипа решават вместо котка, да запишат костенурки, докато правят шумен секс.Феновете на интерпретацията на култовата „Песен за огън и лед“ на Джордж Р. Р. Мартин ще чакат последния осми сезон до 2019 г. Още не е обявена дата за премиерата, но епизодите ще са само седем. Обмислят се обаче спин оф продукции за Вестерос и Кралски чертог. „Би било лудост, с тази огромна и наситена с персонажи вселена, създадена от Джордж, поне да не прегърнем идеята, което и правим“, издаде наскоро програмният директор на НВО Кейси Блойс.  \n\n\n                    ", "date": "2017.12.29", "title": "Чифстосващи се костенурки озвучават дракон от „Игра на тронове\""}
{"url": "http://www.monitor.bg/a/view/63091-%D0%A2%D0%BE%D0%BD%D0%B8-%D0%A1%D1%82%D0%BE%D1%80%D0%B0%D1%80%D0%BE-%D0%B8-%D0%A1%D0%B0%D1%88%D0%BE-%D0%A0%D0%BE%D0%BC%D0%B0%D0%BD-%D0%B4%D0%B5%D0%BB%D1%8F%D1%82-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0/", "text": "\n                    Попфолк ветераните Тони Стораро и Сашо Роман делят една жена. Любовният триъгълник се заформи в първия дует между двамата изпълнители - „Да съм с нея“. „Сашо Роман е човек, който страшно много уважавам и който още в началото на моя професионален път повярва в мен и ми предрече хубава кариера. Срещнахме се, когато аз прохождах, а той вече беше утвърдено име. Той каза, че ме чакат само успехи. Когато си млад и зелен, да чуеш такива думи от един титан в бранша, е нещо, което не се забравя.“, разказа Стораро-старши. Идеята за съвместния проект е по инициатива на Тони, а Сашо вярва, че песента ще остане в българската музикална история. Текстът е дело на Георги Милчев-Годжи и е подарък за двамата певци. На режисьорския стол за видеото към парчето сяда Иван Иванов-Кърпата, а гримът е поверен на Силвия Василева.   \n\n\n                    ", "date": "2017.12.29", "title": "Тони Стораро и Сашо Роман делят една жена"}
{"url": "http://www.monitor.bg/a/view/38317-%D0%9F%D0%B0%D0%B2%D0%B5%D0%BB-%D0%B8-%D0%92%D0%B5%D0%BD%D1%86%D0%B8-%D0%92%D0%B5%D0%BD%D1%86-%D0%B2%D0%B5%D1%81%D0%B5%D0%BB%D1%8F%D1%82-%D1%80%D1%83%D1%81%D0%B5%D0%BD%D1%86%D0%B8-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89/", "text": "\n                    Павел и Венци Венц ще веселят русенци в новогодишната нощ. Концертът на хип-хоп дуото ще започне в 23,00 часа на 31 декември на централния площад пред сградата на общината.\n\nКметът на Русе Пламен Стоилов ще отправи своите пожелания малко преди полунощ. Събралите се на площада ще могат да проследят на екран новогодишното приветствие на на Президента на България Румен Радев, а след това да се насладят на празничната заря.\n\nПо традиция навръх Нова година оркестър и солисти от ФТТ „Найден Киров” ще сгреят публиката със своите изпълнения, а на площада ще се извие новогодишно хоро. Водещ на концертната програма ще е актрисата Ралица Константинова.\n\nКонцертът е заключителното събитие на Коледно-новогодишния фестивал, организиран от Община Русе.\n                    ", "date": "2017.12.29", "title": "Павел и Венци Венц веселят  русенци в новогодишната нощ"}
{"url": "http://www.monitor.bg/a/view/76026-%D0%90%D0%BC%D0%B0%D0%BD%D0%B4%D0%B0-%D0%91%D0%B0%D0%B9%D0%BD%D1%81-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%BA%D0%B8%D0%BD%D0%BE%D1%82%D0%BE/", "text": "\n                    Актрисата Аманда Байнс се връща в киното и телевизията след като направи 8-годишна пауза. Чаровната блондинка, която изгря още като дете със собствено шоу по тв канала „Никелодеон“, вече има няколко предложени роли за идната година. „През 2018 г. Аманда ще завърши модното училище и ще се върне към актьорското майсторство. Има нялколко оферти, но не е избрала най-добрата за голямото си завръщане“, издаде пред в. Page Six неиният адвокат. „Искам да се върна и към телевизията. Може би ще гостувам в шоу, на което съм голям фен и може да стана звезда в друго“, загатна и звездата от „Тя е пич“.31-годишната красавица пазеше медийно мълчание от 2013 до сега, след като бе арестувана няколко пъти за злоупотреба с алкохол и наркотици, а поведението й бе определено като заплашително за обществото. В момента тя изучава дизайн в Модния институт в Лос Анджелис, като в бъдеще се надява да има собствена линия.   \n\n\n                    ", "date": "2017.12.29", "title": "Аманда Байнс се връща в киното"}
{"url": "http://www.monitor.bg/a/view/70201-%D0%9E%D1%82%D0%BB%D0%B0%D0%B3%D0%B0%D1%82-%D0%95%D0%B2%D0%B8%D1%82%D0%B0-%D0%B7%D0%B0-2019/", "text": "\n                    Първото представяне на бродуейския мюзикъл „Евита“ в България се отлага. Спектакълът, който трябваше да стъпи на сцената в зала 1 на НДК на 21 февруари, ще се проведе през 2019. Нова дата още не е уговорена, но причината за промяната е логистична – удължен период на световното турне на мюзикъла в Близкия Изток. Закупените билети могат да бъдат върнати на касите от мрежите на Eventim, от които са закупени.   \n\n\n                    ", "date": "2017.12.29", "title": "Отлагат „Евита“ за 2019"}
{"url": "http://www.monitor.bg/a/view/29031-%D0%A0%D1%83%D1%81%D0%BA%D0%B8-%D0%90%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%B5%D0%BD-%D1%81%D1%8A%D0%B2%D0%B5%D1%82-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B2%D0%B0-%D1%81%D0%B5%D0%BA%D1%81-%D0%B8%D0%B3%D1%80%D0%B0%D1%87%D0%BA%D0%B0-%D0%B7%D0%B0-%D0%BF%D0%BE%D0%B4%D0%B0%D1%80%D1%8A%D0%BA/", "text": "\n                    В навечерието на Нова година официалният сайт на Архитектурния съвет на Москва удиви посетителите си с необичайна статия-гид със съвети за подаръци за празника. В дългия списък с предмети, с които интернет порталът ни препоръчва да зарадваме близките си, фигурира и мастурбатор модел „Tenga 3D Module“, предаде Лента.ру. По-късно от сайта този пункт беше премахнат, но агенцията публикува скриншот с еротичната оферта.\n\n          „Подарък от категорията 18+, който можете да подарите на себе си или на любимия си човек. Артикулът ще ви зарадва с фактурната си „фасада“ и ще ви подари незабравими усещания“, гласи рекламният текст под секс играчката. Сред останалите предложения на Архитектурния съвет са подаръци, изработени от дърво, копринени шалове и кърпички, тениски, книги и други предмети на архитектурно-строителна тематика. Пресата припомня, че споменатият съвет работи от 2013 г. към Столичния комитет по архитектура и градско строителство като постоянен колегиален и съвещателен орган. Една от основните му задачи е да разглежда и оценява различни проекти, като ландшафтен и градски дизайн, монументално изкуство, рекламно оформление и др., посочва Лента.ру.\n\n          Междувременно Метеорологичната служба попари надеждите на московчани за снежна Новогодишна нощ. Единственото, на което столичани и гости на столицата могат да разчитат на празника, са слаби валежи от мокър сняг, предаде РИА Новости. Синоптиците посочват, че това ще е най-сухата Новогодишна нощ от времената на Йосиф Сталин, или по-точно от 1950 година насам. Нощта срещу 1 януари ще бъде е аномално топла за региона – окачва се температурите да паднат едва до минус 2 градуса, а в първия ден на 2018 г. живакът ще отчита цели 2 градуса над нулата. Нещо повече – 2017 г. стана най-топлата година за цялата история на метеорологично наблюдение в Русия, констатират синоптиците.   \n                    ", "date": "2017.12.29", "title": "Руски Архитектурен съвет препоръчва секс играчка за подарък "}
{"url": "http://www.monitor.bg/a/view/53996-%D0%A1%D1%8A%D0%B1%D1%80%D0%B0%D1%85%D0%B0-%D0%BD%D0%B0%D0%B9%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%B8%D1%81%D1%82%D0%BE%D1%80%D0%B8%D0%B8-%D0%BD%D0%B0-2017-%D0%B3%D0%BE%D0%B4%D0%B8%D0%BD%D0%B0/", "text": "\n                    През 2017 г. централно място в медийното пространство заемаха Доналд Тръмп, Брекзит и фалшивите новини. През годината обаче бяха отразени и доста странни събития, при това съвсем истински. За да изпрати подобаващо 2017 г., британският в. \"Дейли експрес\" припомня някои от тях:\n\n- Осем магарета бяха арестувани в Индия, след като опасоха скъпо струващи растения пред местен затвор.\n\n- Самолетен полет от Шанхай, Китай, беше отложен, след като добронамерена дама хвърли монети в двигателя \"за късмет\".\n\n- Мъж, арестуван в Минесота, САЩ, по обвинение в притежание на наркотици, предложи карта за освобождаване от затвора от играта \"Монополи\" на задържалия го полицай. Арестантът заяви, че носи картончето \"за всеки случай\".\n\n- Посолството на Великобритания в Йордания назначи котарак на име Лорънс за главен мишелов.\n\n- След гласуване във Великобритания за избор на име на изследователска лодка, плавателното средство беше наречено Боути Макбоутфейс. Международният отклик не закъсня - австралийският щат Нов Южен Уелс кръсти ферибот в пристанището на Сидни Фери Макферифейс, а влак в Швеция се сдоби с името Трейни Мактрейнфейс.\n\n- Учени изчислиха, че паяците изяждат двойно повече плячка от хората - между 400 и 800 тона годишно.\n\n- Изследване установи, че пърженето на мазни храни може да забави глобалното затопляне, подпомагайки формирането на облаци.\n\n- Църквата на Летящото спагетено чудовище получи забрана да се саморекламира по улиците в Берлин, Германия, тъй като не е религиозна общност.\n\n- На погребално изложение в Токио, Япония, беше представен робот, който може да бъде нает за траурен обредник.\n                    ", "date": "2017.12.29", "title": "Събраха най-странните истории на 2017 година"}
{"url": "http://www.monitor.bg/a/view/40765-porsche-%D1%81%D0%B5-%D0%B7%D0%B0%D1%85%D0%B2%D0%B0%D0%BD%D0%B0-%D1%81-%D0%BF%D1%87%D0%B5%D0%BB%D0%B0%D1%80%D1%81%D1%82%D0%B2%D0%BE/", "text": "\n                    Porsche пусна на пазара първата си партида ... мед, събран от пчели на територията на завода на марката в Лайпциг. Продуктът е с име Turbienchen и се продава във фирмения магазин на автомобилния производител в територията на комплекса му. В момента в природната зона на завода с площ 40 хектара има 25 колонии пчели с около 1,5 милиона насекоми. За първия си сезон от май тази година те са произвели около 400 килограма липов мед.\n\nВ Германия пчелите се охраняват от федералния закон за охрана на природата и от федерални правила за охрана на видовете. Те са приети заради рязкото намаляване на пчелната популация, заради използването в селското стопанство на пестициди и появата на нови вируси и бактерии.\n\nИнициативата на известната немска спортна марка е насочена към увеличаване популацията на полезните насекоми, които имат важно значение за осигуряването на биологичното разнообразие. Проектът на Porsche в областа на охраната на околната среда е уникален за автоиндустрията. Освен медоносните пчели, на територията на комплекса има още стадо зубри, понита, птици и земноводни.\n\nС производство на хранителни продукти се занимава още и компанията-майка Volkswagen. С нейната търговска марка се предлагат кренвирши от ситно накълцано свинско месо тип къривурст, както и кетчуп.\n                    ", "date": "2017.12.29", "title": "Porsche се захвана с пчеларство"}
{"url": "http://www.monitor.bg/a/view/16327-%D0%9D%D0%BE%D0%B2%D0%B0-%D0%B2%D1%8A%D0%BB%D0%BD%D0%B0-%D0%BE%D1%82-%D1%81%D0%BA%D0%BE%D0%BA-%D0%BD%D0%B0-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    \"Тъмни\" облаци се задават за домакинствата в Гърция, които заради наложените им рестрикции казват, че трудно съумяват да преодолеят трудностите, породени от кризата, съобщава Нюз.ин.\n\nСпоред цитирано от изданието проучване близо петима на всеки десет гърци заявяват, че този месец трудно са се оправили с разходите.\n\n9,5 на сто отговарят, че изобщо не могат да се справят. През декември този процент е отбелязал ръст с 1,5 пункта в сравнение с ноември.\n\nПетима на всеки десет гърци пък посочват, че се оправят, но с много големи трудности.\n\n37,5 на сто от запитаните казват, че успяват да се справят с трудностите, но за сметка на това настрана не им оставали много пари. Един на всеки десет заявява, че финансово се оправя.\n\nНюз.ин алармира, че на фона на всичко това данъкоплатците в Гърция са изправени пред нова вълна от данъци и съкращения, които се задават от началото на Новата година, тъй като много от ангажиментите, поети от правителството спрямо кредиторите на страната са били гласувани през май тази година, но изпълнението им започва от 2018 г.\n\n2018-а ще започне с повишения на редица данъци, а също и с нов скок на осигуровките за упражняващите свободни професии, докато от 2019 г. нататък се очаквало да дойде другият студен душ, когато в сила ще влязат договорените нови намаления на пенсиите, информира още изданието.\n\nМеждувременно гръцките кредитори предлагат огромни отстъпки, вариращи от 70 до 90 процента, за кредитополучатели с дългове от потребителски кредити, кредитни карти или заеми за малки предприятия без обезпечение, пише \"Български новини\".\n\nAlpha Bank използва стимулите за големи отстъпки в писма, които е изпратила на около 156 000 длъжници. Фактът, че това се отнася до около 240 000 лоши кредити, означава, че някои длъжници могат да имат два или три просрочени заеми. „Евробанк“ използва същата стратегия за кредити. Повечето от тях варират между 5 000 и 7 000 евро и са закъснели повече от десетилетие. Това означава, че банките очакват да съберат малка част от тези дългове, достигайки 250 млн. евро за „Алфа“ и 350 млн. евро за „Евробанк“, като всъщност приемат, че останалата част от дълга е несъбираема.\n\n \n                    ", "date": "2017.12.29", "title": "Нова вълна от скок на данъците в Гърция"}
{"url": "http://www.monitor.bg/a/view/9521-%D0%94%D0%B5%D0%B2%D0%B5%D1%82%D0%B8%D0%BC%D0%B0-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%9A%D0%B8%D0%BF%D1%8A%D1%80/", "text": "\n                     \n\nДевет ще са кандидатите за президентските избори в Република Кипър, които ще се произведат на 28 януари, съобщават гръцките електронни издания.\n\nЯвна преднина сред кандидатите има сегашният президент Никос Анастасиадис, но социолозите на острова прогнозират, че ще е нужен втори тур на 4 февруари, тъй като първият няма да излъчи победител.\n\nВъв връзка с това се отбелязва, че оставал открит въпросът доколко негов противник на втория тур ще е лидерът на Демократическата партия ДИКО Николас Пападопулос или това ще е Ставрос Малас, който се подкрепя от лявата партия АКЕЛ.\n\nВестници информират още, че днес се очаква да бъдат внесени кандидатурите в конгресния център в Никозия. Кандидати за тези избори са също така председателят на Гражданския алианс Йоргос Лиликас, лидерът на Националния народен фронт ЕЛАМ Христос Христу, както и още други четирима. Това са Харис Аристиду, Христакис Капилиотис, Андреас Евстратиу и Михалис Минас.\n\nСъгласно законодателството в Кипър всеки кандидат трябва да заплати такса от две хиляди евро, която след това му се връща, ако за него са гласували най-малко три процента от избирателите. В противен случай сумата са изземва.\n\nДопитванията показват, че изходът от президентските избори в Кипър ще се реши на втория тур, тъй като на първия никой от кандидатите няма да може да събере необходимите 50 процента плюс един гласа.\n\nСмята се, че на първия тур кипърският президент ще получи 32 на сто от гласовете, лидерът на Демократическата партия ДИКО Николас Пападопулос - 22 на сто, подкрепяният от лявата АКЕЛ Ставрас Малас - 16 на сто, председателят на Гражданския алианс Йоргос Лиликас - 5 на сто.\n\n\"Въздържалите се\" са 5 на сто, а все още \"нерешилите\" за кого да гласуват - 13 на сто.\n                    ", "date": "2017.12.29", "title": "Деветима в битката за президент на Кипър"}
{"url": "http://www.monitor.bg/a/view/48542-%D0%9D%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%97%D0%B5%D0%BC%D1%8F%D1%82%D0%B0-%D1%81%D1%82%D0%B0%D0%B2%D0%B0-9-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BF%D1%80%D0%B5%D0%B7-2050-%D0%B3/", "text": "\n                    Броят на населението на планетата на 1 януари 2018 г. ще достигне 7 444 443 881 души, предвижда статистическата служба на САЩ. В сравнение с 1 януари 2017 г. на планетата ще има със 78,5 милиона души повече. Прирастът ще бъде 1,07 процента. Очаква се през януари 2018 г. \"всяка секунда да се раждат 4,3 бебета, да умират 1,8 души\". По-рано статистическата служба публикува предвиждания за 2050 година. Според тях земното население тогава ще наброява 9 милиарда. В началото на XI век Земята е била обитавана от 310 милиона души, през 1900 - от 1,6 милиарда. Шестмилиардната граница е преодоляна през 1999 година. Седем милиарда станахме през 2011 година. На 1 януари 2018 в САЩ ще живеят 326,97 милиона души. Това е с 2,3 милиона повече отколкото на 1 януари 2017.\n\n \n                    ", "date": "2017.12.29", "title": "Населението на Земята става 9 милиарда през 2050 г."}
{"url": "http://www.monitor.bg/a/view/54961-%D0%9A%D1%8A%D1%80%D0%BF%D1%8F%D1%82-%D0%BF%D1%8A%D1%82%D0%BD%D0%B8%D1%8F-%D0%B7%D0%B0%D0%BA%D0%BE%D0%BD-%D0%BD%D0%B0-%D0%B2%D1%81%D0%B5%D0%BA%D0%B8-160-%D1%83%D0%B1%D0%B8%D1%82%D0%B8/", "text": "Резултатите се чакат  догодина\n                    В края на настоящата 2017 година МВР отчита 6590 тежки катастрофи в страната досега. Жертвите на пътя са над 640 души, а ранените са над 8291. И двата показателя растат с всеки изминал ден. Борбата със загубените животи пък се изчерпва със законови промени и повече проверки. От приемането му през 1999 г. Законът за движение по пътищата е бил променян 69 пъти, което прави средно по 4 пъти на година, или на всеки 160 убити при катастрофи. Това ще го разберем през следващия отчетен период другата година. А дотогава ще бъдат изгубени още животи. Още хора ще останат инвалиди. Семейства ще изгубят близките си. А застрахователите ще отчитат загуби. През това време законодателите ще коват промени. 2017 година беше добра за новите поправки в най-променяния закон. На 22 юни парламентът ги прие окончателно. Първото основно изменение беше за премахването на пътния знак, който предупреждава за камери. Причината за тази промяна беше, че множество глоби за превишена скорост се отменят, тъй като преди радара не е бил поставен такъв пътен знак. Изискването за подобен знак затрудняваше изключително мобилните радари, тъй като полицаите трябваше да си носят подвижен знак, който да слагат преди патрула. Аргументът срещу отпадането на предупредителния знак беше, че така се нарушават правата на гражданите и те не знаят, че влизат в зона, където могат да бъдат заснети.Пътуване на премиера Бойко Борисов до Пловдив за среща с посланика на Австрия Роланд Хаузер промени тежестта на везните. „Много е демократично, но е абсолютна глупост - табела „има камера“. И там всички намаляват, минават на камерата и газ. Защо трябва да има табела да ги предупреждава, нали трябва през целия маршрут да караш така? В Германия е без камери, но те са известни със своята дисциплина“, обясни тогава Борисов. След думите му последва и промяната. Законът отмени необходимостта за поставянето на знаци, но те си останаха на пътя.Остана и растящата статистика на загиналите и пострадалитеОказа се, че пияните са много виновни. И също се измъквали без наказания заради недомислени наредби. Така месец по-късно последва и промяна във въпросната наредба, която казва, че те сами ще си плащат глобите, а пропуските, за които се хващаха адвокатите, за да измъкнат клиентите си, бяха отстранени.Пияните обаче продължиха да газят по пътищата. Дори решиха да им свалят номерата на колите. Това също не ги спря. Въпреки заловените 11 863-ма пияни и близо 2599 дрогирани шофьори от началото на годината касапницата по пътя продължи. С нея продължиха и погребенията на цели загинали семейства.Тогава се реши, че не само джигитите имат вина за стряскащите цифри. Трошките, които карат, също спомагали за постоянно растящия брой на загиналите. Така се стигна и до промяната за служебно прекратяване на регистрацията на колите, когато по време на периодичен технически преглед се установят опасни неизправности.  При прехвърляне на собствеността на МПС с писмен договор в него пък ще се записва показанието на километража му към деня на продажбата. В тази връзка са предвидени и санкции, които ще се налагат на лице, което манипулира и/или измени показанията на километража. Въведе се и изискване за допълнителни технически прегледи, когато превозното средство е временно спряно от движение поради неизправност, възникнала след произшествие.Промените не спряха дотук. Последва тежка катастрофа край ловешкото село Микре, където 9 души намериха смъртта си в автобус. Всичките до един слепи, прибиращи се от екскурзия, където трябвало да разглеждат забележителности. Парадокс, който доведе до жестоки проверки на фирмата превозвач. Но пък и прокара изискването за въвеждане на видеорегистратори във всички автобуси, както и поставянето на предпазни колани на всички седалки в превозното средство. Нов бич за така или иначе изгладнелите превозвачи и нова печалба за хората, които ще вкарват техниката и предпазните средства. Малка победа за едни, загуба за други и безсмислени фанфари за трети.  Нарушителите издействаха и други мерки. Купиха се нови патрулки, с нови камери и дори с принтери, на които да се разпечатват актовете и наказателните постановления. Оказа се обаче, че старите камери не можели да снимат през прозорците на новите коли. Последваха проверки и закани за наказания. Но такива така и не бяха съобщени. За сметка на това се обяви, че дори пътниците в колите ще бъдат проверявани от Пътна полиция и ще им се връчват наказателните постановления, ако не са били намерени преди това от кварталния. Но и това обаче повиши с едва няколко процента събираемостта на глобите. Не помогна особено и отнемането на книжката и спирането на колата от движение за неплатен акт.Със заключителните разпоредби на промените се прави изменение на Наказателния кодекс, като се премахва приложението на чл. 78а (ако деецът не е осъждан, а наказанието е до три години, се налага глоба), в случай че извършителят е употребил наркотични вещества. Това означава, че шофирането след употреба на наркотични вещества ще се наказва с от една до три години затвор. \n\n\n                    ", "date": "2017.12.29", "title": " Кърпят пътния закон  на всеки 160 убити"}
{"url": "http://www.monitor.bg/a/view/24063-%D0%9F%D0%B8%D1%8F%D0%BD-%D0%B4%D0%BE-%D0%BA%D0%BE%D0%B7%D0%B8%D1%80%D0%BA%D0%B0%D1%82%D0%B0-%D1%83%D0%B1%D0%B8-%D1%81%D1%82%D0%B0%D1%80%D0%B5%D1%86-%D0%BF%D1%80%D0%B8-%D1%83%D0%B4%D0%B0%D1%80-%D0%B2-%D0%B4%D1%8A%D1%80%D0%B2%D0%BE/", "text": "\n                    80-годишен жител на новозагорското село Сокол загина на място след жесток удар на автомобила, в който се возел в крайпътно дърво.Трагичният за дядо Митьо инцидент е станал около 13,30 часа на 28 декември по път ІІІ-5503 в землището на село Еленово, където автомобил „Опел корса“ буквално излетял от асфалта и почти прекършил стара круша край нивата.На място е загинал старецът, който седял до водача, ранена, без опасност за живота е и возещата се на задната седалка 60-годишна пътничка.Преди да откарат с линейка в МБАЛ – Сливен кървящия от забилите се в лицето му стъкла шофьор пътните полицаи  направили проба за алкохол. Оказало се, че 62-годишният новозагорец  Енчо М. е седнал зад волана на корсата след повече от солидна почерпка – стрелката на апарата спряла чак на 2,36 промила алкохолно съдържание в издишания въздух. Образувано е досъдебно производство, уведомена е сливенската окръжна прокуратура. По разказа на кметицата на село Сокол Янка Георгиева загиналият дядо Митьо останал преди няколко години вдовец, споминал се синът му, а наскоро станало ясно, че е дъщеря му тежко болна. „Въпреки нещастията, които го сполетяха се държеше, беше много оправен човек, всичко му идваше отръки…“, разказа селската управничка. Тя уточни, че загиналият и неговият племенник, шофьорът Енчо Маринов  ходили по работа до село Еленово, вероятно там водачът ударил няколко ракии „на крак“. Пострадалата 62-годишна била съпругата на пияния шофьор, тя пък страдала от алцхаймер.Злополуката е станала недалеко от мястото, където рано заранта на 12 декември автобус на транспортната компания „Дичони“ – Ямбол по същия начин се вряза в дърво и на място загинаха 56-годишният водач Георги Костов и седящият зад него 49- годишен Кольо Иванов, служител на държавното „Язовири и каскади“. Тогава с различни по-леки наранявания се разминаха 8 от общо 22-та пътници , отиващи на работа в ТЕЦ „Марица изток-2“. Все още досъдебното производство за тази трагедия не е приключило, назначени са няколко различни технически експертизи и е рано да се каже дали повреда в двигателя или прилошаване на шофьора е било в основата на катастрофата, коментираха разследващите.  \n\n\n                    ", "date": "2017.12.29", "title": "Пиян до козирката уби старец при удар в дърво     "}
{"url": "http://www.monitor.bg/a/view/3413-%D0%94%D0%B5%D0%BA%D0%B5%D0%BC%D0%B2%D1%80%D0%B8-%D0%BE%D1%85%D0%BB%D0%B0%D0%B4%D0%B8-%D0%BE%D0%BF%D1%82%D0%B8%D0%BC%D0%B8%D0%B7%D0%BC%D0%B0-%D0%BD%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B8%D1%82%D0%B5-%D0%B7%D0%B0-%D0%B1%D0%B8%D0%B7%D0%BD%D0%B5%D1%81/", "text": "\n                    През декември общият показател на бизнес климата се понижава с 1.6 пункта спрямо ноември, съобщи Националният статистически институт. По-неблагоприятен бизнес климат е регистриран в промишлеността, строителството и сектора на услугите, докато в търговията на дребно запазва приблизително равнището си от предходния месец.\n\nСъставният показател \"бизнес климат в промишлеността\" намалява с 1.9 пункта , което се дължи на по-резервираните очаквания на промишлените предприемачи за бизнес състоянието на предприятията през следващите шест месеца. Анкетата отчита намаление и на осигуреността на производството с поръчки от чужбина, което е съпроводено и с понижени очаквания за дейността на предприятията през следващите три месеца.\n\nПоказателят \"бизнес климат в строителството\" спада с 3.5 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. Според тях получените нови поръчки през последния месец намаляват, като и прогнозите им за дейността през следващите три месеца са песимистични. Основните фактори, затрудняващи предприятията, продължават да са несигурната икономическа среда, конкуренцията в бранша и недостигът на работна сила, като анкетата отчита отслабване на негативното влияние на първите два фактора.\n\nБизнес климатът в търговията на дребно запазва приблизително нивото си от ноември. Оценките на търговците на дребно за настоящото бизнес състояние на предприятията и прогнозите им за развитието на техния бизнес през следващите шест месеца остават благоприятни. Относно обема на продажбите и поръчките към доставчиците през следващите три месеца обаче очакванията им се влошават.\n\nПоказателят \"бизнес климат в сектора на услугите\" се понижава с 0.9 пункта главно поради изместване на очакванията на мениджърите за бизнес състоянието на предприятията през следващите шест месеца от \"по-добро\" към запазване на \"същото\". По отношение на настоящото и очакваното търсене на услуги мненията им са по-резервирани.\n                    ", "date": "2017.12.29", "title": "Декември охлади оптимизма на предприемачите за бизнес"}
{"url": "http://www.monitor.bg/a/view/77243-%D0%9F%D1%83%D1%81%D0%BA%D0%B0%D1%82-%D0%BD%D0%BE%D0%B2%D0%B0-%D0%B4%D0%B2%D1%83%D0%BB%D0%B5%D0%B2%D0%BA%D0%B0-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "За нумизматите емитират още 3000 колекционерски на същата тема\n                    Във връзка с представителството ни на ЕС Българската народна банка (БНБ) пуска в обръщение нови две монети.От 2 януари 2018 г. колекционерите ще могат да си купят сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\". Тя ще се продава на касите на БНБ и „Дружество за касови услуги“ в София, Бургас, Варна, Плевен, Пловдив за 66 лева, а номиналната й стойност е 10 лева.В позлатения вътрешен кръг е изобразена емблемата на Българската народна банка с годината „1879“, както и годината на емисията. От обратната страна пък е  Теглото й е 20 грама, а диаметърът 40 мм. Паричката ще бъде пусната в тираж само от 3000 броя.Другата монета пък е двулевка, която също ще бъде пусната в обращение от първия работен ден от новата година. Лицето й по нищо не се отличава от металната двулевка. Но на гърба й вместо лика на Паисий Хилендарски е изобразено логото на председателството. Теглото на монетата ще бъде 9 грама, а диаметърът й 26,5 мм. Общият брой на тези нови двулевки ще е 500 000.През тази година  Централната ни банка отбеляза с монета 140 години от рождението на Елин Пелин, както и 150 години от построяването на моста на Кольо Фичето край Бяла. Рилският манастир също бе изобразен на стотинка, както и „Благовещение“ и „Хан Тервел“ част от серията „Средновековни български владетели“.През идната година, освен за председателството, ще бъдат направени и други четири специални монети. През февруари се очаква да бъде пусната монета по случай 140 години от Освобождението на България. За април се планира монета с името „Старият бряст в Сливен“. Ликът на цар Иван Асен II също ще бъде изобразен на монета от 10 лева. Свети Първомъченик Стефан пък ще излезе в края на другата година, а номиналната стойност на парата ще бъде 100 лева.Според календара на БНБ през 2019 г. и 2020 г. ще бъдат пуснати още 9 възпоменателни монети. 2019 г. ще отбележи  както и 150 години от основаването на БАН. Евлоги и Христо Георгиеври, както и Дряновският манастир също ще бъдат на разположение на нумизматите. През 2019 г. Пловдив ще бъде Европейска столица на културата, като събитието ще бъде увековечено със сребърна пара.След две години пък ще очакваме още монетите „Цар Калоян“, „Кукери“, „Рождество Христово“ и „125 години от рождението на Гео Милев“.\n\n\n                    ", "date": "2017.12.29", "title": "Пускат нова двулевка за БГ председателството (СНИМКИ)"}
{"url": "http://www.monitor.bg/a/view/35559-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D1%87%D0%B0%D0%BA%D0%B0-100-%D0%B1%D0%BE%D0%BD%D0%B0-%D0%B7%D0%B0-%D0%B4%D0%BE%D0%BC%D0%B0-%D0%BD%D0%B0-%D0%9B%D0%B8%D0%BB%D0%B8%D0%B5%D0%B2/", "text": "\n                    100 000 лв. за ремонт и възстановяване на дома, където е прекарал детството си поетът Николай Лилиев очаква да получи по програма „Красива България“ община Стара Загора, съобщи кметът Живко Тодоров.Проектът е подготвен и представен за одобрение пред управляващия орган, очакванията са средствата да бъдат получени в самото начало на новата 2018 година, след което да бъде обявена обществена поръчка за реализацията му. Двуетажната къща се намира на пресечката на улиците „Петър Парчевич“ и „Христо Ботев“, тя е обявена за паметник на културата и в продължение на десетилетия беше собственост на министерството на културата. От началото на 2016 година е прехвърлена безвъзмездно на община Стара Загора, но междувременно покривът е изгнил, потрошени са били прозорците, наркомани са превърнали част от помещенията в свои „спални“.За последно къщата е била използвана за редакцията на някогашното литературно списание „Участие“ в началото на 90-те години на миналия ХХ век, от тогава е и некрологът за кончината на главния му редактор , поета Жеко Христов.След приключването на ремонтните дейности ще се обмисли как точно ще бъде използван имотът, уточни старозагорският градоначалник. Той очаква до няколко месеца да отвори вратите музеят „Литературна Стара Загора“, който има нов дом в приземния етаж на сграда в центъра, където са настанени регионалната библиотека „Захари Княжески“ и административния съд.300 000 лв е приготвила за следващата финансова година общината за оборудването на помещенията, където ще се съхраняват безценни ръкописи , документи и вещи, свързани с живота на писатели като Кирил Христов, Иван Хаджихристов, Николай Лилиев, Иван Мирчев и много други труженици на литературното поприще от Града на липите.Близо четвърт век музеят беше сврян в маломерен апартамент, след като по силата на реституционните закони беше изваден от сградата на някогашната Азманова болница до родния дом на поета Веселин Ханчев.\n\n\n                    ", "date": "2017.12.29", "title": "Стара Загора чака 100 бона за дома на Лилиев      "}
{"url": "http://www.monitor.bg/a/view/84321-%D0%A0%D0%B5%D0%BC%D0%BE%D0%BD%D1%82-%D0%BC%D0%B5%D1%81%D1%82%D0%B8-100-%D0%B4%D0%B5%D1%86%D0%B0-%D0%BE%D1%82-%D0%BE%D0%B1%D1%89%D0%B5%D0%B6%D0%B8%D1%82%D0%B8%D0%B5/", "text": "\n                    Ремонт на сградата на общежитието към училище“ Георги Бенковски“ в Пазарджик стана причина 100 средношколци да търсят къде да живеят, докато траят обновителните работи. Това информираха родители, които преди празниците дошли да забират децата си от общежитието и останали неприятно изненадани от съобщение на входната врата. Бележката гласи „ От утре, 21 декември, спира парното и молим учениците да си вдигнат багажа! Няма да има и вода!“. Хората, които живеят в различни отдалечени краища на областта,  са принудени да изпращат децата си да спят по близки и познати за месец. Ремонтът на въпросната сграда бе планиран по проект с евросредства и трябваше да започне през лятото заедно с обновлението на още 4 училищни сгради в община Пазарджик.  От общината уточниха, че е създадена организация 45 крайно нуждаещи се ученика да бъдат настанени на 2 януари в сградата на другото Средношколско общежитие в града. За останалите ученици, домуващи в ремонтиращото се общежитие, се създават условия да бъдат настанени в сградата на общежитието на бившия Педагогически колеж към ПУ „Паисий Хилендарски” , което се намира на ул. „Неофит Бозвели” 29 до приключване на ремонтните дейности.\n                    ", "date": "2017.12.29", "title": "Ремонт мести 100 деца от общежитие"}
{"url": "http://www.monitor.bg/a/view/33222-%D0%9E%D0%B1%D1%89%D0%B8%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D1%81%D0%B5-%D0%BF%D0%B0%D0%BA-%D1%89%D0%B5-%D0%BE%D0%B1%D1%8F%D0%B2%D0%B8-%D1%87%D0%B0%D1%81%D1%82%D0%B8%D1%87%D0%BD%D0%BE-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%B1%D0%BE%D0%BA%D0%BB%D1%83%D0%BA%D0%B0/", "text": "\n                    Община Пазарджик ще обяви частично бедствено положение заради факта, че още не работи новата клетка в Регионалното депо за твърди битови отпадъци. Това обяви кметът Тодор Попов по време на последното за тази година редовно заседание на местните ситипарламентаристи. Възможността да се обяви бедствено положение се случва ден по-късно, след като областният управител на Пазарджик Стефан Мирев отказа да бъде обявено такова в останалите 8 общини, които членуват в сдружението за регионалното депо. Според кмета на Пазарджик Тодор Попов обаче, ако бъде обявено частично бедствено положение ще има възможност да бъде сключен директен договор с фирма-оператор на новата клетка за 7 дни, за да може от 1 януари отпадъците на Пазарджик и селата да се депонират там. На 5 януари се очаква да стане ясно дали ще има обжалване пред ВАС от загубилото конкурса за оператор ДЗЗД. Ако бъде подадена жалба, договорът с фирмата-оператор ще бъде удължен с още 30 дни, колкото позволява законът. Тъй като едно обжалване може да се проточи във времето самата община ще започне да се подготвя да стане оператор на депото до окончателното произнасяне на съда, аргументира се кметът на Пазарджик. Той посъветва колегите си от другите общини в региона също да обявят бедствено положение.\n                    ", "date": "2017.12.29", "title": "Община Пазарджик все пак ще обяви частично бедствено положение заради кризата с боклука"}
{"url": "http://www.monitor.bg/a/view/80806-%D0%91%D0%BB%D0%BE%D0%BA%D0%B0%D0%B4%D0%B0%D1%82%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%8F%D1%81%D0%BD%D0%B0-%D0%B4%D0%BE-9-%D1%8F%D0%BD%D1%83%D0%B0%D1%80%D0%B8/", "text": "\n                    Улиците, които ще бъдат затваряни за първите дни от българското председателство на Съвета на ЕС, ще бъдат обявени два дни преди официалното откриване на 11 януари. Столичната община ще разпространи карта, която ще показва кои точно отсечки ще бъдат забранени за движение, както и обходни маршрути. Това обяви кметът на София Йорданка Фандъкова на годишната си среща с журналисти. „Искаме максимално да намалим напрежение сред софиянци, за да не се стига до изнервяне“, обясни Фандъкова.Столичният кмет обяви, че основен приоритет на общината през следващата година ще бъде борбата с мръсния въздух. „Вярвам, че това не е просто поредната важна и сериозна задача на общината, а това е обща кауза на всички граждани. Това не просто мярка, която някой може да вземе и да се реши проблема. Това са навици – на придвижване, на отопление“, каза Фандъкова. Тя припомни, че в момента тече поръчка на 120 автобуса на природен газ и ще бъдат закупени и 20 електробуса. В началото на 2018 г. ще бъдат пуснати в експлоатация и седемте газанализатора, които общината дари на КАТ. Фандъкова разкри, че системата на общината за ранното предупреждение за замърсяването на въздуха, която заработи в средата на декември, до момента е със 100% точност. Догодина ще продължи и обсъждането на конкретните мерки на кметството за борбата с мръсния въздух, сред които са безплатен градски транспорт, по-скъпа синя зона и дори ограничаване на колите в центъра на града. „За мен е много важно да се предприемат мерки, които да доведат до реален резултат“, каза още Фандъкова.Междувременно стана ясно, че над 100 000 цветни луковици, 5000 вечнозелени храсти и 30 японски вишни ще са част от четирите тематични цветни фигури, посветени на Председателството на Съвета на ЕС. Фигурите са разположени на ключови места в столицата, като се очаква да разцъфнат още през ранната пролет, съобщи БГНЕС. Цветна фигура с площ от половин декар с логото на българското Председателство на ЕС ще посреща гостите още от летището. За изработката й са засадени 2 800 корена вечнозелени и листопадни храсти - туя, смрика, кисел.трън, пт.грозде, лавровишна, спирея, хибискус, и над 7000 броя цветя - виола, сантолина. 30-те японски вишни вече са засадени в близост до детелината на булевард „България” и Околовръстния път. Освен тях, в тревните площи са засадени 86 000 луковици на лалета, подредени в разноцветни фигури. Покрай НДК, в тревната площ на ъгъла на булевард „Евлоги и Христо Георгиеви” и булевард „Фритьов Нансен” са проектирани и засадени изцяло нови цветни фигури. За аранжировката им са подбрани 450 вечнозелени храсти и над 12 000 цветя-теменужки и лалета.\n\n\n                    ", "date": "2017.12.29", "title": "Блокадата на София заради БГ председателството ясна до 9 януари (ОБНОВЕНА)"}
{"url": "http://www.monitor.bg/a/view/8333-%D0%94%D0%B5%D0%BD%D0%BE%D0%BD%D0%BE%D1%89%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%B8-%D0%BC%D0%B5%D1%82%D1%80%D0%BE-%D0%B2-%D0%A1%D0%BE%D1%84%D0%B8%D1%8F-%D0%BD%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    В новогодишната нощ част от градския транспорт и метрото в София ще се движат през цялото време, съобщиха от Центъра за градска мобилност. По линиите 11, 83, 102, 78, 85, 94, 285, 309, 310, 76, 213, 604 ще има автобуси по празнични разписания. Ще се движат и трамваи с номер 5, 7, 8, 12, 18, 20, 22, както и тролеи 1, 2, 4, 9.\nМетрото също ще върви цяла нощ на 31 декември срещу 1 януари. Влаковете ще возят от метростанция \"Младост 1\" до \"Витоша\" през 20 минути, а от \"Младост 1\" до \"Бизнес парк София\" и Летище \"София\" през 40 минути.\n\n \n                    ", "date": "2017.12.29", "title": "Денонощни автобуси и метро в София на Нова година"}
{"url": "http://www.monitor.bg/a/view/48258-%D0%95%D0%BA%D0%B8%D0%BF%D0%B0%D0%B6%D0%B8%D1%82%D0%B5-%D0%BD%D0%B0-3-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%BE%D1%80%D0%B0%D0%B1%D0%B0-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%82-%D0%BF%D1%8A%D1%80%D0%B2%D0%B8-%D0%9D%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    За първи път от много години екипажите на 3 български кораба от Параходство БМФ първи ще посрещнат Новата година и то в руски пристанища.Според информациятa от параходството „Лудогорец“, с капитан Ивайло Пасков и главен механик Тошко Тонков посреща 2018 година в пристанище Мурманск, „Люлин“ с капитан Венцислав Господинов и главен механик Тодор Мечков ще бъде в Нововгодишната нощ в друго руско пристанище - Санкт Петербург и „Виден“ с капитан Мариян Йотов и главен механик Димчо Чипов - в пристанище Кандалакша). Също за първи път от много години 3 кораба на БМФ - „Пирин“, „Трапезица“ и „Героите на Севастопол“, ще посрещнат Новата година по време на плаване в Черно море. По същото време на плаване в Източно Средиземно море ще бъде „Руен“. И четирите кораба ще бъдат в географско отношение по на Изток от посочените три в руските пристанища, но там, по московско време, Новата 2018 година ще настъпи по-рано. Последен ще изпрати старата 2017 година екипажът на най-новия кораб на БМФ „Рила“ с капитан Красен Благоев и с главен механик Васил Михалев. Той ще бъде в пристанището Ню Орлиънс на Атлантическото крайбрежие на САЩ. \n\n\n                    ", "date": "2017.12.29", "title": "Екипажите на 3 български кораба посрещнат първи Новата година"}
{"url": "http://www.monitor.bg/a/view/6188-%D0%93%D1%80%D0%B0%D0%B4%D0%BE%D0%BD%D0%B0%D1%87%D0%B0%D0%BB%D0%BD%D0%B8%D0%BA%D1%8A%D1%82-%D0%BD%D0%B0-%D0%91%D0%B0%D0%BD%D1%81%D0%BA%D0%BE-%D0%BE%D0%B1%D0%B2%D0%B8%D0%BD%D0%B8-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%B2-%D1%81%D0%B0%D0%B1%D0%BE%D1%82%D0%B0%D0%B6/", "text": "Протестите им срещу втория лифт-незаконни\n                    „Зелените\" саботират изграждането на магистралите, саботират туризма и икономиката в страната. Това каза пред bTV кметът на Банско Георги Икономов по повод опитите на Зеления октопод да попречи на изграждането на втори лифт в курорта. Той се включи в разговор в студиото, където гости бяха евродепутатът Ангел Джамбазки и псевдоекологът от партията на „Зелените“ Андрей Ковачев.„Нека помислят малко повече за екология и да не се правят на инженери“, обясни Икономов и допълни, че еколозите прокарват и друга заблуда в обществото - че с лифта ще се изсекат вековни гори, което не е вярно, тъй като всичко, което ще се застроява, е в буферна зона, която е около 2%, а не около 40-50%, както твърдят зелените защитници. „Когато се явите на избори с политическа партия \"Зелените\" и съберете вотовете да влезете в парламента, тогава съсипвайте икономиката“, каза още кметът. Заради липсата на ясни аргументи в защита на интересите на Зеления октопод в паниката си Ковачев пък изтърси поредното безумно твърдение, че „Банско ще се напълни с публични домове заради това строителство“ и втрещи всички. „Вие сериозен ли сте? Аргументите на „Зелените“ са абсолютно нелепи“, контрира го Джамбазки и допълни, че еколозите се борят за горите и планините, но никой от тях не знае имената на хижарите, които ги стопанисват, тъй като скоро не са стъпвали там. Според евродепутата 20 г. се пречи на развитието на туризма в България. „Хората напускат тези региони. Ако вие отидете в Банско и седите 2-3 часа на лифта, ще се върнете ли там? Природата трябва да бъде пазена съгласно закона и да развиваме туризма“, обясни той и допълни, че и за развитието на туризма на Витоша също трябва да се мисли, като един от вариантите е да се свърже метрото или друг градски транспорт директно с лифта. Междувременно опитите за дирижиране на протести от страна на пипалата на Зеления октопод продължиха през вчерашния ден, като се планират мероприятия и за днес, а също и след почивните дни. Нито един от протестите на псевдоеколозите не е законен и няма разрешение от общината, показа проверка на „Монитор“.\n\n\n                    ", "date": "2017.12.29", "title": "Градоначалникът на Банско обвини „зелените“ в саботаж"}
