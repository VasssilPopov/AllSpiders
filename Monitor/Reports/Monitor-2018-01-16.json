{"url": "http://www.monitor.bg/a/view/66922-%D0%9A%D0%BE%D1%81%D1%82%D0%BE%D0%B2%D0%B8%D1%81%D1%82%D0%B8%D1%82%D0%B5-%D0%B2-%D0%BF%D0%B0%D0%BD%D0%B8%D0%BA%D0%B0-%D0%BE%D1%82-%D0%BD%D0%BE%D0%B2-%D0%BF%D1%80%D0%BE%D0%B5%D0%BA%D1%82-%D0%B2%D0%B4%D1%8F%D1%81%D0%BD%D0%BE/", "text": "\n                    Изпадналите от парламента костовисти и сродните им псевдодесни бутикови формации показаха панически ужас от евентуална конкуренция на политическата сцена.\n\nПричината е, че по-рано вчера лидерът на „Атака“ и шеф на парламентарната група на „Обединени патриоти“ Волен Сидеров сподели пред „България он еър“, че планира нов политически проект, представляващ по-широко гражданско движение, което да разпространи идеите на консерватизма. В отговор бившият депутат от Реформаторския блок и правоверен последовател на Командира Гроздан Караджов се появи по телевизията, за да хули доскорошните си колеги в парламента. Той определи идеята на Сидеров като „парадесен проект между националисти и десни остатъци от бившия Реформаторски блок“ и се ожали, че определени кръгове се опитват да изместят истинското дясно от политиката. В духа на своя Командир Караджов високомерно претендира той да казва кои са правилните десни партии, както опита заедно с другите политически отломки, обслужващи олигархията, да създаде ГМО партията на Христо Иванов „Дай, България“. В стенограмите „АРГО-гейт“ именно Караджов бе сред заговорниците, които тайно акушираха новата партия на олигархията, а след провала на Христо Иванов на последния парламентарен вот сега политическите джуджета явно са се уплашили, че може да се появи друга формация извън техните мрежи, която да събере гласовете на консервативно настроените десни избиратели.\n                    ", "date": "2018.01.16", "title": "Костовистите в паника от нов проект вдясно"}
{"url": "http://www.monitor.bg/a/view/57740-%D0%9D%D0%92%D0%A3-%D0%BE%D1%82%D0%BD%D0%BE%D0%B2%D0%BE-%D1%89%D0%B5-%D0%BE%D0%B1%D1%83%D1%87%D0%B0%D0%B2%D0%B0-%D0%BA%D0%B0%D0%B4%D1%80%D0%B8-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%B0%D0%B2%D0%B8%D0%B0%D1%86%D0%B8%D1%8F/", "text": "Дават 16 млн. лв. за ремонт  на Военния университет\n                    Националният военен университет ще обучава кадри за гражданската авиация. Това ще бъдат ръководители на полети, радарни специалисти и експерти по електронни и навигационни системи. Военният ВУЗ има пописан договор с Държавното предприятия Ръководство въздушно движение, което ще обезпечи работата на завършилите специалностите шестима студенти. За последно специалисти по ражданска авиация са били обучавани във военни училища през 1996-97 г.\nНачалникът на НВУ бриг. ген. Пламен Богданов съобщи още, че тази учебна година се предвижда да бъдат приети над 280 студенти по всички граждански специалности в трите факултета: Велико Търново, Шумен и Долна Митрополия. Заявката за курсанти пък е 224 по всички военни специалности. Освен това заради недостига на офицери за Българската армия, се въвежда нова форма на обучение на офицерски кандидати, сержанти и войници, които искат да придобият професионална квалификация по военно дело. Обучението в тази форма е година и половина. От 24 февруари започва провеждането на педварителните изпити, които освен в градовете, където се намират трите факултета - В. Търново, Шумен и Долна Митрополия, ще се проведат още и в София, Пловдив, Бургас, Стара Загор, Кюстендил, Монтана и Хасково.Националният военен университет „Васил Левски” ще инвестира 16 млн. лв. в ремонти на базата си, съобщи началникът на ВУЗ-а, бриг. ген. Пламен Богданов. Средствата са от държавния бюджет и са отпуснати с решение на Министерски съвет в края на 2017 г. Според генерала приоритет при изразходването на средствата ще бъде подобряването на условията ни живот и обучение на курсантите, студентите и преподавателите. Ще бъдат основно ремонтирани сградите, учебните корпуси, покривните конструкции, ще се увеличи легловата база. Най-голяма част от средствата ще отидат за изграждане на нови отоплителни системи на газ за основната база във Велико Търново и за корпусите в Долна Митрополия и Шумен, които са на локално парно или изобщо нямат такова. „Надявам се с новите инсталации да имаме добро и икономично отопление. В момента се извършва проектиране на топлофицирането”, обясни бриг. ген. Пламен Богданов. Освен това с част от парите ще бъде ремонтирана и отворена и една сграда в базата в Търново, която до този момент е била затворена.\n                    ", "date": "2018.01.16", "title": "НВУ отново ще обучава кадри за гражданската авиация (ОБНОВЕНА)"}
{"url": "http://www.monitor.bg/a/view/46476-%D0%92%D0%B0%D1%80%D0%BD%D0%B5%D0%BD%D1%86%D0%B8-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%81%D1%82%D0%BD%D0%B8-%D0%B4%D0%B0%D0%BD%D1%8A%D1%86%D0%B8-%D0%BD%D1%8F%D0%BC%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%BD%D0%B0%D0%BB%D0%BE%D0%B7%D0%B8%D1%82%D0%B5/", "text": "\n                    Данъците за недвижимите имоти, за моторните превозни средства и патентният данък, както и таксата за битови отпадъци във Варна за 2018 година, вече могат да бъдат платени от варненци, съобщиха от община Варна. Оттам успокоиха хората, че няма промяна в размера на налозите от миналата година.\n\nЗа финансовото облекчаване на варненци, плащането на данъците за недвижимите имоти, превозните средства и такса „битови отпадъци“ може да се разсрочва на две равни вноски - първата до 30 юни, а втората - до 31 октомври. 5 % отстъпка ще ползват тези, които до 30 април са предплатили данъците си за цялата година. Патентният данък ще се плаща пък на 4 равни вноски - до 31 януари, до 30 април, до 31 юли и до 31 октомври, т.г. Тези, които до 31 януари на тази година са подали данъчната си декларация и в същия срок са платили пълния размер на патентния данък, определен съгласно декларираните обстоятелства, ползват също отстъпка от 5 процента.\n\nЗадълженията от туристически данък се плащат след подаване до 30 януари на декларация по образец за облагане за предходната календарна година. Налогът се внася до 15-то число на следващия месец, през който са предоставени нощувките и другите туристически услуги, уточняват още общинските финансисти. Задълженията към местната хазна могат да се внасят в брой, чрез пощенски запис или по банков път, като са публикувани и адресите и местата за плащане на касите на дирекция „Местни данъци”, внедрените терминални устройства за плащане с банкови карти (ПОС-терминали), касите на „Информационно обслужване” във Варна, както и сметката на община Варна за банкови преводи в Централна кооперативна банка. Информация за размера на задълженията може да се получи на гише „Информация” в общинската дирекция „Местни данъци”, на телефон 052/820-905 както и на интернет страниците varna.bg, nap.bg и epay.bg.\n                    ", "date": "2018.01.16", "title": "Варненци започнаха плащането на местни данъци, няма промяна в налозите"}
{"url": "http://www.monitor.bg/a/view/30950-%D0%92%D1%8A%D0%B2%D0%B5%D0%B6%D0%B4%D0%B0%D1%82-%D1%83%D1%81%D0%B5%D0%B4%D0%BD%D0%B0%D0%BB%D0%BE%D1%81%D1%82-%D0%B7%D0%B0-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8%D1%82%D0%B5-%D0%B2-%D0%A8%D1%83%D0%BC%D0%B5%D0%BD/", "text": "Ако родителите живеят в района на училището поне 3 години, детето получава допълнителни точки\n                    \n\n\n\n\n\n\n                    ", "date": "2018.01.16", "title": "Въвеждат уседналост за първолаците в Шумен"}
{"url": "http://www.monitor.bg/a/view/77857-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%97%D0%B0%D0%B5%D0%B2-%D0%B7%D0%B0-%D1%80%D0%B0%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D0%B2%D0%BE/", "text": "\n                    Премиерът Бойко Борисов поздрави своя македонски колега Зоран Заев за ратификацията от парламента на договора за добросъседство и сътрудночество, съобщиха от пресслужбата на кабинета. Двамата провели телефонен разговор и били единодушни, че договорът гарантирал устойчивото изграждане на приятелски отношения между България и Македония и е стабилна база за сътрудничество в региона, основано на европейските ценности.\n\nВ понеделник документът бе ратифициран от македонския премиер с общо 61 гласа „за“ и само един „въздържал се“. В своето обръщение преди гласуването външният министър Никола Димитров пък изтъкна важността на договора, който, по неговите думи, \"покрива най-важните национални интереси\". Самият документ обаче бе подписан миналото лято в Скопие.\n\nВ края на разговора пък Заев пожелал успех на българския премиер при представянето на приоритетите на БГ председателство на ЕС в Страсбург в сряда.\n\n \n                    ", "date": "2018.01.16", "title": "Борисов поздрави Заев за ратификацията на договора за добросъседство"}
{"url": "http://www.monitor.bg/a/view/11428-%D0%91%D0%BE%D1%80%D0%B8%D1%81%D0%BE%D0%B2-%D1%81-%D1%80%D0%B5%D1%87-%D0%B2-%D0%A1%D1%82%D1%80%D0%B0%D1%81%D0%B1%D1%83%D1%80%D0%B3-%D1%81%D1%80%D0%B5%D1%89%D0%B0-%D1%81%D0%B5-%D0%B8-%D1%81-%D0%A2%D0%B0%D1%8F%D0%BD%D0%B8/", "text": "\n                    Премиерът Бойко Борисов пристигна в Страсбург, където в сряда ще представи пред депутатите в Европарламента приоритетите за БГ председателство на ЕС. След това в ранния следобед е планиран и брифинг на премиера с шефа на ЕК Жан-Клод Юнкер и председателя на ЕП Антонио Таяни. Преди участието на Борисов в пленарната сесия на ЕП, министър-председателят ще проведе и отделна среща с председателя на ЕП Антонио Таяни. Това ще е първото заседание на Европарламента за българското председателство. Основните приоритети, които си поставя страната ни са бъдещето на Европа и младите хора, европейска перспектива за Западните Балкани; сигурност и стабилност; цифровата икономика. \n                    ", "date": "2018.01.16", "title": "Борисов с реч в Страсбург, среща се и с Таяни"}
{"url": "http://www.monitor.bg/a/view/18802-%D0%92-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D1%86%D1%8A%D1%84%D0%BD%D0%B0%D1%85%D0%B0-%D1%80%D0%BE%D0%B7%D0%B8%D1%82%D0%B5-%D0%B7%D0%B0-%D0%BA%D0%B0%D0%BD%D0%BE%D0%BD%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%9C%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%91%D0%BE%D1%80%D0%B8%D1%81/", "text": "\n                    В двора на агронома Спаско Георгиев, живущ на ул. „Митрополит Борис“ в Благоевград цъфнаха розите му само няколко дни след като Светия синод обяви, че някогашния Неврокопски владика Борис /1888-1948/ ще бъде канонизиран за светец : „Когато зимата е мека е нормално кокичетата да цъфтят по това време, но розата от много години не беше ме изненадвала така приятно. Дано е добро предзнаменование за бъдещото канонизиране на Дядо Борис, чието име носи нашата улица, на която аз съм роден, израсъл и живея тук“, каза радостен 70-годишният агроном. Живущите на улицата, която се простира в центъра на областния градт единодушно предлагат на Неврокопската митрополия съвместно с Община Благоевград да се постави паметник или барелеф на бъдещия светец, на подходящо избрано място. Тази година на 8 ноември се навършват 130 години от рождението на Митрополит Борис, който беше застрелян на рожденния си ден през 1948 г. от разпопен от него свещеник за кражба от църковно имущество и аморално поведение. Трагедията се разигра на Димитровден в петричкото село Коларово при освещаване на църквата „Св. Димитър“.\n\n\n                    ", "date": "2018.01.16", "title": "В Благоевград цъфнаха розите за канонизирането на Митрополит Борис "}
{"url": "http://www.monitor.bg/a/view/80665-%D0%9C%D0%B0%D0%B9%D0%BA%D0%B0-%D0%BE%D1%82-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%82%D1%8A%D1%80%D1%81%D0%B8-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%BF%D1%80%D0%B5%D0%B4%D0%B8-42-%D0%B3%D0%BE%D0%B4%D0%B8%D0%BD%D0%B8-%D0%B4%D1%8A%D1%89%D0%B5%D1%80%D1%8F/", "text": "\n                    Жена от Пазарджик, която е изоставила преди 42 години дъщеря си за осиновяване, я издирва чрез групата „ Търсим се“ във Фейсбук. Елисавета разказва, че момичето е било родено на 9 октомври 1975 г. и преди да го даде на осиновителите се е казвало Даниела Елисаветова Калоферова. Майката споделя в социалната мрежа, че е омъжена и има две деца и внуци, но цял живот не се е примирила с мисълта, че е оставила дъщеря си за осиновяване. Децата й знаят истината и подкрепят майка си в търсенето на първородната й дъщеря. Елисавета разказва накратко историята си-била едва на 17 г., когато забременяла от приятеля си, но той я изоставил, когато била в 4-ия месец бременна и им предстояла женитба. „Когато наближи време за раждане всички вкъщи ми седяха на главата, че съм непълнолетна, че ще ми е много трудно и колко е срамно с дете и без мъж. Не знаех какво да правя. Не знаех какво решение да взема....Ние не живеехме богато, родителите ми живееха в барака“, допълва емоционалния си разказ жената. Тъй като семейството й нямало възможност да се грижи за бебето, те посъветвали Елисавета да го даде за осиновяване, което и станало. Оттогава досега тя няма никаква информация къде се намира Даниела и дали е със същото име, но не спира да я търси, каквото е и желанието на семейството  й. Майката допълва, че ще се радва много, ако успее да намери информация за детето си и моли да получи помощ чрез споделяне на снимката и, като благодари предварително на всеки, който ще го направи. И да си промениш решението....няма обратен път..., пише Елисавета. Под сърцераздирателния й разказ, споделен във Фейсбук, има постове на различни потребители-едни одобряват постъпката й, но други я укоряват, че се е сетила за детето си след 42 години.\n                    ", "date": "2018.01.16", "title": "Майка от Пазарджик търси изоставената си преди 42 години дъщеря"}
{"url": "http://www.monitor.bg/a/view/41841-%D0%93%D1%80%D1%8A%D1%86%D0%BA%D0%B8%D1%82%D0%B5-%D1%84%D0%B5%D1%80%D0%BC%D0%B5%D1%80%D0%B8-%D0%BF%D0%B0%D0%BA-%D1%89%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%9A%D1%83%D0%BB%D0%B0%D1%82%D0%B0/", "text": "Българските превозвачите ще спрат вноса от южната ни съседка\n                    Гръцките фермери се готвят отново да блокират пътища и магистрали, както и граничните пунктове с България. Решението е взето от земеделските производители от района на Кардица на съвещание снощи. В него са участвали 25 браншови сдружения, които сав началото на следващата седмица.Тракторите вече са на селските площади, а фермерите ще обсъдят в детайли и формата на протестите, е обявил председателят на федерацията на фермерските дружества от района на Кардица, Централна Гърция Вангелис Бутос, пред гръцката агенция АНА-МПА.Земеделските стопани там са недоволни от насъбралите се, според тях, проблеми в отрасъла, които с течение на времето са се изострили и са довели додрастично намаляване на доходите им.Фермерите настояват с данъци да бъдат облагани само реалните им доходи, необлагаемият за тях минимум да е 12 хиляди евро, да се премахне осигуряването и да се намали възрастовата граница за пенсиониране на 60 години за мъжете и 55 години за жените.Земеделските производители искат още гарантирани цени за тяхната продукция, безплатно здравеопазване, достойни пенсии, премахване на единния имотен данък и създаване на държавен фонд, който да поема изцяло обезщетенията им за щетите, нанесени от природните бедствия.От своя страна българските автомобилни превозвачи ще отговорят среципрочни мерки срещу гръцките фермери.„Ако затворят гранични пунктове, ние ще спрем вноса на гръцка земеделска продукция“, коментира пред „Монитор“ Йордан Арабаджиев, председател на Съюза на международните превозвачи. По думите му досега държавата ни винаги е помагала на бранша в подобни ситуации. „На фона на нашето европредседателство фермерите да затварят наши гранични пунктове ми се струва повече от несериозно“, допълни Арабаджиев.Гръцката традиция с блокирането на границите датира повече от 10 години. В студеното време, когато нямат никаква работа, гръцките фермери нанасят големи щети на българския бизнес. Оценките са заТук не се включват моралните и психически щети, които изпитват българските шофьори, пожелали да преминат границата и с дни мръзнещи на дълги опашки.Често гърците блокират и границата с Република Македония при КПП \"Евзони\". Така те блокират блокират нормалното движение по всички основни магистрали, идващи от Европа, вместо да протестират с тракторите си в центъра на Атина.\n                    ", "date": "2018.01.16", "title": "Гръцките фермери се готвят да блокират Кулата (обновена)"}
{"url": "http://www.monitor.bg/a/view/36938-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%BF%D0%B8%D1%8F%D0%BD%D0%B8-%D1%85%D0%BB%D0%B0%D0%BF%D0%B0%D1%86%D0%B8-%D0%B7%D0%B0-%D0%BF%D0%BE%D0%B4%D0%BF%D0%B0%D0%BB%D0%B5%D0%BD-%D0%BF%D0%B0%D0%B7%D0%B0%D1%80-%D0%B8-%D0%BF%D0%BE%D1%82%D1%80%D0%BE%D1%88%D0%B5%D0%BD%D0%B8-%D0%BA%D0%BE%D0%BB%D0%B8/", "text": "\n                    Двама хлапаци от Пловдив на по 16 и 17 години са разследвани от районната прокуратура в Пловдив за палежа на шест сергии за плодове и зеленчуци и каравана в район „Южен”. Младежите са обвинени, че са потрошили 12 паркирани в района на пазара коли. Престъпленията станали в нощта срещу 14 януари, а сигналът за горящите сергии бил получен на 112 в 1,40 часа.\n\nПо време на разследването било установено, че в неделната нощ двамата били на бар със свои приятели, където пили алкохол. Към 1,30 часа тръгнали да се прибират, но пътем решили да се позабавляват. Минали покрай паркирани коли и строшили страничните стъкла и огледала на 12 от тях. От един от автомобилите откраднали забравена чанта. Разследването срещу тях за сергиите и караваната е за умишлен палеж, като по случая са назначени пожаротехническа и оценителна експертизи, съобщиха от районната прокуратура в Пловдив. До момента е установено, че търговските обекти изгорели, след като двамата запалили със запалка найлони, с които били покрити сергиите. На 14 януари двамата хлапаци са били задържани за нови 72 часа в ареста с постановление на наблюдаващия прокурор. До момента двамата не са били съдени, уточниха от държавното обвинение. \n                    ", "date": "2018.01.16", "title": "Обвиниха пияни хлапаци за подпален пазар и потрошени коли"}
{"url": "http://www.monitor.bg/a/view/63327-%D0%9F%D0%BE%D0%B6%D0%B0%D1%80-%D0%B2-%D0%9E%D0%BF%D0%B5%D0%BB-%D0%BE%D0%B1%D0%B3%D0%BE%D1%80%D0%B8-%D0%BC%D1%8A%D0%B6-%D0%BF%D0%BE-%D0%BB%D0%B8%D1%86%D0%B5%D1%82%D0%BE/", "text": "\n                    Пожар в лек автомобил“ Опел Вектра“ е причинил изгаряния по лицето първа степен на мъж в пазарджишкото село Виноградец.  Колата била паркирана в гараж и пламнала към 15,57 ч., когато е бил подаден сигнал на телефона в Оперативния център при Регионалната дирекция „ Пожарна безопасност и защита на населението“ в Пазарджик. Веднага към селото отпътувал един противопожарен автомобил от участъка в град Септември и екипът от 3-ма служители успял да изгаси огъня в гаража. Пострадал е мъж, който е вдишал газ и има изгаряния по лицето от I-ва степен. Транспортиран е от екип на Центъра за спешна медицинска помощ в МБАЛ „Здраве“, където му е извършен преглед и е освободен, без да е хоспитализиран. При пожара са унищожени лек автомобил „Опел Вектра“, автомобилни гуми – 20 бр.; бормашина, ъглошлайф, оксижен, моторна резачка и др.\n                    ", "date": "2018.01.16", "title": "Пожар в „Опел“ обгори мъж по лицето"}
{"url": "http://www.monitor.bg/a/view/59271-%D0%90%D1%82%D0%B8%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D1%81%D1%82%D0%B0%D1%87%D0%BA%D0%B8%D1%82%D0%B5/", "text": "\n                    Гръцките депутати приеха нови мерки за осъществяване на изискваните от кредиторите на страната реформи. Според новите разпоредби се ограничава правото на стачкуване, въпреки многобройните манифестации и протести в столицата Атина. Проектът бе приет със 154 гласа „за“, срещу 141 „против“, докато по улиците на Атина хиляди демонстранти протестираха атакувайки полицаите, които охраняват парламента, с боя и павета. Полицията отвърна със сълзотворен газ на атаките, но нямаше нито един арестуван.\n\nСред останалите мерки, предвидени в текста, са принудителна онлайн разпродажба на търг на имущество, основно недвижимо, на длъжници, чиито дълг изглежда невъзстановим. Премиерът Алексис Ципрас твърдо отхвърли пред депутатите критиките на синдикатите, че правителството е готово да ограничи стачките. Лъжа е, че това правителство прилага изискванията на кредиторите, за да се дерегулира пазара на труда“.\n\n\"Стачките не са нито премахнати, нито застрашени от това правителство\", подчерта той. Тези мерки се приемат, за да получи Атина третата част от спасителната програма за заеми, които страната получава от 2010 г. „Сегашният вот ще е ключов, за да ускори излизането на страната от спасителната програма след седем месеца“, подчерта Ципрас. Гърция преживя около петдесет подобни стачки от 2010 г. след приемането на мерките за икономии, наложени от кредиторите на страната в замяна на спасителни планове на стойност няколкостотин милиарда евро. Те бяха отпуснати от ЕС, МВФ и ЕЦБ.\n                    ", "date": "2018.01.16", "title": "Атина забрани стачките "}
{"url": "http://www.monitor.bg/a/view/48009-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D0%B4%D1%80%D0%B8%D1%84%D1%82%D0%B8-%D0%BF%D0%BE-%D0%BF%D0%B8%D1%81%D1%82%D0%B8-%D0%BF%D1%80%D0%B5%D0%B4%D0%B8-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE/", "text": "\n                    Дрифт и сложни каскади ще бележат новото видео на Мария Илиева към песента „Всичко“. Премиерата ще се състои на 19 януари, броени дни преди певицата да даде живот на първия си наследник. По музиката и текста за „Всичко“ тя работи с младия бийтмейкър Николай “EXC” Николов, а режисьор на клипа е Виктор Антонов – Rikk. Главните роли са поверени на Звезделина Иванова и Стоян Цветков, а самата Илиева присъства в някои от най-запомнящите се кадри.\n\nВ последните дни от бременността си изпълнителката на Mi Amor продължава да пуска на бебето произведения на Бетовен, Моцарт и Шопен. „Слушам и български фолклор, както и хора на моята майка, който носи нейното име - „Ваня Монова“. Струва ми се, че музикалния ми избор се харесва на бебето, понякога поритва в ритъм. Като добавим това, че му пея и говоря, защото вече може да чува, мисля, че ще му е лесно да се адаптира в звуковата среда, в която ще живее.“, обясни наскоро звездата. Бащата на детето – Георги, има бизнес в Белгия и е с 12 години по-млад от Илиева.\n                    ", "date": "2018.01.16", "title": "Мария Илиева дрифти по писти преди раждането"}
{"url": "http://www.monitor.bg/a/view/87325-%D0%A2%D0%B8%D0%BC%D0%B0%D1%82%D0%B8-%D0%B2%D0%BE%D0%B4%D0%B8-%D0%BF%D0%BE%D0%B4%D0%B3%D0%BB%D0%B0%D1%81%D0%BD%D0%B8%D1%87%D0%BA%D0%B0-%D0%BD%D0%B0-%D0%9C%D0%B8%D1%81-%D0%A0%D1%83%D1%81%D0%B8%D1%8F-%D0%B2-%D0%A1%D0%BE%D1%84%D0%B8%D1%8F/", "text": "\n                    Руската RnB звезда Тимати ще пристигне за концерта си в София заедно със своята приятелка – подгласничката на Мис Русия 2014 Анастасия Решетова. Изпълнителят на „Дорога в аэропорт“ ще кацне на българска територия с частния си самолет, а компания зад кулисите в зала „Универсиада“ ще му правят още личния му асистент и стилист. Тимати ще даде тон за песен на 16 февруари, като в 90-минутния му сет ще попаднат парчета като „Где ты, где я“, „Ключи от рая“, „Поколение“ и др.\n\nСпоред спекулациите визитата на звездата у нас ще прерасне и в професионална среща между него и „яката дупара“ на българския поп Гери-Никол.\n\nБилети за концерта на Тимати у нас все още могат да бъдат намерени на цени между 45 и 110 лв. в мрежата на Eventim.\n                    ", "date": "2018.01.16", "title": "Тимати води подгласничка на Мис Русия в София"}
{"url": "http://www.monitor.bg/a/view/82006-%D0%AE%D0%BD%D0%B0%D0%B9%D1%82%D0%B5%D0%B4-%D0%BB%D0%B5%D0%BF%D0%BD%D0%B0-%D1%82%D1%80%D0%BE%D0%B9%D0%BA%D0%B0-%D0%BD%D0%B0-%D0%A1%D1%82%D0%BE%D1%83%D0%BA-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D1%81%D0%BF%D0%BE%D0%BA%D0%BE%D0%B5%D0%BD-%D0%B7%D0%B0-%D0%A1%D0%B0%D0%BD%D1%87%D0%B5%D1%81/", "text": "\n                    „Манчестър Юнайтед“ дръпна с 3 точки пред „Ливърпул“ и „Челси“ на второто място във Висшата лига. „Червените дяволи“ биха с класическото 3:0 „Стоук Сити“ и вече имат 50 точки – на 12 зад лидера „Сити“. Головете отбелязаха Антонио Валенсия, Антони Марсиал и Ромелу Лукаку. След мача пък мениджърът Жозе Моуриньо бе попитан за напредналите преговори с „Арсенал“ за привличането на Алексис Санчес, който обаче е трансферна цел и на градския съперник „Ман Сити“.\"Не съм убеден, но и не съм неубеден за трансфера на Санчес. Просто съм спокоен. Той все още е играч на „Арсенал“ и може и да остане там, но аз имам чувството, че ще си тръгне до няколко дни, а това ни отваря страхотна възможност. Може би и други големи отбори се интересуват от него. Кой знае\", заяви загадъчно Моуриньо за очакваната 30-милионна сделка.\n\n\n                    ", "date": "2018.01.16", "title": "„Юнайтед“ лепна тройка на „Стоук“, Моуриньо спокоен за Санчес"}
{"url": "http://www.monitor.bg/a/view/8754-%D0%93%D0%B0%D0%B4%D0%B6%D0%B5-%D0%BD%D0%B0-%D1%81%D1%8A%D0%BE%D1%82%D0%B1%D0%BE%D1%80%D0%BD%D0%B8%D0%BA-%D1%81%D0%B2%D0%B0%D1%82%D0%BE%D1%81%D0%B0%D0%BB%D0%B0-%D0%9D%D0%B5%D0%B9%D0%BC%D0%B0%D1%80/", "text": " Звездата на ПСЖ се събра с Бруна за пореден път\n                    Звездата на „Пари Сен Жермен“ Неймар потвърди, че се е събрал отново със своята изгора Бруна Маркезине. Двамата се разделиха през юни миналата година, но преди няколко седмици отново се събраха.Неймар и Бруна бяха забелязани да купонясват заедно по време на ваканцията на футболиста в Бразилия, където той посрещна 2018 година.Оказа се обаче, че в ролята на сватовница за поредното им събиране е влязла известната манекенка Изабел Гулар, гадже на вратаря на ПСЖ Кевин Трап, разкриха медиите в родината им.Гулар се познава добре с Бруна и много често си пишат в социалните медии. Именно Изабел е накарала приятелката си да се върне при Неймар.Любовта между двамата пламна през 2013 г., след което на няколко пъти се разделяха и събираха.Маркезине е една от най-известните моделки и популярна актриси в Бразилия. Златното момиче на бразилското кино и златното момче на бразилския футбол се запознават, когато тя няма още 17 г. Той е с 3 г. по-голям и вече има дете от бивша приятелка. Разбира се, родителите на Бруна не били във възторг от тяхната връзка и най-вероятно именно те са станали причина за първата им раздяла. По това време и Неймар поема към Европа, а по-късно сменя няколко гаджета. След време се връща при Бруна с пръстен, който тя приела като намек. След като не последвало предложение за брак обаче, г-ца Маркезине напуска футболиста с аргумента, че няма сериозни намерения към нея. Събират се в края на 2016-а, за да се разделят отново. И ето че година по-късно звездната двойка на Бразилия отново е заедно, не без помощта и на посредник.\n \n\n\n                    ", "date": "2018.01.16", "title": " Гадже на съотборник сватосала Неймар"}
{"url": "http://www.monitor.bg/a/view/71966-%D0%92%D0%B8%D0%BD%D1%8A%D1%81-%D0%B7%D0%B0%D0%BB%D1%8E%D0%B1%D0%B8-%D0%BC%D0%BB%D0%B0%D0%B4-%D1%84%D0%B8%D0%BD%D0%B0%D0%BD%D1%81%D0%B8%D1%81%D1%82/", "text": "\n                    Следвайки примера за блестящ семеен живот на своята сестра Серена, 37-годишната Винъс Уилямс също е в търсене на лично щастие. За изненада на феновете й, тенис звездата го откри в лицето на 25-годишния Николас Хамънд, който не просто изглежда добре, но и може да се похвали с повече от прилично финансово състояние. Семейството му притежава недвижимо имущество за десетки милиони долари, както и собствен бизнес. Самият Николас е успешен финансист, живее между Калифорния и Ню Йорк, и – както е видно – е страстен почитател на тениса. Разликата от 12 години във възрастта на прясната двойка очевидно не смущава никой от двамата.Според медиите двамата се срещали в Палм Бийч, където родителите на Ник имат имение за $20 млн., и в Хемптън, където пък фамилията му притежава къща на същата стойност. Хамънд е бил забелязан и на годежа на Серена през ноември.Медиите припомнят, че Винъс е имала само една по-дълга връзка. Тя излиза с голфъра Ханк Кюн между 2007 и 2010, преди той да срещне втората си жена Анди, за която се жени през 2011-а.\n\n\n                    ", "date": "2018.01.16", "title": "Винъс залюби млад финансист"}
{"url": "http://www.monitor.bg/a/view/27619-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%9C%D0%B5%D1%81%D0%B0-%D0%B7%D0%B0-%D0%BF%D0%B0%D1%80%D0%B8-%D0%BE%D1%82-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B8-%D0%BC%D0%B0%D1%87%D0%BE%D0%B2%D0%B5/", "text": "\n                    Испанските правоохранителни органи подозират звездата на „Барселона“ Лионел Меси, че укрива пари от благотворителни мачове, съобщи немският „Шпигел“.Следователите събирали материали за дейността на нападателя от 2012 г., като в полезрението им са най-вече благотворителните мачове с участието на „приятелите на Меси“, приходите от които би трябвало да отидат в помощ на нуждаещи се деца.По данни на изданието, доходите от 6 подобни срещи възлизали на $6,9 млн., а във фонда били преведени едва 300 000 долара. Останалата сума била вкарана в офшорки.През 2015 г. следователите представи отчета си в съда, но дело не било възбудено заради недостатъчно доказателства. Сега са се активизирали наново.Преди време Меси бе разследван за укриване на данъци и първоначално бе заплашен с 21 месеца затвор, но в крайна сметка се размина с глоба от 250 000 евро.\n\n\n                    ", "date": "2018.01.16", "title": "Разследват Меси за пари от благотворителни мачове"}
{"url": "http://www.monitor.bg/a/view/5387-%D0%9B%D0%B5%D0%B3%D0%B5%D0%BD%D0%B4%D0%B0-%D0%B7%D0%B0-%D0%93%D1%80%D0%B8%D1%88%D0%BE-%D0%A4%D0%B8%D0%B7%D0%B8%D1%87%D0%B5%D1%81%D0%BA%D0%B8-%D0%B5-%D0%B3%D0%BE%D1%82%D0%BE%D0%B2-%D0%B7%D0%B0-%D1%82%D0%B8%D1%82%D0%BB%D0%B0-%D0%BE%D1%82-%D0%A8%D0%BB%D0%B5%D0%BC%D0%B0/", "text": "Предадоха му гладиаторска визия за плакатите на “София Оупън“\n                    Физически Григор Димитров е готов за спечелването на титла от Големия шлем. Заключението е на легендата на световния тенис и коментатор на „Евроспорт“ Матс Виландер след първия мач на българина на Australian Open. Бившият номер 1 в света и носител на 7 титли от Шлема обаче не е сигурен дали точният момент е сега.„Григор Димитров има всички качества да спечели титла от „Големия шлем”, но не съм сигурен дали този момент е точно сега. Просто с играчите като него никога не знаеш какво точно да очакваш“, сподели Виландер. Според него единствената пречка българинът да не е основен фаворит в турнира е лошата му статистика в мачовете срещу Надал, Федерер и Джокович. Виландер обаче изтъква физическата форма като едно от предимствата на Гришо.„Той е чудесен атлет и е видно, че тенисът е в кръвта му. Ако съдим по движението му на корта и игровото му поведение в мача срещу Денис Новак, определено бих се замислил, преди да заложа срещу Григор. От чисто физическа гледна точка той е напълно готов“, смята шведската легенда.Утре българската звезда ще изиграе втория си мач в Мелбър срещу американския квалификант Макензи Макдоналд. Двубоят им е четвърти от програмата на централния корт \"Род Лейвър Арина\" и се очаква да започне около 10 часа наше време. Преди него са мачовете на Елина Свитолина с Катерина Синякова, на Каролин Вознячки с Яна Фет, както и двубоят на Рафаел Надал срещу Леонардо Майер.В същото време организаторите на турнира в София от АТР 250 показаха официалния плакат на надпреварата, която ще се проведе от 4 до 11 февруари в „Арена Армеец“. На него Григор е придобил истинска гладиаторска визия. Шампионът от 2017 г. се завръща пред любимата си българска публика с единствената цел да защити трофея си.Третото издание на турнира получи подкрепа от доста сериозни компании и се радва на засилен интерес от страна на феновете, похвалиха се организаторите.\n\n\n                    ", "date": "2018.01.16", "title": "Легенда за Гришо: Физически е готов за титла от Шлема"}
{"url": "http://www.monitor.bg/a/view/19788-%D0%9D%D0%BE%D0%BB%D0%B5-%D0%B8-%D0%A1%D1%82%D0%B0%D0%BD-%D1%81%D0%B5-%D0%B2%D1%8A%D1%80%D0%BD%D0%B0%D1%85%D0%B0-%D1%81-%D1%83%D1%81%D0%BF%D0%B5%D1%85-%D0%BD%D0%B0-%D0%BA%D0%BE%D1%80%D1%82%D0%B0/", "text": "\n                    Отсъствалите дълго заради контузии Новак Джокович и Станислас Вавринка се завърнаха с победи на Откритото първенство на Австралия.6-кратният шампион Джокович, който е поставен под номер 14 в схемата, се справи лесно с 6:1, 6:2, 6:3 с Доналд Йънг (САЩ). Ноле игра за първи път след отказването си на четвъртфиналите на \"Уимбълдън\" 2017, когато получи контузия в лакътя. Сръбският тенисист, който се класира за втория кръг за 12-та поредна година, постигна шест пробива срещу само един в полза на Йънг. Печелившите удари за него бяха 33 срещу 24 за съперника му.Бившият шампион в Мелбърн Стан Вавринка обаче трябваше повечко да се поизпоти срещу Рикардас Беранкис (Лит). Швейцарецът допусна 4 пробива в двубоя, но доминираше изцяло в тайбрека на четвъртия сет, за да преодолее 27-годишния литовец с 6:3, 6:4, 2:6, 7:6(2).Вавринка претърпя операция на коляното на левия си крак след миналогодишното издание на \"Уимбълдън\" и не игра повече през 2017-а, като пропусна и първите турнири от новия сезон.Друг върнал се след контузия – Милош Раонич (Кан), обаче напусна надпреварата още след първия кръг. Той отстъпи след 7:6(5), 5:7, 4:6, 6:7(4) срещу Лукаш Лацко от Словакия. През последните 3 сезона Раонич достигаше до 1/4-финалите в Мелбърн. Той обаче пропусна US Open заради операция на китката и падна от трето до 24-о място в ранглистата.\n\n\n                    ", "date": "2018.01.16", "title": "Ноле и Стан се върнаха с успех на корта"}
{"url": "http://www.monitor.bg/a/view/79830-%D0%A5%D0%B0%D0%BB%D0%B5%D0%BF-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B8-%D0%BD%D0%BE-%D1%81%D1%82%D0%B8%D0%B3%D0%BD%D0%B0-%D0%B2%D1%82%D0%BE%D1%80%D0%B8%D1%8F-%D0%BA%D1%80%D1%8A%D0%B3/", "text": "\n                    Водачката в световната ранглиста Симона Халеп (Рум) изкълчи глезен по време на първия си мач в Мелбърн, но се класира за втория кръг. Тя се справи със 17-годишната представителка на домакините Дестъни Аява със 7:6(5), 6:1. Халеп навакса изоставане от 2:5 гейма в първия сет, а в началото на втория получи контузията и се наложи лекарска намеса, при която кракът й беше сериозно превързан. Румънката все пак доигра мача на ниво и не даде много шансове на съперничката си. Така тя избегна пето отпадане в първия кръг в Мелбърн в последните 7 г.Във втория кръг Халеп ще срещне канадката Южени Бушар, която прекъсна серия от шест поредни загуби в Тура след победа над Осеан Доден (Фр) с 6:3, 7:6(5).Двукратната шампионка на \"Уимбълдън\" Петра Квитова (Чех) обаче отпадна в първия кръг след загуби от Андреа Петкович (Гер) с 3:6, 6:4, 8:10 след почти три часа игра.Шампионката в Мелбърн от 2008-а Мария Шарапова стартира с успех в надпреварата. Тя пласира 22 печеливши удара и надделя над германката Татяна Мария с 6:1, 6:4 в първия си мач на \"Мелбърн Парк\", където след 1/4-финалите преди 2 г. даде положителна проба за \"мелдоний\" и трябваше да изтърпи 15-месечно наказание.В следващия кръг Шарапова ще играе срещу поставената под номер 14 Анастасия Севастова (Лат), която елиминира Варвара Лепченко (САЩ) с 3:6, 6:3, 6:4.\n\n\n                    ", "date": "2018.01.16", "title": "Халеп се контузи, но стигна втория кръг"}
{"url": "http://www.monitor.bg/a/view/9760-%D0%A4%D0%B5%D0%B4%D0%B5%D1%80%D0%B5%D1%80-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81-%D0%B4%D0%B5%D1%82%D1%81%D0%BA%D0%B8-%D0%BF%D0%BB%D0%B0%D1%87/", "text": "\n                    На забавен момент станаха свидетели късметлиите, които имаха шанса да гледат на живо първия мач на шампиона от Australian Open 2017 Роже Федерер. Швейцарецът се справи с Аляж Бедене (Слвн) с 6:3, 6:4, 6:3. В началото на третия сет, при начален удар на Бедене, бебе проплака някъде на трибуните. Детският плач накара словенеца да забави подновяването на играта, а в този момент Федерер демонстрира чувството си за хумор като каза „Не е мое (детето)“. Изказването на Маестрото развесели публиката, както и жена му Мирка, с която имат две двойки близнаци.Във втория кръг Федерер ще играе срещу германеца Ян-Ленард Щруф, който елиминира участващия с \"уайлд кард\" кореец Суну Куон с 6:1, 6:2, 6:4.Напред продължава и олимпийският вицешампион от Рио 2016 Хуан Мартин Дел Потро (Арж) след победа над американския тинейджър Франсис Тиафоу с 6:3, 6:4, 6:3. Поставеният под номер 5 Доминик Тийм също стартира с успех. Той надигра в първия кръг аржентинеца Гуидо Пея с 6:4, 6:4, 6:4.\n\n\n                    ", "date": "2018.01.16", "title": "Федерер забавлява феновете с детски плач"}
{"url": "http://www.monitor.bg/a/view/57318-%D0%93%D0%BE%D0%BD%D1%8F%D1%82-%D0%BD%D0%B0%D1%88-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82-%D0%B2-%D0%91%D0%B5%D0%BB%D0%B3%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B4%D0%BE%D0%BF%D0%B8%D0%BD%D0%B3/", "text": "Ивайло Великов: Ще обжалвам, надявам се да не са замърсени добавки\n                    Белгийският първодивизионен волейболен клуб \"Варем\" освободи от състава си българина Ивайло Великов след положителна допинг-проба. Централният блокировач Великов е дал теста, в който се съдържа неуточнено забранено вещество преди две седмици.\n\n\"Ивайло е приел субстанция, която не е трябвало да използва - коментира старши треньорът Димитро Пиро. - Имаме много стриктен медицински екип, но той се консултира също така и с български лекари, които са му предписали лекарство, което е забранено в Белгия. Той е добро момче и го е употребил неумишлено, но въпреки това клубът реши да се разделим с него и Ивайло се връща в България.\"\n\nИвайло Великов е роден в Бургас през 1988 г., висок е 207 см и е играл у нас в \"Арда\" (Кж), \"Тетевен Волей\", \"Нефтохимик 2010\", \"Добруджа 07\" и \"Черно море\". Той отрече пред БТА категорично да е вземал забранени вещества. \"Не съм вземал никакви забранени вещества, каза волейболистът. - Ще обжалвам. В момента се води разследване. Вече се свързах с компанията, от която си набавям хранителните добавки. От там ме увериха, че в използваните от мен продукти няма забранени вещества и ще ми съдействат напълно. Надявам се да не става въпрос за някакво замърсяване на добавките, както се беше получило преди време с българските щангисти. В момента не мога да играя, тъй като лекувам контузия на коляното.\"\n\nМеждувременно ПАОК, носител на 3 титли в гръцкото първенство, представи официално новото си попълнение Николай Учиков. 31-годишният диагонал ще носи екип с №7. Той подписа с тима в края на декември, след като преди това прекрати договора си с аржентинския УПЦН (Сан Хуан). След това игра в редиците на шампиона ни \"Нефтохимик 2010\", с когото спечели купата на България. \"Щастлив съм, че вече съм част от семейството на ПАОК, каза Учиков пред официалния сайт на клуба. - Това е един голям отбор с богата история Очаквам с нетърпение мачовете, като се надявам да оправдая доверието на щаба и да дам много поводи за радост на нашите фенове.\"\n\nВ сайта е описана подробно кариерата на Учиков, който е играл в няколко италиански отбора, има злато от световното клубно първенство с \"Трентино\", бил е в руския \"Тюмен\" и е печелил първенството на Южна Америка с УПЦН.\n                    ", "date": "2018.01.16", "title": "Гонят наш волейболист в Белгия заради допинг"}
{"url": "http://www.monitor.bg/a/view/23607-%D0%92%D0%B0%D0%BD%D1%8F-%D0%A1%D1%82%D0%B0%D0%BC%D0%B1%D0%BE%D0%BB%D0%BE%D0%B2%D0%B0-%D1%89%D0%B5-%D1%82%D1%80%D0%B5%D0%BD%D0%B8%D1%80%D0%B0-%D0%B4%D0%B5%D1%86%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Една от най-успешните лекоатлетки на България – Ваня Стамболова, става треньор, съобщи \"Народно дело Седмицата\". Тя ще се занимава с подготовката на деца във Варна. Стамболова направи свой клуб \"Тангра\" в София, но е решила да го премести в родния си град.\n\n„Напоследък откъм тренировки малко по-леко го давам и започнах постепенно да се ориентирам към треньорската дейност, разказва сребърната медалистка в бягането на 400 в от световното в зала 2006 г. и европейска шампионка на тази дистанция. -Имам желание да работя с дечица от най-ранна възраст като им давам началното обучение – още от детската градина и първите класове в училище.\"\n\nСтамболова е работила в София по проект на ММС с подрастващи в детските градини. \"Искам да сляза с възрастта надолу, защото вече и времената са по-различни – децата наблягат на компютри, телефони. Желанието ми е да мога да ги запаля в най-ранна детска възраст, споделя тя.- Ако нещата се получат, по-нататък мисля да взема и други треньори, които да ми помагат.\"\n                    ", "date": "2018.01.16", "title": "Ваня Стамболова ще тренира деца във Варна"}
{"url": "http://www.monitor.bg/a/view/31326-%D0%9D%D0%B0%D0%BA%D0%B0%D0%B7%D0%B0%D1%85%D0%B0-%D0%A1%D0%B0%D0%B9%D0%BD%D1%86-%D1%81-10-%D0%BC%D0%B8%D0%BD%D1%83%D1%82%D0%B8-%D0%BE%D1%82-%D1%82%D0%B8%D0%BC%D0%B0-%D0%9F%D0%B5%D0%B6%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82/", "text": "\n                    Лидерът в класирането при автомобилистите на рали \"Дакар\" Карлъс Сайнц с \"Пежо 3008\" беше наказан от организаторите с прибавяне на 10 минути към времето му. Причината е обвинение на пилот на ATV, че го блъснал по време на съботния етап от Ла Пас до Уюни. Холандецът Кеес Коолен се оплакал, че Сайнц е ударил неговата машина по време на маратонския етап от 425 км и не е спрял да му помогне. Според правилата всеки, който стане свидетел на инцидент, трябва да спре и да помогне на засегнатия си колега, както и да уведоми организаторите за случката.\n\nСайнц, който има огромен опит в екстремната надпревара, отрече категорично обвинението. \"Аз ускорих и не забелязах, че той е загубил контрол, защото имаше много кал, каза испанецът. - После той се върна на пътя и по чудо успях да го избегна. Беше много близо, но не съм го удрял. Ако го бях направил, нямаше как да продължи при тази скорост, с която карахме. И нямаше да завърши на 12-о място.\"\n\nОт тима на \"Пежо\" обжалваха решението за наказанието. По думите на спортния директор Брюно Фамен няма следи от удар по колата на Сайнц. \"Това 10-минутно наказание е напълно произволно, каза Фамен. - Дори поведението на Карлос да е заслужавало наказание, то е трябвало да бъде присъдено под формата на глоба, а не с време, присъдено по произволен начин, което рефлектира върху участието в състезанието.\"\n\nСайнц води в класирането с 1.06:37 ч. пред Насер Ал-Атия с \"Тойота\", а с наказанието преднината му става 56:37 мин.\n                    ", "date": "2018.01.16", "title": "Наказаха Сайнц с 10 минути, от тима \"Пежо\" протестират"}
{"url": "http://www.monitor.bg/a/view/53789-%D0%9A%D0%B0%D1%80%D0%B0%D0%BD%D0%B3%D0%B0-%D1%81%D0%B5-%D0%BF%D1%80%D0%B8%D0%B1%D1%80%D0%B0-%D0%B8-%D0%BF%D1%80%D0%B8%D0%B7%D0%BD%D0%B0-%D0%A1%D0%B0%D0%BC-%D1%81%D0%B8-%D1%83%D0%B4%D1%8A%D0%BB%D0%B6%D0%B8%D1%85-%D0%B2%D0%B0%D0%BA%D0%B0%D0%BD%D1%86%D0%B8%D1%8F%D1%82%D0%B0/", "text": "Пифа отново на работа в ЦСКА-София\n                    Звездата на ЦСКА-София Фернандо Каранга най-накрая се завърна в България, макар и с 10-дневно закъснение. Играчът бе посрещнат от медии и фенове на летище София, като призна, че на своя глава е решил да си удължи ваканцията, но само с 3 дни. За останалите 7 дни пък имал разрешение от ръководството.\"Имах разрешение от клуба да закъснея със седмица. Имах да разреша проблеми с документите. Закъснях с още три дни, така е, но сега мисля само да работя и да вървя напред\", лаконичен бе Каранга. Той бе попитан и за бъдещето му в ЦСКА-София заради множеството оферти. Помощник-треньорът на „армейците“ Даниел Моралес, който посрещна голаджията, обаче не разреши на Каранга да отговори на въпроса. Тази вечер нападателят трябва да се присъедини към лагера на отбора в Сандански. Не е изключено звездата да бъде глобен за своеволията си, но първо ще има разговор с треньора Стамен Белчев и ръководството. Възможно е и бразилецът да извива ръцете на шефовете, опитвайки се да ги принуди да приемат някоя от многобройните оферти. Най-сериозно към момента е предложението на „Динамо“ (Москва). Първоначално то бе на стойност 1,5 милиона евро, но вече е покачено на два милиона евро. Това обаче все още е далеч от исканите от ЦСКА-София 4 милиона.В същото време на работа в клуба се завърна треньорът на вратарите Ивайло Петров-Пифа. Той обаче няма да отговаря за мъжкия тим, а ще работи с юношите от набор 1999, 2000, 2001 и 2002 в Академията на ЦСКА-София. Пифа беше част от клуба и по време на последния голям успех – спечелването на Купата на България през 2016 година, когато бе в екипа на Христо Янев.\n\n\n                    ", "date": "2018.01.16", "title": "Каранга се прибра и призна: Сам си удължих ваканцията"}
{"url": "http://www.monitor.bg/a/view/56066-%D0%A4%D0%98%D0%A4%D0%90-%D0%B7%D0%B0%D1%82%D1%8F%D0%B3%D0%B0-%D0%B0%D0%BD%D1%82%D0%B8%D0%B4%D0%BE%D0%BF%D0%B8%D0%BD%D0%B3-%D0%BF%D1%80%D0%B8%D0%BC%D0%BA%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D0%A0%D1%83%D1%81%D0%B8%D1%8F/", "text": "\n                    ФИФА заяви, че засилва разследването за употреба на допинг в руския футбол. От световната футболна централа уточниха, че най-сетне са потърсени детайли от химика, който разкрил мащаба на измамата, спонсорирана от държавата. Агенция АП съобщава, че през миналия месец Григорий Родченков, бивш директор на лабораториите в Москва и в Сочи, все още очаква контакт от ФИФА, за да даде детайли как футболът в страната е бил замесен в допинг-конспирацията.Доказателствата и съвместната работа с Родченков показаха 34 подозрителни случая, които са били идентифицирани от Световната антидопингова агенция (УАДА). В тази група има и хора, които са били руски национали на световното първенство през 2014-а година в Бразилия. ФИФА също има достъп до допълнителни доказателства от базата данни от лабораторията на Родченков, която може да спомогне за преследване на случаи на допинг във футбола в странатаа-домакин на предстоящото световно първенство.\n\n\n                    ", "date": "2018.01.16", "title": "ФИФА затяга антидопинг примката около Русия"}
{"url": "http://www.monitor.bg/a/view/6801-%D0%9D%D0%B8%D0%BA%D0%BE%D0%BB%D0%B5%D1%82%D0%B0-%D0%9B%D0%BE%D0%B7%D0%B0%D0%BD%D0%BE%D0%B2%D0%B0-%D0%B8%D1%81%D0%BA%D0%B0-%D0%B2%D1%82%D0%BE%D1%80%D0%BE/", "text": "\n                    Най-оборотната футболна съпруга у нас Николета Лозанова иска да гушне втора рожба. Тв водещата се надява скоро с футболиста Ники Михайлов да посрещнат общ наследник. „Готова съм за второ дете и искам да се случи скоро. Липсва ми онази сладка умора от ежедневието, в което присъства бебче. Усещам, че моментът наближава!“, сподели пред сп. Grazia 30-годишната красавица.Звездната двойка отпразнува отново пламналата искра в отношенията си в края на 2016 година с воаяж до Малдивите. Известно време след това Лозанова продължи да пали любопитството, като пусна закачлив кадър в Инстаграм от банята в тузарския апартамент на Михайлов в „Лозенец“. Спекулации, че моделът и вратарят на турския тим „Мерсин“ чакат бебе започнаха още лятото. НиЛо разбуни духовете с нестандартна фотография и надпис „Ям за двама“ по време на почивка в гръцкия курорт Санторини. \n\n\n                    ", "date": "2018.01.16", "title": "Николета Лозанова иска второ"}
{"url": "http://www.monitor.bg/a/view/84389-%D0%9F%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0-%D0%BF%D1%80%D0%B5%D0%B1%D0%B8-%D0%B3%D1%80%D0%B8%D0%BC%D1%8C%D0%BE%D1%80/", "text": "\n                    Актуалната Мис Плеймейт Нора Недкова скочи на бой на гримьора Валентин Кулагин. Грозната сценка се разигра по време на снимките на „Черешката на тортата“, която събра участниците в скандала на една маса с латино гуруто Алфредо Торес и режисьора Люси Иларионов. От момента на запознанството им Кулагин провокирал периодично 24-годишната танцьорка от Варна с намеци, че изкарва прехраната си със секс срещу заплащане. В последния ден от снимките търпението на чаровното миньонче се изчерпало и хвърлила чаша в лицето на стилиста, след което го набила.Подобни обиди по свой адрес Недкова намира за проява на завист. Тя се обяви и срещу хората, разпространили нейни снимки без грим в социалните мрежи. Тогава Нора обясни, че кадрите са публикувани от загубилите от нея претендентки за титлата Мис Плеймейт. Единствено подгласничката й Ана-Мария Чернева, която редовият зрител помни от риалити сериала „София – ден и нощ“, я поздравила и двете изграждат приятелство след конкурса.\n\n\n                    ", "date": "2018.01.16", "title": "Плеймейтка преби гримьор"}
{"url": "http://www.monitor.bg/a/view/67407-%D0%94%D0%B0%D0%BD%D0%B8-%D0%9F%D0%B5%D1%82%D0%BA%D0%B0%D0%BD%D0%BE%D0%B2-%D1%81%D0%BF%D0%B8%D1%80%D0%B0-%D1%81-%D1%82%D1%8A%D0%BF%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8-%D0%92-%D0%B8%D0%B3%D1%80%D0%B0%D1%82%D0%B0/", "text": "\n                    „В играта“ е името на шоуто, с което младоженецът от последния сезон на „Вип Брадър“ Дани Петканов ще скъса с имиджа си на Лудия репортер. Любимият на Александра Богданска дава заявка, че дебненето на необвързани студентки пред УНСС ще остане в миналото му, като в новото си предаване той ще заложи на интервюта и дуели с интересни събеседници. Окончателната дата на премиерата все още не е обявена, но се предполага, че първият епизод на „В играта“ ще се завърти в онлайн платформата Vbox7 най-късно в началото на февруари. „Тук важното е да видим госта в нестандартна обстановка и крайна ситуация. Дани играе напълно наравно заедно с госта във всяка една игра“, издават от екипа на продукцията.\n\nЗаедно с Богданска все по-често вече обмислят и опцията да се сдобият с наследник. След като си казаха заветното „да“ в любовното гнездо на Големия брат през октомври, двамата се надяват първата им рожба да е мъжка. Талисманът на националите ни по баскетбол и репортерът си пожелават в семейния им дом да тичат общо три дечица.\n                    ", "date": "2018.01.16", "title": "Дани Петканов спира с тъпите въпроси „В играта“"}
{"url": "http://www.monitor.bg/a/view/30685-%D0%A1%D0%B8%D0%BD%D1%8A%D1%82-%D0%BD%D0%B0-%D0%A2%D0%BE%D0%BC-%D0%94%D0%B6%D0%BE%D1%83%D0%BD%D1%81-%D0%B6%D0%B8%D0%B2%D0%B5%D0%B5-%D0%B2-%D0%BF%D1%80%D0%B8%D1%8E%D1%82/", "text": "\n                    Незаконният син на Том Джоунс – Джонатан живее в приют за бездомни в Ню Джърси. 29-годишният музикант никога не се е запознавал с известния си баща, нито е получавал издръжка от него. Той е плод на тридневна забежка на изпълнителя на Sex Bomb с прохождащия тогава модел Катрин Бъркри през 1987 г. Въпреки това Джонатан продължава да се надява за среща с популярния си родител „преди да е твърде късно“, издават източници пред Mirror.Междувременно само преди седмица Том Джоунс се похвали, че е успял да продаде имението си в Холивуд за 6,5 милиона паунда. Доскорошният му дом разполагаше с пет спални, седем бани, басейн и фонтан. Новината за продажбата на имота идва скоро след като певецът разкри, че след смъртта на съпругата си Линда през 2016 г. „не се чувства у дома си“.\n\n\n                    ", "date": "2018.01.16", "title": "Синът на Том Джоунс живее в приют "}
{"url": "http://www.monitor.bg/a/view/14233-%D0%90%D0%BB%D0%B8%D1%81%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B1%D0%B5%D0%B7%D0%B4%D0%B5%D1%82%D0%BD%D0%B8-%D0%B4%D0%B2%D0%BE%D0%B9%D0%BA%D0%B8/", "text": "\n                    Попфолк дивата Алисия е едно от лицата, застанали зад кампанията „Пожелай си“, предлагаща безплатни ин витро процедури. „Искам да има повече деца, смях и радост във всяко българско семейство. Успех на инициативата!“, категорична е изпълнителката на „Красавицата спяща“. Зад каузата да се помогне на двойки с репродуктивни проблеми застават още певицата Маги Джанаварова, трио „Сопрано“, актрисата и модел Деси Зидарова, тв водещата Лиляна Ангелова, по-позната като Клюкарката на „Папараци“ и други. Първият ин витро център в България New Life ще сбъдне мечтата за бебе на няколко семейства безвъзмездно. Участниците изпращат кратки видео клипове, за които може да се гласува до 21 януари в официалния сайт на клиниката, а на следващия ден ще бъдат обявени имената на спечелилите шанса да гушнат рожба. \n\n\n                    ", "date": "2018.01.16", "title": "Алисия подкрепя бездетни двойки"}
{"url": "http://www.monitor.bg/a/view/54829-%D0%98%D0%B7%D0%BA%D0%BB%D1%8E%D1%87%D0%B2%D0%B0%D1%82-%D0%B2%D0%B5%D1%80%D1%81%D0%B8%D1%8F%D1%82%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%94%D0%BE%D0%BB%D0%BE%D1%80%D0%B5%D1%81-%D0%BE%D1%82-the-cranberries/", "text": "Гръндж иконата се бореше с алкохолизъм, биполярно разстройство и травми от сексуално насилие \n                     \n\nВ причините за смъртта на Долорес О'Риърдън няма „нищо подозрително“, съобщиха от полицията часове след като тялото на вокалистката на The Cranberries бе намерено безжизнено в хотел в Лондон. Един от най-разпознаваемите гласове на гръндж рока заглъхна в понеделник сутринта, а обстоятелствата около трагедията се пазят в тайна по молба на семейството. Ирландката,\n\n\n\n\n\nи Linger, бе само на 46. След новината за кончината й в медийното пространство моментално плъзнаха слуховете за самоубийство, още повече, че Долорес вече имаше един неуспешен опит да се пренесе на по-добро място - през 2013 г със свръхдоза. Следователите обаче тушираха спекулациите с уточнението, „че смъртта на Долорес О'Риърдън, която първоначално бе обявена като „внезапна и необяснима“, не е третирана като „подозрителна“.“\n\nЗвездата остави след себе си три деца от брака си с тур мениджъра на Duran Duran Дон Бъртън, най-голямото от които е на 20, а най-малкото на 12. Двойката се разведе през 2014-та, когато О'Риърдън влезе в криминалните хроники с агресивното си поведение на борда на самолет. През 2016-та, отново по време на полет, тя избухна срещу стюардеса, след като бе заставена да даде 6000 евро за благотворителност след нападението над полицай. Между двата инцидента Долорес бе диагностицирана с биополярно разстройство. По същото време в интервю за сп. Life певицата разкри, че е била насилвана сексуално от 8 до 12-годишна възраст от човек, на когото е \"вярвала безрезервно“. Това отключило депресията и анорексията й. Гръндж иконата имаше проблем и с алкохола. „Чувствам се доста добре, но понякога гушвах бутилката.“, казва тя в едно от последните си интервюта. „Всичко е много по-зле на следващата сутрин. Имам лош ден, когато имам кофти спомени и не мога да ги контролирам – и тогава започвам да пия. Правя го и когато не мога да заспя, но ако сме на турне внимавам, защото е имало случаи, в които просто не могат да ме събудят.“\n\nМиналата пролет The Cranberries приключиха преждевременно с европейското турне в подкрепа на албума Something Else, обявявайки, че Долорес\n\n.\n\nВ последният си пост в профилите на групата в социалните мрежи певицата обявява, че се чувства добре и е изнесла първите си концерти пред отбрана публика по покана на Billboard в Ню Йорк. \n\nThe Cranberries реализират над 40 млн. продадени записи в световен мащаб, 4 албума в Топ 20 в престижната класация Billboard 200 (Everybody Else Is Doing It, So Why Can't We?, No Need to Argue, To the Faithful Departed и Bury Тhe Hatchet) и 8 сингъла в Топ 20 в класацията Modern Rock Tracks (Linger, Dreams, Zombie, Ode to My Family, Ridiculous Thoughts, Salvation, Free to Decide и Promises).\n\n \n\n\n \n\n\n \n\n\n \n\n\n \n\n\n \n\n\n \n\n\n \n\n \n\n\n \n\n\n \n\n\n \n                    ", "date": "2018.01.16", "title": "Изключват версията за самоубийство на Долорес от The Cranberries "}
{"url": "http://www.monitor.bg/a/view/55833-%D0%9F%D0%BE%D1%87%D0%B8%D0%BD%D0%B0-%D0%B8%D0%B7%D1%82%D1%8A%D0%BA%D0%BD%D0%B0%D1%82%D0%B8%D1%8F%D1%82-%D0%B5%D0%B7%D0%B8%D0%BA%D0%BE%D0%B2%D0%B5%D0%B4-%D0%BF%D1%80%D0%BE%D1%84-%D0%A1%D1%82%D0%B5%D1%84%D0%B0%D0%BD-%D0%91%D1%80%D0%B5%D0%B7%D0%B8%D0%BD%D1%81%D0%BA%D0%B8/", "text": "\n                    Само два дни след 86-ия си рожден ден, на 11 януари, ни напусна бащата на българската журналистическа стилистика проф. Стефан Брезински, съобщиха от СБЖ.\n\nИзтъкнатият езиковед проф. Стефан Брезински е роден на 9 януари 1932 г. в град Златарица, Великотърновска област. Завършва българска филология в тогавашния Софийски държавен университет. Там му преподават колосите проф. Любомир Андрейчин и акад. Владимир Георгиев. От 1959 г. подготвя бъдещите журналисти, следващи в същия университет, по журналистическа стилистика - отначало като хоноруван асистент. През 1961 г. става редовен асистент, през 1972 г. - доктор на филологическите науки, през 1973 г. - доцент, а през 1984 г. професор в катедрата по български език към Факултета по славянски филологии на СУ „Свети Климент Охридски”. Там преподава на бъдещите филолози тънкостите на синтаксиса. По учебника му „Журналистическа стилистика” пък са учили поколения студенти, завършили Факултета по журналистика. В продължение на 44 години проф. Стефан Брезински преподава съвременен български език, на който е виртуозен познавач. Автор е на 16 книги и учебници.\n\nПроф. Стефан Брезински бе член на Съюза на българските журналисти. Водил е езиковедски рубрики в няколко всекидневника. Неговият ярък, често ироничен стил бе невъзможно да се сбърка с никой друг. Дълги години той следеше под лупа езика на медиите – в началото бъкащи от соц клишета, а след промените – разкрепостени и често прекрачващи границата на добрия стил. Универсален ерудит, в рубриките си той засягаше проблеми от областта на ортографията, фонетиката, морфологията, синтаксиса, лексикологията, психо- и социолингвистиката, етимологията, фразеологията, историческата граматика, диалектологията и стилистиката. Така той се превърна в един от малцината добре познати и на широката публика български езиковеди.\n\nПоклон пред светлата му памет!\n                    ", "date": "2018.01.16", "title": "Почина изтъкнатият езиковед проф. Стефан Брезински"}
{"url": "http://www.monitor.bg/a/view/68176-70-%D0%B3%D0%BE%D0%B4%D0%B8%D0%BD%D0%B8-%D0%91%D0%93-%D1%81%D1%82%D0%B5%D0%BD%D0%BE%D0%BF%D0%B8%D1%81/", "text": "Експозицията събира известни художници и техните студенти\n                    Мащабна изложба по случай 70 години от създаването на специалност „Стенопис“ в Националната художествена академия се открива тази вечер от 18 часа в галерия „Академия“ на ул. „Шипка“ 1. В експозицията, която е доста разнородна, до 7 февруари могат да се видят произведения на известни преподаватели и техните студенти възпитаници на специалността, които са представени с актуалните си творчески търсения и постижения не само с проекти за стенописи, но и с работиСъс свои творби ще участват редовните преподаватели в катедра „Стенопис“ проф. Николай Драчев (ректор на НХА от 2015 г.), проф. Олег Гочев (ръководител на специалността), проф. Ружко Челебиев, проф. Боян Добрев; проф. Здравко Каменаров; и др. Ще покажат свои работи дългогодишните преподаватели проф. Илия Илиев и проф. Тома Върбанов, както и други именити художници, завършили специалност „Стенопис“ като проф. Станислав Памукчиев, проф. Любомир Каралеев, проф. Божидар Йонов, доц. Цветан Стоянов и т.н. В експозицията са включени и редовните студенти от трите образователни степени – бакалавър, магистър и доктор, катона най-добрите студентски творби.Изкуството на стенописта като учебна проблематика в дисциплината „Декоративно изкуство с приложение“ навлиза през 1924 г. През годините в нея преподават изтъкнатите художници Дечко Узунов, Иван Пенков, Иван Ненов, Илия Петров, но най-голям принос за обособяването й като самостоятелна специалност през 1947 г. има проф. Георги Богданов. През следващите десетилетия в специалност „Стенопис“ работят редица изявени български монументалисти като професорите Мито Гановски и Димо Заимов, доцентите Никола Буков и Асен Гицов и т.н. Без излишна скромност може да се отбележи, че специалност „Стенопис“ е подготвила и дала на страната и света едни от най-известните български художници, както и десетки поколения професионални стенописци, изтъкват от НХА.Изложбата е ключовото събитие в програмата за отбелязване на 70-годишнината на специалността. Предстои издаване на каталог, посветен на юбилея, както и значка с логото на специалността, чийто автор е Любомил Драганов.Всички събития от честването са финансирани със средства от Програмата за научна и художествено-творческа дейност на НХА. \n\n\n                    ", "date": "2018.01.16", "title": "70 години БГ стенопис"}
{"url": "http://www.monitor.bg/a/view/33749-%D0%A0%D0%B5%D0%B6%D0%B8%D1%81%D1%8C%D0%BE%D1%80%D1%8A%D1%82-%D0%98%D0%B2%D0%B0%D0%BD-%D0%94%D0%BE%D0%B1%D1%87%D0%B5%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B8%D0%B7%D0%BF%D0%BE%D0%B2%D0%B5%D0%B4%D1%82%D0%B0-%D0%BD%D0%B0-%D0%A0%D0%B0%D0%B4%D0%B8%D1%87%D0%BA%D0%BE%D0%B2/", "text": "\n                    „Прашка“ – една от най-личните книги на Йордан Радичков, ще бъде представена на 31 януари от 19 ч. в Дома на киното. За първи път от повече от 20 години насам родният читател ще може да се срещне отново с втория роман на самобитния писател, ненапразно наричан „мъдреца от Калиманица“, а понякога и „българския Маркес“.\n\nКнигата ще бъде представена от друг голям творец - театралния режисьор проф. Иван Добчев. По време на събитието посетителите ще имат възможност да се потопят в света на Радичков с единствения документален филм, посветен на него. Лентата „Черказки хроники“ на режисьора Димитър Петков съдържа разговори с писателя, заснети в края на 90-те години.\n\n„Прашка“ е история за самотното момче Левачко, което живее в безсъбитийността на бедното българско село. Читателят лесно би се изкушил да прави паралели с детството и юношеството на самия Радичков. Повествованието започва с порой, който наводнява село Долна Мъка. На следващия ден Левачко изчезва завинаги. След себе си оставя единствено своя дневник – синя тетрадка с емблема на Мадарския конник и думите „Не смей по-натам да прелистваш!“. С прочита на дневника пред читателя се разкрива нерадостният живот на Левачко, който гледа с широко отворени очи света около себе си и записва впечатленията и трудностите от живота на село. Момчето търси пътя си сред натрапчивите мисли, че доброто невинаги побеждава...\n\nИван Добчев не е чужд на творчеството на Радичков. През 1993 г. той посяга към текста като му дава нов живот в театрална работилница „Сфумато“. За постановката Радичков казва: „Развълнувах се, когато видях как падналата на земята прашка, потънала в бурени, бе вдигната – не толкова, за да влезе в единоборство с Голиатите, а да хвърли камъче към прозореца на човешката душа. Преживяването за мен бе необикновено...“.\n\nОформлението на настоящото издание на \"Нике\" е дело на художничката Ива Димитрова. В него е отпечатан и послеслова към книгата, който Йордан Радичков пише през 1994 г.\n                    ", "date": "2018.01.16", "title": "Режисьорът Иван Добчев представя изповедта на Радичков"}
{"url": "http://www.monitor.bg/a/view/83372-%D0%9F%D0%B5%D0%BD%D0%B4%D0%B0%D1%87%D0%B0%D0%BD%D1%81%D0%BA%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-30-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0/", "text": "\n                    Мултимедиен концерт-спектакъл „Това съм аз“ и музикален празник за всички почитатели на оперното изкуство ще поднесе световноизвестното българско сопрано Александрина Пендачанска на 2 април от 19.00 ч. в зала 1 на НДК. Събитието, изцяло продуцирано от Двореца, ще отбележи 30-годишния творчески път на певицата, започнал от същата сцена през 1978 г. Той включва над 70 роли от предкласиката (Попея, Агрипина) до музиката на ХХ век (Саломе, Кризотемис), от белканто и Верди (Семирамида, Ермионе, Сомнамбула, Елизабет II, Луиза Милер, Еболи) до Бетховен (Фиделио) и Вагнер (Кундри), от колоратурен сопран (Царицата на нощта) до мецосопран (Кармен). С гастроли на най-големите световни музикални сцени, с изпълнения под палката на най-признатите диригенти на своето време, с високо оценени записи на Моцартовите опери на Рене Якобс за Хармония Мунди, отличени с множество награди, сред които BBC Music Magazine Award, Gramophone's Editor Choice, две номинации за „Грами“ за най-добър класически албум и най-добър оперен запис, Александрина Пендачанска е безспорно един от най-признатите гласове на нашето време.\n\nНа сцената на НДК Пендачанска ще си партнира с оркестъра на Пловдивската държавна опера под диригентството на Мартин Пантелеев, а в спектакъла ще видим и кадри от емблематични роли в репертоара й. Билетите вече са в продажба на цени от 25 до 80 лв. Има и 20% намаление от всеки ценови пояс за ученици, студенти, пенсионери и хора в неравностойно положение.\n\n \n                    ", "date": "2018.01.16", "title": "Пендачанска празнува 30 години на сцената"}
{"url": "http://www.monitor.bg/a/view/5355-%D0%9A%D1%8A%D1%89%D0%B0-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%B2-%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B4%D1%8A%D1%80%D0%B6%D0%B0%D0%BB%D0%B8-13-%D0%B4%D0%B5%D1%86%D0%B0-%D0%B2-%D0%BE%D0%BA%D0%BE%D0%B2%D0%B8-%D0%B8-%D1%81%D0%BC%D1%80%D0%B0%D0%B4/", "text": "\n                    Тринайсет братя и сестри на възраст от 2 до 29 години бяха намерени вързани или оковани във вериги, гладни и мръсни в градчето Перис, на 100 км източно от Лос Анджелис. Родителите им са арестувани и обвинени в изтезание и застрашаване на живота и здравето на деца, съобщи полицията, цитирана от световните агенции.Една от сестрите, на 17 години, успяла да избяга от къщата и да се обади на спешния телефон 911. Тя съобщила, че дванайсетте и братя й сестри са задържани в къщата от родителите им, някои оковани във вериги с катинари. Полицаите отишли в къщата на 57-годишния Дейвид и 49-годишната Луиз Търпин, които не могли да обяснят защо децата са вързани и оковани към леглата им и защо са държани мръсни и недохранени, на тъмно, в помещения с непоносима миризма.Полицаите първоначално решили, че децата са малолетни, но след това с изумление узнали, че седем от тях са пълнолетни, на възраст между 18 и 29 години, а най-малкото дете е на две години. Децата са отведени на лечение в медицински център.Службата за закрила на децата е започнала разследване. Родителите, които могат да бъдат освободени срещу гаранция от 9 милиона долара, ще се изправят пред съда в четвъртък.Техен съсед заявил, че къщата била построена неотдавна. Той не познавал семейство Търпин и не бил забелязал нищо необичайно, отбелязва Ройтерс.Според свидетели семейството дори било пример на добри отношения, а в интернет се появиха серии от снимки, в които всички изглеждат щастливи и доволни, а майката и бащата дори преподписали брак, за да доказват семейното си щастие.Дейвид Търпин изкарвал по 140 000 долара на година, а съпругата му гледала децата вкъщи.\n                    ", "date": "2018.01.16", "title": "Къща на ужасите в Калифорния: родители държали 13 деца в окови и смрад"}
{"url": "http://www.monitor.bg/a/view/62784-%D0%92%D0%B7%D1%80%D0%B8%D0%B2-%D1%80%D0%B0%D0%B7%D1%80%D1%83%D1%88%D0%B8-%D1%82%D1%80%D0%B8-%D0%BA%D1%8A%D1%89%D0%B8-%D0%B2-%D0%90%D0%BD%D1%82%D0%B2%D0%B5%D1%80%D0%BF%D0%B5%D0%BD/", "text": "\n                    Експлозия разруши снощи три съседни къщи в пристанищния град Антверпен в Белгия.Ранени са 20 души, предаде Асошиейтед прес.\n \nПолицията уточни в декларация, че взривът не е предизвикан от терористичен акт и повечето пострадали са с леки наранявания. Едната от трите къщи е рухнала изцяло. Седем души са извадени изпод развалините и спасителните екипи продължават да работят.Белгия е в състояние на повишена тревога след кървавите самоубийствени атентати през 2016 г. и вълната от ислямистки нападения в Европа, напомня Ройтерс.Въпреки това белгийските медии отбелязват, че не става дума за тероризъм. \n\n\n                    ", "date": "2018.01.16", "title": "Взрив разруши три къщи в Антверпен"}
{"url": "http://www.monitor.bg/a/view/28837-%D0%97%D0%B0%D1%82%D0%B2%D0%BE%D1%80-%D0%B7%D0%B0-%D0%BF%D0%BE%D1%89%D0%B0%D0%BB%D1%8C%D0%BE%D0%BD-%D0%B7%D0%B0%D0%BF%D0%B0%D0%B7%D0%B8%D0%BB-19000-%D0%BF%D0%B8%D1%81%D0%BC%D0%B0-%D0%B7%D0%B0-%D1%81%D0%B5%D0%B1%D0%B5-%D1%81%D0%B8-%D0%B2-%D0%90%D1%80%D0%B6%D0%B5%D0%BD%D1%82%D0%B8%D0%BD%D0%B0/", "text": "\n                    Аржентински пощальон отиде в затвора с едногодишна присъда за това, че не е разнасял пощата на хората, съобщиха медиите в Аржентина, цитирайки полицията.Служителите на реда са намерили в дома на 47-годишния Мануел Марселино Гутиерес сакове с точно 19 302 писма, които не са били раздадени на получателите им през годините.Изключително е любопитно как се е стигнало до разкритието. Това е станало известно още през 2009 г., но полицията била извикана на адреса да направи обиск по друго обвинение. Тогава Мануел Марселино живял в къща, в която се оплакали от домашно насилие. Ясно е, че не Мануел е бил насилникът. Така или иначе полицията се натъкнала на любопитно находище – чували с неполучени писма. Пощальонът не бил обсебен от чуждите тайни, а просто го мързяло да се занимава с разнасянето на писмата. Започнало дело, което се точило няколко години. Пощальонът е от аржентинското градче Пуерто Мадрин. Разположен на източното крайбрежие, сред дълбоките сини води на залива Нуево, Пуерто Мадрин е един от най-бързо развиващите се градове в патагонската провинция Чубут. Освен голямо пристанище и важен търговски център, градът е популярна туристическа дестинация, предлагаща чудесни плажове, водни спортове и възможности за забавления навън. Курортът е прочут като едно от най-добрите места за гмуркане. Пуерто Мадрин е чудесна отправна точка за Патагония.Неговият жител Мануел Марселино получил присъдата си едва през 2015 г. Естествено тя била условна и той е можел да избегне затвора, ако се бе отзовал на призовките на съда. Пощальонът обаче решил да си прави оглушки и не си дал труда да се подчини на съдебните власти и затова присъдата му била променена от условна в ефективна. Сега той ще лъска наровете в затвора. Така недобросъвестният и недисциплиниран пощальон попадна в затвор в провинция Чубут, южна Аржентина. \n\n\n                    ", "date": "2018.01.16", "title": "Затвор за пощальон, запазил 19000 писма за себе си в Аржентина"}
{"url": "http://www.monitor.bg/a/view/11480-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8-%D0%B8-%D0%B2-%D1%80%D0%B0%D1%81%D0%B8%D0%B7%D1%8A%D0%BC/", "text": "\n                    Големият актьор Кевин Спейси, който бе обвинен в сексуални посегателства към мъже, след като самият той се саморазкри, че е гей и бе лишен от ролята си в сериала, иначе крепящ се основно на него, \"Къща от карти\" се беше обвинен и в расизъм. Нападката идва от работник по декорите, който твърди, че Кевин Спейси никога не поздравявал цветнокожи работници и се ръкувал само с белите по време на снимките.Когато охранителите на сериала гледали трейлъра, Кевин Спейси се опитал да им забрани, а щом те се оплакали от лошо отношение, получили съвет: \"Просто го правете щастлив\".\n\n\n                    ", "date": "2018.01.16", "title": "Обвиниха Кевин Спейси и в расизъм"}
{"url": "http://www.monitor.bg/a/view/61476-%D0%A2%D1%80%D1%8A%D0%BC%D0%BF-%D0%BE%D0%B1%D0%B8%D1%87%D0%B0%D0%BB-%D0%B4%D1%8A%D0%B2%D1%87%D0%B0%D1%89%D0%B8-%D0%B1%D0%BE%D0%BD%D0%B1%D0%BE%D0%BD%D0%B8-%D1%81-%D0%B2%D0%BA%D1%83%D1%81-%D0%BD%D0%B0-%D1%8F%D0%B3%D0%BE%D0%B4%D0%B0-%D0%B8-%D0%B2%D0%B8%D1%88%D0%BD%D0%B0/", "text": "\n                    Поредни разкрития около вкусовете на американския президент публикува авторитетния в. \"Вашингтон пост\". Според изповедта в него на доверения човек на Доналд Тръмп Кевин Маккарти, американският президент си падал по дъвчащи бонбони с бкус на ягода и вишна.\n                    ", "date": "2018.01.16", "title": "Тръмп обичал дъвчащи бонбони с вкус на ягода и вишна"}
{"url": "http://www.monitor.bg/a/view/60155-%D0%A3%D1%87%D0%B8%D0%BB%D0%B8%D1%89%D0%B5%D0%BD-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%B7%D0%B0%D0%B1%D0%B8-%D0%B2-%D0%BA%D1%8A%D1%89%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    47 души бяха ранени при катастрофа на училищен автобус в Югозападна Германия във вторник сутринта. 10 от пострадалите са в тежко състояние, предаде ДПА.Петима от тежко ранените са с опасност за живота. Сред пострадалите има деца, съобщи говорител на полицията в град Ебербах, провинция Баден-Вюртемберг, където е станала катастрофата. Шофьорът е с леки наранявания.По неизвестна причина автобусът излязъл от лентата си и се блъснал в няколко коли преди да се удари челно в стената на къща, съобщи говорителка на полицията в град Манхайм.Автобусът превозвал деца от съседни села на училище в Ебербах.На местопроизшествието са пристигнали три спасителни хеликоптера. \n\n\n                    ", "date": "2018.01.16", "title": "Училищен автобус се заби в къща в Германия "}
{"url": "http://www.monitor.bg/a/view/48870-%D0%9C%D0%B8%D0%BD%D1%83%D1%81-55-%D0%B3%D1%80%D0%B0%D0%B4%D1%83%D1%81%D0%B0-%D1%81%D0%BA%D0%BE%D0%B2%D0%B0%D1%85%D0%B0-%D0%AF%D0%BA%D1%83%D1%82%D0%B8%D1%8F/", "text": "\n                    Зверски студ скова и без това мразовитата Якутия. Минус 55 градуса отчете термометърът във вторник в някои области на руската република, като в близките дни се очаква живакът да падне до минус 58, става ясно от сводката на Росхидромет.\n\n          Заради ниските температури в 13 района на Якутия е ограничен учебният процес. „Общо 107 училища са затворени, а в неочаквана ваканция са пуснати 9600 ученици“, съобщава РИА Новости. Агенцията уточнява, че във всяка област на републиката местните власти сами определят кога да затворят школата – в град Якутск, например, пускат децата във ваканция при минус 45 градуса, а в Оймяконский улус чакат студът да удари минус 52. Заради аномалния студ в Якутия в режим на повишена готовност са приведени всички пожарно-спасителни и медицински служби. Ниските температури обаче не успяха да изплашат калените местни жители, които с хумор възприеха капризите на климата. Жителката на Якутск Анастасия Груздева дори се прослави в социалните мрежи, където нейното „мразовито“ селфи събра 29 000 харесвания. \n                    ", "date": "2018.01.16", "title": "Минус 55 градуса сковаха Якутия "}
{"url": "http://www.monitor.bg/a/view/9237-%D0%A1%D1%80%D1%8A%D0%B1%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D1%83%D0%B1%D0%B8%D1%82-%D0%B2-%D0%9A%D0%BE%D1%81%D0%BE%D0%B2%D0%BE/", "text": "\n                    \n\n\n                    ", "date": "2018.01.16", "title": "Сръбски политик убит с пет куршума в Косово (ОБЗОР + ВИДЕО)"}
{"url": "http://www.monitor.bg/a/view/81437-%D0%9C%D0%BE%D0%BC%D1%87%D0%B5%D1%88%D0%BA%D0%B8-%D0%B1%D0%B0%D0%BD%D0%B4%D0%B8-%D0%B2%D1%8A%D1%80%D0%BB%D1%83%D0%B2%D0%B0%D1%82-%D0%B2-%D0%9D%D0%B5%D0%B0%D0%BF%D0%BE%D0%BB/", "text": "\n                    Момчешки банди върлуват в Неапол, бият жестоко и грабят връстници, нападат често и възрастни хора, а в събота вечерта посегнаха дори на военен патрул, при това в самия център на големия град. Според местните медии, които отдавна бият тревога за развихрилата се под Везувий невиждана младежка агресивност, от началото на декември до вчера конкретните резултати от нея са десетима тийнейджъри наръгани с нощ, петнайсетима със счупени носове и един с направен на пихтия от ритници далак. За радост тази хулиганщина все още не е довела до жертви, но неаполитанците не крият опасенията си, че първите могат да паднат всеки момент, освен ако властите не предприемат спешни мерки за пресичане на ужасната тенденция.\n\nА завчера вечерта три момчета направили невинен комплимент на разхождаща се с майка си по крайбрежния булевард девойка, родителката се засегнала и веднага призовала на помощ сина си. Той пък се оказал именно тартор на банда войнстващи момчурляци и за броени минути организирал с неговите хора гонка на „нахалниците” в тълпата. Усетили дъха на преследвачите във вратовете си, трите момчета потърсили спасение при съзрения наблизо патрул и когато мъжете в униформа и пълно бойно снаряжение помолили озверелите нападатели да си ходят, те започнали да ги заплашват, че ще им потрошат краката. После тийнейджърите от бандата се отдалечили, но на разстояние, позволяващо им да започнат „обстрел” на войниците с камъни, празни стъклени бутилки и други атрибути за улични битки.\n\nВ същото време Северна Италия пропищя от гастрольори – неаполитански бандити, които заплашват родители, че ще обезобразят децата им с киселина, ако не им бъде платена веднага сума пари с поне три нули след първата цифра. Като вчера полицията в Падуа успя да закопчее при умно скроена акция двайсет и пет годишния Джузепе Лонгобарди, който се опитал да рекетира вдовица с 5000 евро. Написал й в писмо, че само ако осигури парите нейният 13-годишен син щял да си остане с неговото хубаво личице. Да, ама жената не се уплашила и занесла писмото в полицията, като хората на реда веднага подготвили плик с 5 000 фалшиви евро. Когато пък Джузепе дошъл да си го получе на уговореното с вдовицата място, той бил арестуван още щом мушнал „парите” в джоба си.\n\n \n                    ", "date": "2018.01.16", "title": "Момчешки банди върлуват в Неапол "}
{"url": "http://www.monitor.bg/a/view/16462-%D0%A2%D1%8A%D1%80%D1%81%D1%8F%D1%82-%D0%BD%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Румънският премиер, социалдемократът Михай Тудосе подаде оставка в понеделник вечерта. Тудосе се оттегля от поста, след като изгуби политическата подкрепа на лидерите на своята Социалдемократическа партия. Това е вторият премиер на Румъния, отстранен от поста от партията си за по-малко от седем месеца, отбелязва Ройтерс.\n\nТудосе взел решението за оттеглянето от поста заради вътрешнопартиен конфликт с Ливиу Драгня, лидера на Социалдемократическата партия. \"Тръгвам си с вдигната глава\", каза Тудосе на излизане от заседанието на ръководството на социалдемократите.\n\nЕвродепутатката Виорика Дънчила е новото предложение на румънската Социалдемократическа партия (СДП) за премиер на страната след оставката на досегашния министър-председател Михай Тудосе, съобщават източници от партията, цитирани от Аджерпрес.\n\nНоминацията е била гласувана от ръководството на партията единодушно, с един въздържал се, след като Екатерина Андронеску, друг обсъждан вариант за премиерския пост, се е отказала от длъжността.\n\nДънчила е родена през 1963 г. и е член на СДП от 1996 г. В момента тя е евродепутат, член на Групата на Прогресивния алианс на социалистите и демократите в Европейския парламент. Била е евродепутат от листата на СДП и в периода 2009-2014 г., посочва информационният сайт Зиаре.\n\nМедиафакс отбелязва, че Дънчила е близка до лидера на социалдемократите Ливиу Драгня, който я е подкрепил за ръководител на делегацията на румънските евродепутати.\n\nПрезидентът Клаус Йоханис назначи за временен премиер министъра на отбраната Михай Фифор и обяви консултации с парламентарно представените партии за кандидатура на нов премиер и състав на правителство в четвъртък.\n\nЙоханис каза пред журналисти, че иска \"бърза процедура за формиране на ново правителство, за да бъде избегната политическа нестабилност и да не бъде навредено на икономиката\", информира Ройтерс. Той изрази безпокойство заради създалата се ситуация.\n                    ", "date": "2018.01.16", "title": "Търсят нов премиер на Румъния "}
{"url": "http://www.monitor.bg/a/view/65270-%D0%A1%D0%B5%D0%B4%D0%B5%D0%BC-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8-%D1%80%D0%B0%D0%BD%D0%B5%D0%BD%D0%B8-%D0%BE%D1%82-%D0%B8%D1%81%D0%BB%D1%8F%D0%BC%D0%B8%D1%81%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Седем надзиратели са ранени, след като били нападнати с юмруци от радикализиран затворник в затвора в Мон дьо Марсан, Югозападна Франция, съобщи синдикалист, цитиран от Франс прес.\nНеобходими са били девет души да обезвредят затворника, който отказвал да бъде претърсен. Трима от седемте надзиратели са с фрактури, заяви синдикалистът, потвърждавайки информация на радио Франс енфо.\nИнцидентът се случва четири дни след нападение на затворник ислямист над трима надзиратели в Северна Франция.\n                    ", "date": "2018.01.16", "title": "Седем надзиратели ранени от ислямист в затвора във Франция"}
{"url": "http://www.monitor.bg/a/view/85452-%D0%9C%D0%B0%D0%BA%D1%80%D0%BE%D0%BD-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8-%D0%BD%D0%BE%D0%B2-%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D0%BB%D0%B0%D0%B3%D0%B5%D1%80-%D0%B2-%D0%9A%D0%B0%D0%BB%D0%B5/", "text": "\n                    Френският президент Еманюел Макрон заяви по време на посещение в град Кале, че няма да позволи появата на нов временен лагер на мигранти в северния град, предаде Ройтерс.\nПрезидентът освен това призова Великобритания да приема повече деца, непридружавани от възрастни, добавя Асошиейтед прес.\nМакрон заяви, че иска да договори с Лондон по-добро полицейско сътрудничество за справяне с мигрантите във френския пристанищен град, както и отпускането на повече британски средства за развитието на Кале. Стотици мигранти се крият в града, опитвайки се да се промъкнат във Великобритания.\n\"Кале не е задна врата към Великобритания\", подчерта Макрон.\nФренският президент обеща, че ще действа твърдо с полицията, ако използва прекомерна сила срещу мигранти, но защити силите за сигурност от обвиненията в бруталност, отправени им от благотворителни организации. Макрон отхвърли някои от тези твърдения като лъжливи, отбелязва Ройтерс.\nФранция иска Великобритания да поема по-голяма част от разходите за охраната на общата им граница и да приема повече бежанци. Кале се намира в един от най-бедните френски региони, където безработицата е над средната за страната. Обществените ресурси не достигат поради притока на мигранти от Африка и Близкия изток.\nВ четвъртък Макрон ще се срещне с британската премиерка Тереза Мей в Сандхърст, отбелязва АП.\n                    ", "date": "2018.01.16", "title": "Макрон няма да позволи нов временен лагер в Кале "}
{"url": "http://www.monitor.bg/a/view/20562-%D0%9C%D0%BD%D0%B8%D0%BC%D0%B0-%D1%80%D0%B0%D0%BA%D0%B5%D1%82%D0%B0-%D0%BE%D1%82-%D0%9A%D0%9D%D0%94%D0%A0-%D1%81%D1%82%D1%80%D0%B5%D1%81%D0%BD%D0%B0-%D1%8F%D0%BF%D0%BE%D0%BD%D1%86%D0%B8/", "text": "\n                    Японците бяха изплашени от фалшив сигнал за изстреляна от КНДР ракета. Това става само дни след лъжливото предупреждение на Хаваите. В събота над 1 милион американци решиха, че всеки момент ще станат жертва на ядрен удар от страна на Северна Корея. Сега грешката е по вина на японския телевизионен канал NHK, който съобщиха, че по техни данни „КНДР е изстреляла балистична ракета”.\n\n„Правителството призовава всички граждани да се укрият в сградите или в подземните убежища”, добавиха от NHK. Ужасяващото съобщение бе разпространено чрез мобилното приложение на телевизионния канал в 18.55 часа местно време. Странното в случая е, че по официалните държавни канали обаче не бе разпространено предупреждение за ракетна заплаха. Пет минути по-късно, в 19 ч. местно време телевизионният канал поправи съобщението си. Веднага след това NHK поднесе „дълбоките си извинения” на всички граждани за причиненото им неудобство и ужас.\n\n\n \n                    ", "date": "2018.01.16", "title": " Мнима ракета от КНДР стресна японци"}
{"url": "http://www.monitor.bg/a/view/24544-%D0%95%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D1%82-%D0%BC%D0%B0%D0%BA%D0%B5%D0%B4%D0%BE%D0%BD%D0%B5%D1%86-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%B7%D0%B0-%D0%B3%D1%80%D0%B0%D0%B1%D0%B5%D0%B6%D0%B8-%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    Временно задържане под стража постанови Кюстендилски окръжен съд за македонец, издирван в Швейцария. Орхан В. ще остане месец и половина в Бобовдолския затвор, след което ще бъде екстрадиран в Конфедерация Швейцария, гласи решението на магистратите в областния град.\n\nМъжът е бил задържан на 09.01.2018 г. при влизане в България на ГКПП-Гюешево. Той се издирва от швейцарските органи с цел изтърпяване на наложените му наказания за няколко престъпления - заплахи за убийство и физическо насилие, разпространяване на наркотици и грабеж.\n\nСрещу Орхан В. има влезли в сила съдебни решения от 2006 г., 2010 г. и 2014 г. в Швейцария. Две от присъдите са за по дванадесет месеца „лишаване от свобода“ и още една за срок от седем месеца „лишаване от свобода“.\n\nНаложената от Кюстендилския окръжен съд мярка за неотклонение чуждият гражданин ще изтърпява в затвора в Бобов дол до пристигане на официалната молба за екстрадиция и съответните документи.\n                    ", "date": "2018.01.16", "title": "Екстрадират македонец, издирван за грабежи и заплахи за убийство в Швейцария"}
{"url": "http://www.monitor.bg/a/view/54705-%D0%94%D0%B2%D0%B5-%D0%BA%D0%BE%D0%BB%D0%B8-%D0%BF%D0%BE%D0%BC%D0%BB%D1%8F%D1%85%D0%B0-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0-%D0%BF%D1%80%D0%B5%D0%B4%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0/", "text": "\n                    Два леки автомобила се врязаха в мантинела на бул. „Васил Априлов” на броени метри преди пешеходния светофар от северната страна на моста на Университета по хранителни технологии в Пловдив. Катастрофата стана минути преди 12 часа на 16 януари и се предполага, че вероятно червен сигнал на светофара е изненадал шофьорите на автомобилите. Те не са успели да спрат навреме и са навили воланите наляво, като така са се качили в разделителната ивица между двете пътни платна, помитайки металната мантинела. На място пристигна и син полицейски микробус. Очаквайте подробности!\n\n\n\n\n                    ", "date": "2018.01.16", "title": "Две коли помляха мантинела преди пешеходна пътека"}
{"url": "http://www.monitor.bg/a/view/68307-%D0%9D%D0%B0%D0%B4-05-%D0%BA%D0%B3-%D0%BA%D0%BE%D0%BA%D0%B0%D0%B8%D0%BD-%D0%B8%D0%B7%D0%B7%D0%B5%D1%85%D0%B0-%D1%81%D0%BF%D0%B5%D1%86%D0%BF%D0%BE%D0%BB%D0%B8%D1%86%D0%B0%D0%B8-%D0%BE%D1%82-%D0%9C%D0%B5%D1%87%D0%BA%D0%B0%D1%82%D0%B0/", "text": "\n                    Над половин килограм кокаин, както и приспособления за разфасоването му, са иззели служители на сектор „Противодействие на криминалната престъпност“ при пазарджишката Областна дирекция на МВР от  основен дилър на дрога в региона с прякора „ Мечката“. В неделя екипите задържали стария си познайник В.Д.- 46г. по- известен като „Мечката“. Мъжът е криминално проявен с множество регистрации за блудство, изнасилвания, притежаване на наркотични вещества. При проведеното претърсване в къщата му, намираща се в пазарджишкото село Огняново, полицаите открили в няколко разфасовки над половин килограм кокаин. Намерено е и малко количество марихуана, три електронни везни, консумативи за разфасоване на дрогата. Мъжът е задържан в ареста за срок от 24 часа, в последствие задържането му е удължено от прокурор от окръжната прокуратура в Пазарджик със 72 часа. Предстои да бъде внесено искане в Окръжен съд-Пазарджик за налагане на най-тежката мярка за неотклонение – „задържане под стража“. Акцията е проведена в резултат на целенасочени действия на криминалистите по противодействие на търговията с наркотици.Работата по случая продължава под наблюдението на прокуратурата.\n\n \n                    ", "date": "2018.01.16", "title": "Хванаха Мечката с 0,5 кг кокаин"}
{"url": "http://www.monitor.bg/a/view/2867-%D0%90%D0%BD%D0%BA%D0%B0-%D0%BD%D0%B0%D1%82%D1%8A%D0%BF%D0%BA%D0%B0-%D1%87%D1%83%D1%88%D0%BA%D0%B8-%D1%81-%D0%BE%D1%80%D0%B8%D0%B7-%D0%B8-%D1%85%D0%B5%D1%80%D0%BE%D0%B8%D0%BD-%D0%BE%D0%BF%D0%B8%D1%82%D0%B0-%D1%81%D0%B5-%D0%B4%D0%B0-%D0%B3%D0%B8-%D0%B2%D0%BA%D0%B0%D1%80%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    63-годишната неосъждана до момента Анка Иванова от Пловдив се пробва да вкара пълнени чушки с ориз и хероин в затвора под тепетата. Манджата с дрога била за неин близък, но опитът й да наруши закона бил спрян още на входа на зандана.\n\nРомката отишла на свиждане с осъден в неделния ден. Срещите с близки зад решетките в затвора са позволени само в определени часове през уикенда. Още на входа тя предала пълнените чушки на охраната в затвора, каквато е рутинната процедура за проверка на багажа. Служителите под пагон обаче се усъмнили и проверили щателно чушките. Така в осем от тях те открили по едно миниатюрно полиетиленово пакетче с прахообразно вещество. При полеви тест то реагирало на хероин. Общото му количество в осемте пакетчета било едва 0,162 грама. С полицейска заповед извършителката била задържана за 24 часа в ареста на Първо районно управление на полицията. След доклад в Районната прокуратура в Пловдив по случая било образувано бързо производство и била назначена химическа експертиза на откритата дрога.  \n                    ", "date": "2018.01.16", "title": "Анка натъпка чушки с ориз и хероин, опита се да ги вкара в затвора"}
{"url": "http://www.monitor.bg/a/view/13821-3-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B3%D0%B8%D0%BD%D0%B5%D0%BA%D0%BE%D0%BB%D0%BE%D0%B3-%D0%BF%D1%80%D0%B8%D1%87%D0%B8%D0%BD%D0%B8%D0%BB-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%B5%D0%B1%D0%B5-%D0%B8-%D1%83%D0%B2%D1%80%D0%B5%D0%B4%D0%B8%D0%BB-%D0%BC%D0%B0%D0%B9%D0%BA%D0%B0%D1%82%D0%B0/", "text": "\n                    3 години лишаване от свобода при първоначален общ режим наложи Варненския окръжен съд на акушер-гинеколог от СБАГАЛ „Проф. д-р Д. Стаматов“ в морския град.\n\nДокторът беше предаден на съд по обвинителен акт на Окръжната прокуратура във Варна и вчера бе признат за виновен за причинената от него смърт по непредпазливост на бебе при раждането му и на средна телесна повреда на родилката. Това е станало поради незнание или немарливо изпълнение на служебните задължения или при друга правно регламентирана дейност, представляващи източник на повишена опасност.\n\nСъдебният състав му наложи ефективни наказания и за двете престъпления, като определи подсъдимият да изтърпи най-тежкото от тях. На 26 февруари 2015 година лекарят причинил смъртта на плода на варненка, която била хоспитализирана в родилното отделение на СБАГАЛ „Проф. д-р Д. Стаматов“ във Варна. На същата дата, по време на раждането, той причинил по непредпазливост и средна телесна повреда на бременната пациентка, довело до разстройство на здравето, временно опасно за живота й, посочват в мотивите си магистратите.\n                    ", "date": "2018.01.16", "title": "3 години затвор за гинеколог, причинил смъртта на бебе и увредил майката"}
{"url": "http://www.monitor.bg/a/view/31184-%D0%97%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D1%80%D0%BE%D0%BC%D1%81%D0%BA%D0%B8-%D0%B1%D0%BE%D1%81-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D1%81%D1%80%D0%B5%D1%89%D0%B0-%D1%81-%D0%BF%D1%81%D0%B8%D1%85%D0%B8%D0%B0%D1%82%D1%80%D0%B8/", "text": "\n                     \n\n \n\nЗадържани за показно убийство на ромски бос в центъра на Чирпан трима мъже отказват срещи с психиатри и психолози, които да изготвят повторна съдебна експертиза , стана ясно в хода на наказателното дело за смъртта на Митьо Калчев – Мантата. Петчленният състав изрази учудване от поведението на обвиняемите и напомни че повторната експертиза е била поискана от защитниците им:баща и син Марин и Димитър Марковски.Извършителите са арестувани ден след престъплението на 7 август 2015 г.. През изминалите  30 месеца на няколко пъти заседанията са били отлагани под различни претекси, разпитани са около 70 души свидетели , извършени са множество експертизи. Насроченото за 16 януари отново не се състоя, този път заради заболяване на адвокат Марковски – младши, който изпратил молбата си предния ден заради внезапно респираторно заболяване.Въпреки че болничният лист не отговаря на формалните изисквания, въведени с нарочно разпореждане на правосъдния и  здравния министър председателят на състава Красимира Дончева се съобрази с молбата и отложи аз пореден път заседанието за 12 март.Тя обаче настоя на тази дата Димитър Марковски да представи заверка , че заболяването наистина е възпрепятствало явяването му в съдебна зала.Освен тримата обвиняеми /Динко Янков (24), Ангел Илиев (25) и Динко Атанасов (39)/ в залата ще трябва отново да бъде доведен от затвора и синът на Мантата – Калчо Митев, който е обвиняем по друго дело за разстрела на 54-годишният Ангел Динков – Стария Гагарин. Убийството на Динков бе извършено пет месеца по-късно въпреки засиленото полицейско присъствие на циганската махала поради очаквания за вендета.\n\nМногобройните фамилии на Мантите и Гагарините живеят от десетилетия на една и съща улица \"Кокиче\" в Чирпан.\n\nНикой не може да каже със сигурност от кога точно датира враждата между тях, не се знае и точният брой на периодично възникващите скандали и дадените жертви от двете страни. Една от многобройните версии, лансирани при разпитите на свидетелите гласи че,  всичко тръгнало от спор за красива мома в началото на 60-те години на миналия, век. Неофициално се знае, че членове на двете фамилии се занимават с лихварство и търговия с контрабандни папироси.\n\nВ хода на преминалите до сега заседания фамилията на мантата поиска от извършителите ан убийството кръвнина в размер на 485 000 лв. От страх да не се стигне до саморазправа обвиняемите по двете дела са държани в различни сектори на старозагорския затвор, разкриха запознати.Довеждането им до съда ставало с различни автомобили, по време на заседанията в залата има половин дузина представители на съдебната охрана.\n                    ", "date": "2018.01.16", "title": "Задържани за убийство на ромски бос  отказват среща с психиатри     "}
{"url": "http://www.monitor.bg/a/view/30105-%D0%91%D0%B5%D0%B1%D0%B5-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BC%D0%B5%D1%81%D0%B5%D1%86%D0%B0-%D0%BE%D0%B1%D0%B3%D0%BE%D1%80%D1%8F-%D0%BF%D1%80%D0%B8-%D0%BF%D0%BE%D0%B6%D0%B0%D1%80/", "text": "\n                    Бебе на няколко месеца обгоря при пожар в тервелското село Безмер, научи „Монитор”. От ОД на МВР в Добрич съобщиха, че сигнал за горяща къща е подаден чрез тел. 112 в РУ Тервел на 15 януари. След потушаване на пожара, полицейските служители установили, че в жилището, чиято собственост към момента не е установена, са се самонастанили семейството на Ж. И. Р., като при него са били оставени и трите деца на племенника му – едното на 6 г., другото – на 4 г., а най-малкото – на няколко месеца.\n\nПо предварителна информация, пожарът е възникнал след детска игра с огън. От пожара е пострадало момченцето М. Н. Г., което е транспортирано до ВМБ гр. Варна и е настанен в Клиника по изгаряния. Детето е в стабилно състояние , без опасност за живота, с леки обгаряния на крайниците, уточняват от полицията.\n\nУведомени са Дирекция „Социално подпомагане“ към Община Тервел, отдел „Закрила на детето“ за пострадалото дете и са предприети действия с оглед правомощията им спрямо другите две деца.\n\nСпоред местните хора в Безмер, никой не си спомня кой е собственикът на изгорялата къща. Той напуснал селото преди много години и живее или във Варна, или в Аксаково. Къщата е изоставена и не е ясно в момента чия собственост е – на първия си стопанин или пък е продадена. Факт е, че от дълго време никой не живеел в нея.\n\nНе е ясно и кои са самонастанилите се хора. Ж.И.Р. не е от Безмер, няма адресна регистрация в селото, никой не знае нито откъде е семейството, нито пък точно кога са се заселили в къщата.\n\nХората обясняват, че пожарът е запален от едно от децата, което си играело с кибрит. Предполагат, че е 4-годишното, тъй като 6-годишното момче е било на училище. Пламъците лумнали през деня. Гореше много силно, твърдят местните. Все още не се знае дали Ж.И.Р. е бил в къщата по време на пожара, а ако не е, защо е оставил децата сами.\n                    ", "date": "2018.01.16", "title": "Бебе на няколко месеца обгоря при пожар"}
{"url": "http://www.monitor.bg/a/view/48604-%D0%98%D0%B7%D0%B4%D0%B8%D1%80%D0%B2%D0%B0%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B4%D1%8F%D0%B4%D0%BE/", "text": "\n                    Районно управление-Пазарджик издирва 70-годишния Стоян Тодоров от пазарджишкото село Главиница. Мъжът е обявен за издирване по молба на неговата дъщеря, която е полагала грижи за него в село Дебръщица. През нощта на 12 януари е напуснал дома на дъщеря си и оттогава е в неизвестност. Стоян Тодоров страда от психическо заболяване. При напускане на къщата е бил облечен с черен пуловер на шарки в предната част и тъмен анцуг.Ако гражданите забележат мъж, отговарящ на подобно описание, незабавно да уведомят най-близкото управление на МВР или да позвънят на телефон 112.\n                    ", "date": "2018.01.16", "title": "Издирват изчезнал дядо"}
{"url": "http://www.monitor.bg/a/view/11864-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BF%D0%B0%D0%BB%D0%B5%D0%B6-%D0%BD%D0%B0-%D0%B4%D0%B6%D0%B8%D0%BF-%D0%B2-%D0%A0%D1%83%D1%81%D0%B5/", "text": "\n                    Скъп автомобил изгоря тази нощ в Русе. Според огнеборците има съмнения за умишлени действия, съобщават от областната дирекция на МВР в крайдунавския град.\n\nСлед получаването на сигнала за горящ „Мерцедес“ на ул. „Плевен“ пред блок „Тодор Койнов“ пожарникарите се озовали на мястото в 2,47 часа. Те изгасили пламъците, но автомобилът е напълно неизползваем. Изгорял е изцяло двигателният отсек, предното обзорно стъкло и таблото. Леки щети са нанесени и на друг лек автомобил с марка „VW Beetle“, който е бил паркиран наблизо.\n\nПолицията в Русе е образувала досъдебно производство във връзка с инцидента.\n                    ", "date": "2018.01.16", "title": "Разследват палеж  на джип в Русе"}
{"url": "http://www.monitor.bg/a/view/22018-%D0%93%D1%80%D1%8A%D0%BC%D0%BD%D0%B0%D0%BB%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%BF%D1%80%D0%B0%D1%82%D0%B8-%D0%B4%D1%8F%D0%B4%D0%BE-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Гръмнала неизправна газова бутилка прати 89-годишен дядо в болница, съобщиха от полицията в Пловдив. Инцидентът станал в дома на стареца на ул. „Янтра” в областния център, а сигналът на 112 бил подаден към 16,30 часа. Възрастният пловдивчанин като по чудо оцелял при взрива и бил откаран с линейка към спешния портал на пловдивско здравно заведение. Според първоначалния оглед в апартамента на пенсионера локалният взрив е станал в газова печка за отопление заради повредена газова бутилка. \n                    ", "date": "2018.01.16", "title": "Гръмнала газова бутилка прати дядо в болница"}
{"url": "http://www.monitor.bg/a/view/79690-%D0%A1%D0%BF%D0%B8%D0%BF%D0%B0%D1%85%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%B2%D1%8A%D1%80%D1%82%D0%B0%D1%87%D0%B8-%D0%BE%D1%82%D0%BC%D1%8A%D0%BA%D0%BD%D0%B0%D0%BB%D0%B8-40-%D0%B1%D0%BE%D0%BD%D0%B0-%D0%BE%D1%82-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%BA%D0%B0/", "text": "\n                     \n\n \n\nТрима мъже с богато криминално минало, свързани с ало-измамници от Румъния са задържани в хода на специализирана акция в Габрово, още при първоначалните разпити те признали, че на 21 ноември м.г. са успели да „изгорят“ 45-годишна старозагорка с 40 000 лв.\n\nПарите били дадени по схемата „МВР търси подкрепата на гражданите“, като потърпевшата хвърлила от терасата на апартамента си 30 000 лв и 5 000 евро.\n\nБелезниците са щракнали около китките на родените в Полски Тръмбеш Васил . /41/, Орлин Б. /37/ и Веселин П. /46/.\n\nОрлин и Веселин са били в ролята на мулета, двамата се познавали от килиите на затвора в Ловеч, откъдето излезли предсрочно  последователно през 2012 и 2015 година.И двамата имат множество наложени им ефективни присъди, първият 8, а вторият-7. След като отворили плика те останали изумени от размера на „подарената за каузата на МВР сума“ и веднага се свързали с трети човек от веригата- Веселин П., който контактувал директно с базираните отвъд Дунава „въртачи“.\n\nТримата си поделили парите и през следващите няколко дни успели да „изработят“ още две жертви на 82 и 83 години пак от Града на липите, но при тези удари плячката била „постна“ – под хиляда лева.\n\n46-годишният Веселин има зад гърба си общо три условни присъда , едната е за документни престъпления.\n\nСъдът в Стара Загора наложи постоянна мярка за неотклонение „задържане под стража“ с аргумента, че ало-измамниците не живеят на постоянните си адреси, нямат постоянна месторабота и могат да се укрият или да извършат ново престъпление. По думите на запознати с хода на образуваното досъдебно производство на този първоначален етап задържаните активно съдействат и дори искат да възстановят задигнатите пари , като целта им е да си осигурят споразумения и съответно условни присъди.На практика това е първи случай в който криминалистите стигат на по-високо ниво в схемата на измами с база в Румъния и с използването на румънски СИМ-карти за еднократна употреба.\n\n \n\n \n                    ", "date": "2018.01.16", "title": "Спипаха румънски „въртачи“, отмъкнали 40 бона от старозагорка        "}
{"url": "http://www.monitor.bg/a/view/61808-%D0%9F%D1%81%D0%B8%D1%85%D0%B0%D1%80-%D0%B6%D0%B8%D0%B2%D1%8F%D0%BB-%D0%B4%D0%B2%D0%B0-%D0%B4%D0%BD%D0%B8-%D1%81-%D1%82%D1%80%D1%83%D0%BF%D0%B0-%D0%BD%D0%B0-%D0%B6%D0%B5%D0%BD%D0%B0-%D1%81%D0%B8/", "text": "\n                    61-годишният Борислав Вълков, който преби до смърт 38-годишната Антония Т. е съобщил два дни след смъртта й в полицията. Повече от две денонощия психарят е живял в апартамента заедно с трупа на 38-годишната си приятелка, с която живеели като семейство. От прокуратурата съобщават, че на 12 януари в Хасково, след възникнал битов скандал, който преминал във физическа саморазправа, обвиняемият нанесъл побой над пострадалата. Вследствие на нанесената й тежка телесна повреда – фрактура на черепа, жената починала. Борислав е подал сигнал в полицията на 14-и януари, както вече писахме.\n\nВ хода на разследването е бил извършен оглед, иззети са веществени доказателства, разпитани са свидетели, като е била назначена и съдебномедицинска експертиза. Тя е доказала, че смъртта е настъпила два дни по-късно от времето, което е съобщил Борислав.\n\nПредполага се че по-голямата част от закъснението се дължи на факта, че мъжът и неговата злополучна спътница в живота са били мъртво пияни по време на скандала. Борислав проспал почти целия следващ ден, а после бил шокиран когато осъзнал какво се е случило, твърдят близки до разследването. Вълков е задържан за срок от 24 часа, а след привличането му като обвиняем на 15 януари е постановено задържането за срок до 72 часа. Прокуратурата ще поиска постоянен арест за мъж, който преди това е имал психически проблеми и е бил въдворяван в психиатрия.\n                    ", "date": "2018.01.16", "title": "Психар живял два дни с трупа на жена си"}
{"url": "http://www.monitor.bg/a/view/82126-%D0%91%D0%93-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BE%D1%82-%D0%90%D0%B2%D1%81%D1%82%D1%80%D0%B8%D1%8F-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%BD%D0%B0-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D0%9F%D0%B5%D1%82%D1%8A%D1%80-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    За нов свидетел на убийството на бизнесмена Петър Христов съобщава БНР. Този следобед той е дал показания пред полицията във Велико Търново. Това е Георги Каббе, дългогодишен преподавател във Великотърновския университет.\n\nМъжът живее и работи в Австрия, превежда за полицията в град Инсбрук, имал е бизнес интереси да строи сателитно селище с 22 къщи между великотърновските села Малък чифлик и Шереметя. По този повод е бил на среща с бизнесмена Петър Христов.\n\n\"Със сина ми дойдохме в 9.55 часа. Качихме се по стълбите. Неговият асистент господин Борислав Босев ни видя горе на площадката, дойде при нас и ни попита как сме. Точно в 10 часа пристигна джипът. Около 3 минути от джипа никой не излезе. Ние седяхме горе и го чакахме. Петър тръгна по стълбите и на предпоследното стъпало се спря. Чукахме пукот като от новогодишни бомбички. Докато осъзнаем какво става, Петър падна с лице надолу на площадката, на цимента пред нас\", разказа Каббе. Хладнокръвният убиец се издирва от полицията.\n\nВеликотърновският бизнесмен Петър Христов бе разстрелян посред бял ден пред офиса на фирмата си в столичния квартал „Манастирски ливади”. Въпреки усилията на лекарите от ВМА, мъжът издъхна. Стрелецът дебнел жертвата си от изоставен строеж. Когато Христов се е появил, той го е поразил с картечен пистолет „Скорпион”.\n \n                    ", "date": "2018.01.16", "title": "БГ бизнесмен от Австрия свидетел на стрелбата срещу Петър Христов"}
{"url": "http://www.monitor.bg/a/view/52763-%D0%A1%D0%BE%D1%84%D0%B8%D0%B9%D1%81%D0%BA%D0%B0-%D0%B2%D0%BE%D0%B4%D0%B0-%D0%B4%D0%B0-%D0%BD%D0%B0%D0%BB%D0%B5%D0%B5-365-%D0%BC%D0%BB%D0%BD-%D0%BB%D0%B2-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0/", "text": "Дружеството предоставя на общината интелектуалната собственост\n                    „Софийска вода“ да направи инвестиции на стойност 356 млн. лв. до края на концесията. Това се предвижда в промени в договора между Столичната община и дружеството, които общинските съветници трябва да гласуват на 25 януари. „С промяната на споразумението се задължава концесионерът да инвестира 200 млн. лв. В периода 2017-2021г. и още 165 млн. лв до края на концесията през 2025 г.“, обясни председателят на Столичния общински съвет (СОС) Елен Герджиков. Фирмата ще бъда задължена да изплати до 2021г. и два големи заема на предишния оператор на концесията, на стойност 100 млн. лв. Герджиков заяви, че до този момент са обслужвани само лихвите и не е плащан нито лев по главницата. Условието за изплащането на заемите е поставено от кмета на София Йорданка Фандъкова, защото ако концесионера не е гарантирал връщането на парите, е имало опасност задълженията да останат в сметката на Столичната община. “Тези два заема ще бъдат рефинансирани от концесионера, за да се намали лихвеният процент от 5,2% на 1,35% и така ще бъдат спестени минимум 6 млн. лева“, каза Герджиков. Ако това не бъде изпълнено от страна на „Софийска вода“, от „Московска“ 33 ще имат правото да прекратят едностранно договора за концесия.\n\nПромените в договора предвиждат и „Софийска вода“ да отделя по 1,5 млн. лв. годишно за финансиране на ВиК проекти от обществен интерес, определени от Столична община.\n\nШефът на СОС обясни, че ще бъде изготвен и анекс към договора за процедурите и сроковете за предаване на активите при изтичане на концесията. По думите на Герджиков през 2000 г. при подписването на първоначалния договор със „Софийска вода“ такава процедура не е била заложена. В края на концесията на пък общината ще трябва да бъдат предоставени всички клиентски данни и цялата интелектуална собственост.\n\nОт общината са категорични, че промените по никакъв начин няма да повлияят на цената на водата.\n                    ", "date": "2018.01.16", "title": "„Софийска вода“ да налее 365 млн. лв до края на концесията"}
{"url": "http://www.monitor.bg/a/view/71170-7-%D0%BF%D1%8A%D1%82%D0%B8-%D0%BF%D0%BE%D0%B3%D0%BE%D0%BB%D0%B5%D0%BC%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D1%81-%D0%BF%D0%BE%D0%B4%D0%B0%D1%80%D1%8A%D1%87%D0%BD%D0%B8%D1%8F-%D0%B2%D0%B0%D1%83%D1%87%D0%B5%D1%80-%D0%BD%D0%B0-lidl/", "text": "\n                    Близо 7 пъти ръст в продажбите отбелязва по празниците най-новото предложение на Lidl - подаръчният Lidl ваучер, който все повече се утвърждава като предпочитан универсален подарък за всеки повод.\n\nПодаръчният Lidl ваучер може да бъде зареден с желаната сума в размер от 10 лв. до 195 лв. и е изключително удобен с това, че може да се използва във всички магазини Lidl в страната за неограничен период от време и брой пазарувания до изчерпване на заредената сума. С него клиентите на веригата могат да избират от пълната гама артикули в магазинната мрежа - от широка гама хранителни продукти с оптимално съотношение качество-цена, богата селекция винен асортимент и напитки, дрешки и играчки за най-малките, както и богат избор от качествен нехранителен асортимент - от висококачествен текстил на изгодна цена до различни аксесоари за дома.\n\nТака подаръчният Lidl ваучер се превръща в чудесна идея за деца, възрастни родители и на практика за всеки, защото с него може да се закупи всеки артикул във всички Lidl магазини. Още по-подходящ той ще бъде за предстоящите именни дни – Антонов и Атанасов ден, както и други празнични поводи през следващите месеци, когато отново ще зарадва всички, които търсят най-добрия подарък за своите близки.\n                    ", "date": "2018.01.16", "title": "7 пъти по-големи продажби с подаръчния ваучер на Lidl"}
{"url": "http://www.monitor.bg/a/view/69524-%D0%9F%D1%80%D0%BE%D0%BC%D0%B5%D0%BD%D1%8F%D0%BC%D0%B5-%D0%B2%D0%B8%D0%B4%D0%B0-%D0%BD%D0%B0-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0%D0%BD%D0%B5%D1%82%D0%BE-%D1%81%D0%B8/", "text": "\n                    Самоосигуряващите се лица могат да променят вида на осигуряването си до 31 януари тази година, напомнят от НАП. Според закона хората, които сами си плащат осигуровките са задължени да внасят сумите във фонд „Пенсии” на Държавното обществено осигуряване (ДОО), а по свой избор могат да се осигуряват и във фонд „Общо заболяване и майчинство”.\n\nТези лица, които изберат да внасят осигурителни вноски и във фонд „Общо заболяване и майчинство”, могат да се ползват от всички осигурени социални рискове (без трудова злополука и професионална болест и безработица) на ДОО. Другият вариант е да внасят осигурителни вноски на по-нисък процент за инвалидност поради общо заболяване, за старост и за смърт. В този случай обаче, добавят данъчните, самоосигуряващите се нямат право на обезщетения в определени ситуации, например т. нар. „майчински” при бременност и раждане.\n\nВидът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП.\n\nВ 7-дневен срок от започване или възобновяване на трудовата дейност самоосигуряващите се лица определят вида на осигуряването си, като подават декларация по утвърден образец в компетентната териториална дирекция на НАП. При прекъсване и възобновяване на съответната трудова дейност през календарната година не може да се променя вече избрания и декларирания вид осигуряване.\n                    ", "date": "2018.01.16", "title": "Променяме вида на осигуряването си "}
{"url": "http://www.monitor.bg/a/view/46235-%D0%A1%D0%B2%D1%8A%D1%80%D1%88%D0%B8-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BA%D0%BB%D1%83%D0%BA%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Срокът на бедственото положение, обявено със заповед на кмета на Община Пазарджик Тодор Попов, изтече на пети януари. Не се налага удължаване, тъй като вече е сключен договор  на 15 януари.2018г. с участника, спечелил в проведената обществена поръчка за „Избор на оператор за експлоатация, мониторинг и поддръжка на регионално депо за неопасни отпадъци – Пазарджик, клетка 1 и съпътстваща инфраструктура“ – ДЗЗД „РД-Пазарджик 2017“ .Изпълнителят по договора ще извършва дейностите по стопанисване и експлоатация на Регионално депо за неопасни отпадъци от регион Пазарджик – I-ва клетка и съпътстваща инфраструктура, което ще обслужва девет общини от област Пазарджик, а именно Пазарджик, Пещера, Септември, Батак, Брацигово, Лесичово, Велинград, Белово и Ракитово.Срокът за изпълнение на договора е 5 години /60 месеца/, считано от датата на подписването.\n                    ", "date": "2018.01.16", "title": "Свърши бедственото положение заради боклука в Пазарджик"}
{"url": "http://www.monitor.bg/a/view/41159-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%81%D1%8A%D0%B4%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B8-%D0%BB%D0%B8%D0%B4%D0%B5%D1%80-%D0%B2-%D0%9A%D0%BE%D1%81%D0%BE%D0%B2%D0%BE/", "text": "Премиерът пред Ана Бърнабич: Подобно насилие не може да се толерира\n                    Премиерът Бойко Борисов Той оглавява гражданската инициатива „Сърбия, демокрация, справедливост” в Косово. „Всяко насилие е в противоречие с цивилизационните ценности и европейския избор на страните от Западните Балкани“, смяната премиерът, съобщиха от пресслужбата на кабинета. Борисов очаква политическите елити, а и гражданите да проявят зрялост и сдържаност. Според премиера върховенството на закона не може да се поставя под съмнение. \"Вярвам, че виновните за това престъпление ще понесат своята отговорност. Убеден съм, че диалогът между Белград и Прищина няма алтернатива и не трябва да се допуска подобни актове да го възпрепятстват\", смята министър-председателят и изказа най-искрени съболезнования на семейството на Иванович.Малко по-късно премиерът разговаря по телефона със сръбския си колега Ана Бърнабич по повод убийството в Косово. Борисов подчертал, че подобно насилие не може да се толерира, както не може да се поставя под съмнение върховенството на закона. По думите му, политическите цели се постигат с политически средства. Бърнабич от своя страна информирала Борисов за мерките, които Сърбия предприема след инцидента. Борисов пък пожелал успех при разкриването на убийството.\n\n\n                    ", "date": "2018.01.16", "title": "Борисов осъди убийството на сръбски лидер в Косово"}
{"url": "http://www.monitor.bg/a/view/29002-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BF%D1%80%D0%B8-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85/", "text": "Разделят движението на автомобилите на четни и нечетни номера\n                    Паркирането в центъра на София ще бъде забранено при голямо замърсяване на въздуха. Това стана ясно след като мерките на София за борбата с мръсния въздух бяха променени и гласувани от комисията по околна среда към Столичния общински съвет. „Когато има прогноза за превишаване на финни прахови частици над 200 микрограма на куб. м за два последователни дни ще бъдат затваряно за движение определени карета в центъра на столицата, както и частично ще бъде забранявано паркирането. Общината ще има възможност и да забрани и изцяло паркирането в „Синя зона“, освен за живущите в района“, обясни зам.-кметът по екология Йоана Христова. Друга нова мярка, за която екологичната комисия даде зелена светлина е да се спират от движение автомобилите според регистрационните им номера. Така в един ден по софийските улици ще могат да се движат само колите с четни номера, а в друг само такива с нечетни.\n\nВ началото на декември когато Христова представи за първи път мерките, бе заложено синята зона да поскъпне двойно в дните с завишено замърсяване. След дискусии обаче тази мярка отпадна от идеите на общината. Отпада и безплатното използване на буферните паркинги. Запазва се идеята при по-замърсен въздуха да се въведе „Зелен билет“ на стойност 1 лв. на ден за целия градски транспорт. Относно критиките и въпросите как ще бъдат компенсирани хората, които пътуват с карта в градския транспорт, Христова отвърна, че те по никакъв начин не са ощетени. „Ние не ощетяваме никой, защото картите за градския транспорт не се поскъпвали и например документа за пътуване за година струва 365 лв, което е 1 лев на ден“, обясни зам.-кметът. Тя съобщи, че комисията е дала мандат на кмета на София Йорданка Фандъкова да инициира законодателни промени, с които да се въведат стикери показващи екологичния клас на автомобила.\n\nДо края на седмицата гражданите имат възможност да изпращат становища и нови предложения за мерки срещу мръсния въздух, които ще бъдат разгледани другата седмица на комисията по околна среда. На 25 януари пък се очаква Столичният общински съвет да гласува окончателните пакет от мерки.\n                    ", "date": "2018.01.16", "title": "Забраняват паркирането в центъра при мръсен въздух"}
{"url": "http://www.monitor.bg/a/view/43223-40-%D0%B2%D0%BE%D0%B5%D0%BD%D0%BD%D0%BE%D0%B8%D0%BD%D0%B2%D0%B0%D0%BB%D0%B8%D0%B4%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%BE%D0%B1%D1%8F%D0%B4-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    40 военноинвалиди ще получават безплатен топъл обяд, след като кметът на Община Дупница инж. Методи Чимев сключи договор с Изпълнителна агенция \"Военни клубове и военно-почивно дело\". Стойността на договора е 68 808 лева и е за срок от 2 години. „До 40 потребители ще се възползват от услугата, която ще се предоставя на улица \"Охрид\" 3. Списъкът с потребителите се изготвя от Военно-патриотичния съюз в града“, коментира говорителят на Общината, Христо Апостолов.\n\nВсеки работен ден, хората ще получават топъл обяд, като единичната стойност за обяд е 3,42 лв. Община Дупница осигурява за своя сметка и доставката на храната до домовете на трудно подвижните хора.\n                    ", "date": "2018.01.16", "title": "40 военноинвалиди получават безплатен обяд в Дупница"}
{"url": "http://www.monitor.bg/a/view/41229-%D0%98-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D1%82%D0%B8%D0%B2-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B0-%D0%B2-%D0%A1%D1%82%D1%80%D0%B5%D0%BB%D0%B1%D0%B8%D1%89%D0%B5/", "text": "\n                    Софийската градска прокуратура също се обяви против строежът на небостъргач в столичния квартал „Стрелбище“. Прокуратурата поиска от съда да обяви за нищожно решението на Столичния общински съвет от 2006 г. НИКМИ да получи терена за строеж на висока сграда.\n\nВ средата на септември и Столичния общински съвет реши да прекрати градоустройствената процедура за строежа на небостъргача. Тогава общинските съветници единодушно решиха да поставят нова пречка пред намеренията на строителната фирма НИКМИ да издигне 44 етажна сграда до кръстовището на булевардите \"България\" и \"Петко Тодоров\". Издигането на високата сграда предизвика десетки протести на живущите в района. Стигна се дотам да премахнат оградата, която фирмата беше поставила, но тя отново се появи. НИКМИ получава терена след решение на СОС през 2006. От 2009 г. обаче статутът на терена е за зелена площ, като предназначението му е защитено с промяна в Общия устройствен план на града.\n\nГлавният архитект на София Здравко Здравков също няколко пъти се обяви против строителството и общината два пъти отказва да издаде разрешение за строеж. Това накара инвеститорът да стигне до съд. Върховният административен съд застана зад гърба на НИКМИ и задължи арх. Здравков да даде зелена светлина за строеж. Тъй като Здравков отказа да спази решението на съда в момента обжалва глоби на стойност 13 хил. лв.\n\n \n                    ", "date": "2018.01.16", "title": "И прокуратурата против небостъргача в „Стрелбище“"}
{"url": "http://www.monitor.bg/a/view/48605-%D0%9A%D0%B0%D1%80%D1%82%D0%B0%D1%82%D0%B0-%D0%B7%D0%B0-%D0%BA%D0%BE%D0%BC%D0%B0%D1%80%D0%B8%D1%82%D0%B5-%D0%BF%D0%BE-%D0%94%D1%83%D0%BD%D0%B0%D0%B2-%D0%B2%D0%B5%D1%87%D0%B5-%D0%B5-%D1%84%D0%B0%D0%BA%D1%82/", "text": "Подписаха споразумение за партньорство за справяне с насекомите в трансграничния регион\n                    Географската информационна система за контрол на популацията на насекоми BUGIS в трансграничния регион Румъния – България вече е факт. Картата може да бъде видяна от всеки на . Появата й е резултат от дейността по европроекта „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния – България“. Към този проект имаше широк обществен интерес, а в средата на миналата година редица медии излязоха с материали, че се дават 1 милион лева „за броене на комарите по Дунава“.\n\nПредвидените дейности по проекта с партньори Асоциацията на дунавските общини „Дунав“ (България) и Фондацията „Жива природа“ (Румъния) вече приключиха и днес в Русе бе подписано споразумение за институционално партньорство в трансграничния регион за справяне с насекомите. Подписа си сложиха кметът на Русе Пламен Стоилов, който е председател на УС на АДО, и президентът на „Жива природа“ Габриел Шебе.\n\n„На всеки скептик или на този, който се опитва да критикува, че се харчат пари по такъв проект, аз му предлагам да го заведа на един дунавски остров в 19,30 часа и да го взема обратно в 9,00 часа сутринта, без да ползва репеленти. Убеден съм, че след един такъв престой на този човек, колкото и пари да му кажеш, че трябва да се дадат за борбата с комарите, ще каже, че са малко“, заяви Стоилов.\n\nОт заключителната среща стана ясно, че в Географската информационна система ще може да се види къде популацията от насекоми /комари, кърлежи и други/ е най-висока, с какви препарати и кога в годините назад е третирано съответното място, кои са рисковите зони и т.н. Информацията в картата щяла тепърва да се обогатява.\n\nПроектът бе осъществен с финансовата подкрепа на Програма Interreg V-A Румъния-България 2014-2020 г., общата му стойност е 1 347 194,38 евро, а продължителността – 24 месеца.\n                    ", "date": "2018.01.16", "title": "Картата за комарите  по Дунав вече е факт"}
{"url": "http://www.monitor.bg/a/view/74850-%D0%9F%D1%80%D0%B0%D1%82%D0%B8%D1%85%D0%B0-%D1%81%D1%8A%D0%B4%D0%B8%D1%8F%D1%82%D0%B0-%D0%BE%D1%81%D1%8A%D0%B4%D0%B8%D0%BB-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D0%91%D1%83%D1%80%D0%B3%D0%B0%D1%81-%D0%BD%D0%B0-%D0%98%D0%92%D0%A1%D0%A1/", "text": "\n                    Районният съдия в Бургас Калин Кунчев, който осъди два местни сайта по жалба на Петър Низамов -Перата, ще  бъде проверяван от Инспектората на ВСС и Етичната комисия при Окръжния съд в Бургас. Това реши Комисията по професионална етика към съдийската колегия на ВСС. По-късно самата съдийска колегия бе свикана на извънредно заседание и единодушно с 10 гласа „за“ прие декларация във връзка с протестите на журналисти в Бургас и последващи публикации в медии. От пресслужбата на ВСС съобщиха, че Етичната комисия към съдийската колегия се е самосезирала във връзка с излъчен материал на 15 януари т.г. по БиТиВи – директно включване по повод на протест на журналисти пред Съдебната палата в Бургас. Във ВСС е получена Декларация и подписка от журналистическата колегия в Бургас на 16 януари в 11,57 ч. На електронната поща на ВСС. В нея се настоява за ревизиране на професионалната дейност на съдия Кунчев.\nПричината са две присъди, които бургаските сайтове са получили миналата седмица по дела, заведени от Петър Низамов – Перата, разследван за „лов на мигранти“. Двете осъдителни решения са произнесени от съдия Кунчев – двете медии са осъдени да заплатят на Низамов общо 2500 лв. През 2012 г. по повод на негова мярка за неотклонение за бой в дискотека са го нарекли бияч, но по-късно той е бил оправдан по това дело. Журналистите твърдят, че са цитирали прессъобщения на полицията и прокуратурата.\n                    ", "date": "2018.01.16", "title": "Пратиха съдията, осъдил журналисти в Бургас, на ИВСС"}
{"url": "http://www.monitor.bg/a/view/86718-%D0%A6%D1%8A%D1%80%D0%BA%D0%B2%D0%B0%D1%82%D0%B0-%D1%81-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B8-%D0%B8-%D1%81%D0%B3%D1%80%D0%B0%D0%B4%D0%B8-%D0%B7%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%BC%D0%B8%D0%BB%D0%B8%D0%B0%D1%80%D0%B4/", "text": "Храмови настоятелства владеят 81 000 дка обработваеми земи \n                    Българската православна църква е собственик на манастири и сгради за близо четвърт милиард лева. Сградният й фонд (без храмовете) се оценява на над 200 млн. лева, показват данъчните оценки. Само поземлените й активи са за не по-малко от 81 млн. лв. За разлика от тях обаче притежаваният горски фонд от храмове и манастири е за около 240 млн. лева, също по пазарна оценка.\n\nКато се тегли чертата се оказва, че БПЦ притежава недвижимо имущество за над половин милиард лева. С това обаче не се изчерпва нейното богатство. Всяка година от собствени приходи в сметките й влизат 72 млн. лева. Само от продажбата на свещи, икони, светена вода, благословени масла и всякакъв прицърковен кич в тях влизат 38 млн. лева всяка година.\n\n \n\n\n                    ", "date": "2018.01.16", "title": "Църквата с манастири и сгради за четвърт милиард"}
{"url": "http://www.monitor.bg/a/view/33816-%D0%94%D0%BE%D0%B1%D1%80%D0%B5%D0%B2-%D0%BF%D0%B8%D1%82%D0%B0-%D0%99%D0%BE%D0%BD%D1%87%D0%B5%D0%B2%D0%B0-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D0%BB%D0%B8-%D0%B5-%D1%81-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2/", "text": "\n                    Развиващият се от месеци словесен двубой между Делян Добрев и Елена Йончева вчера избуя отново, след като депутатът от ГЕРБ открито я попита на брифинг дали е свързана с банкера-беглец Цветан Василев или с негови сътрудници. Той показа и снимки на имението в изба „Кастра Рубра“ в харманлийското село Коларово, което е собственост на фирми, свързани с мустакатия аферист и получавали мастити кредити от КТБ, и попита дали Йончева я е посещавала.От своя страна соцдепутатката го контраатакува като също даде пресконференция, на която за пореден път извади схеми с негови роднини в Хасково. Данните й обаче бяха категорично отречени от Добрев, който обясни, че Йончева се е „фиксирала“ върху него и я пита дали причината за това е, че изпълнява поръчки на наши или чужди служби. С питане към Йончева дали няма връзки със служби пък се включи бившият депутат от ГЕРБ Антон Тодоров, който припомни, че вече е спечелил дело срещу един секретен сътрудник-Цветан Василев, от когото още си чакал парите. Междувременно вчера Конституционният съд отложи разглеждането на въпроса с оставката на Делян Добрев, която той подаде заради атаките на Йончева към него, но колегите му от НС не я приеха.\n\n\n                    ", "date": "2018.01.16", "title": "Добрев пита Йончева свързана ли е с Цветан Василев"}
