{"url": "http://www.monitor.bg/a/view/51526-%D0%93%D0%94%D0%91%D0%9E%D0%9F-%D0%9D%D0%BE%D0%B2-%D1%81%D0%BF%D0%B0%D0%BC-%D0%BA%D1%80%D0%B0%D0%B4%D0%B5-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8-%D0%BE%D1%82-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%B0/", "text": "\n                    ГДБОП предупреждава за спам, който краде лични данни от компютъра. Днес в сектор „Киберпрестъпност“ при ГДБОП-МВР са регистрирани множество сигнали от интернет потребители, които са получили на електронните си пощенски кутии съмнителни имейли с предупреждение за плащане на просрочени задължения от името на фирма Кредисимо АД, Това съобщиха от пресцентъра на МВР.В хода на извършената проверка е установено, че към спам съобщенията е прикачен зловреден файл, който компрометира компютърната конфигурация на потребителя, като извлича неправомерно лични данни, пароли за социални мрежи, пощенски кутии, банкови ресурси и други. Така заразения компютър е възможно да бъде използван от компютърните престъпници и за редица множество други кибер атаки – разпращане на нови фишинг мейли и DDoS мрежови атаки.Не е извършена хакерска атака към фирма Кредисимо и тяхната база данни, като фирмата не стои зад разпращането на тези съобщенията. Хакерите използват неправомерно името на компанията, за да заблудят получателите.В първите часове на СПАМ кампанията едва три антивирусни продукта са реагирали на компютърния вирус, но след предприети действия от ГДБОП-МВР е значително увеличено количеството им.Осъществено е незабавно взаимодействие на ГДБОП с фирма Кредисимо и доставчици на електронни пощенски услуги в страната, с цел установяване източника на кибер атаката, предприемане на действия по нейното неутрализиране и уведомяване на обществеността за възникната опасност.   Както \"Монитор\" съобщи, още по обяд на сайта на компанията качиха предупреждение за опасния спам, според което писмото се разпространява от лице, намиращо се извън пределите на България.\n\n\n                    ", "date": "2017.11.13", "title": "ГДБОП: Нов спам краде лични данни от компютъра."}
{"url": "http://www.monitor.bg/a/view/83421-%D0%A0%D0%BE%D0%B4%D0%B8%D1%82%D0%B5%D0%BB%D0%B8-%D1%82%D1%8A%D1%80%D1%81%D1%8F%D1%82-%D0%B4%D0%B5%D1%82%D1%81%D0%BA%D0%B8-%D0%BF%D1%81%D0%B8%D1%85%D0%BE%D0%BB%D0%BE%D0%B7%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%BD%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    Към специалисти в областта на детската психология ще се обърнат членовете на училищното настоятелство при старозагорската ПМГ „Гео Милев“ заради намерената в една от момичешките тоалетни на школото видеокамера, която е работела близо седмица в офлайн режим. За решението съобщи председателят на настоятелството Ваня Енева. По думите й момичетата от елитната гимназия били стресирани и това налагало опитни специалисти да обсъдят с тях ситуацията.\n\nМеждувременно представители на Първо РУ „Полиция“ в Стара Загора, където на 10 ноември е бил подаден сигналът за нерегламентираното „наблюдение“ са иззели записите на 139-те официални камери, инсталирани по училищните стаи и коридори, сред тях е и „джаджа“, поставена точно срещу входа на тоалетната на третия етаж. Очакванията са на някоя от тях да се види ясно лицето на „техничаря“, който да бъде по този начин „закован“ и подведен под отговорност.\n\nВсе още няма задържан извършител по образуваното досъдебно производство, наблюдавано от районната прокуратура. То е образувано по член 339 а от НК, предвиждащ затвор от 1 до 6 години.\n\nСпоред запознати момичетата, които са намерили скритата зад една закачалка камера, са изгледали записите на картата, там се виждало ясно лицето на поставилия я младеж. От ОД на МВР отказват да потвърдят тази информация.\n\nМеждувременно в социалните мрежи бивши и настоящи възпитаници на старозагорското училище възмутено написаха, че случилото се преекспонира и създава лоша представа за школото им.\n\n„Заради една хлапашка шега лепнахте такова петно на гимназията, която е дала ум и разум на хиляди специалисти, че ще бъдат необходими години да се изтрие !“, възмутено написа учещ според профила му в Кембридж бивш гимназист.\n\nМайка пък на десетокласник там постна : Случилото се не е хубаво, но от дни училището е разцентовано, децата са в постоянни коментари как ще свърши всичко това. Медиите ги посещават и учебният процес не е наред. Камерата е намерена от учениците и предадена в дирекцията.\n\nОбщински съветник в Стара Загора , който претендира че пръв е уведомил директорката Николина Куличева дори публикува снимка на камера, маскирана в окачалка за дрехи, която може да бъде закупена за 60 лв.\n\n „Камерата е записвала на карта и не е била онлайн, а на нея, както и на записите на камерите в училищните коридори, се вижда кой я поставя. Въпросният воайор е момче, но в интерес на разследването няма да споменавам повече нищо за него. Други момичета свидетелстват, че са виждали закачалката и на други места в женската тоалетна. \nНямам думи да опиша колко бяха притеснени всички деца, от извършеното деяние.“, коментира старейшината Янко Янков.\n\n \n\n \n                    ", "date": "2017.11.13", "title": "Родители търсят детски психолози заради камерата в училищна тоалетна "}
{"url": "http://www.monitor.bg/a/view/70994-%D0%96%D0%B5%D0%BD%D0%B0-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%B2-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%B0%D0%B2%D1%82%D0%BE%D0%B1%D1%83%D1%81/", "text": "\n                    Жена е пострадала при падане в автобус №75 в столицата и е откарана за преглед в УМБАЛ „Царица Йоанна – ИСУЛ“. Това съобщиха от Центъра за градска мобилност (ЦГМ). Все още не е ясно каква диагноза й е поставена. Жената не се е държала в автобуса и е паднала, като не е било при слизане или при качване в превозното средство. Полицията изяснява обстоятелствата, довели до инцидента.\n\nШофьорът е бил проверен за наличие на алкохол, но такова не е установено.\n\nОт ЦГМ добавиха, че дали автобусът ще продължи по маршрута си, зависи от КАТ. \n                    ", "date": "2017.11.13", "title": "Жена е в болница след падане в столичен автобус "}
{"url": "http://www.monitor.bg/a/view/81662-%D0%A7%D0%B8%D1%81%D1%82%D1%8F%D1%82-%D0%92%D0%B0%D1%80%D0%BD%D0%B0-%D0%BE%D1%82-1000-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8-%D1%82%D1%80%D0%BE%D1%88%D0%BA%D0%B8/", "text": "\n                    Общинското предприятие „Паркинги и синя зона“ започва акция по разчистването на близо 1000 трошки от улици, паркинги и градинки във Варна, съобщи шефът на Младен Иванов. Екоинспектори ще обходят града и ще маркират изоставените стари коли със специални стикери.Мярката важи за моторни превозни средства, които не са в движение, със стари регистрационни номера или не са преминали технически преглед през последните 2 години. Собствениците им ще трябва да ги преместят в имоти, които са частна собственост или да ги предадат за разкомплектоване на лицензирана фирма. В противен случай, излезлите от употреба коли ще бъдат принудително премествани с техническо средство тип „паяк“ на общинския паркинг за репатриране на автомобили в Южната промишлена зона под Аспаруховия мост. Там ще могат да останат до три месеца, като през този период собствениците им ще могат да си ги приберат, след като платят за репатриране и отговорно пазене. Ако автомобилите не бъдат потърсени, ще бъдат предавани на лицензиран оператор за разкомплектоване.От 2014 година до сега служителите от звеното за репатриране на излезли от употреба МПС към общинското предприятие „Паркинги и синя зона“ са изготвили констативни протоколи за 1148 стари коли, от които 131 вече са репатрирани на общинския паркинг. От дружеството са обявили и телефони за контакти и сигнали от варненци за излезли от употреба МПС, които задръстват улиците и паркингите край домовете им и подлежат на репатриране или разкомплектоване.    \n\n\n                    ", "date": "2017.11.13", "title": "Чистят Варна от 1000 изоставени трошки"}
{"url": "http://www.monitor.bg/a/view/72830-%D0%9D%D0%B5%D0%BF%D0%BE%D0%B7%D0%BD%D0%B0%D1%82-%D0%B8%D0%B7%D1%8F%D0%B4%D0%B5-%D1%82%D0%BE%D1%80%D1%82%D0%B0%D1%82%D0%B0-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%BA%D0%B0-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5/", "text": " Живко Т. ще плати най-малко 500 лева глоба за парчето сладкиш\n                    34-годишен мъж от Шумен е бил арестуван в неделя следобед в Шумен за изяждане на чужда порция в местно заведение, съобщи говорителят на ОДМВР Ася Йорданова. Лакомникът е оставен в ареста за срок от 24 часа, като са му съставени два акта, но не заради изядената торта, а за съпътстващи нарушения.\n\nСпоред очевидци случаят станал в популярна сладкарница в търговски комплекс в Шумен. В ранния следобед на втория етаж на комплекса се появил 34-годишният Живко Т. Мъжът не бил пиян, но поведението му не било и съвсем адекватно. Обикалял от маса на маса, накрая седнал до млада дама, която си била поръчала торта и безалкохолно и безцеремонно посегнал на сладкиша й. Първо отхапал малко, а после изял цялото парче. \n\nОт персонала на сладкарницата забелязали, че става нещо и натиснали паник бутон. Пристигнали гардове на компанията, която пази заведението, а те в 14:10 се обадили в полицията с молба за съдействие от полицейски екип.\n\nСлед като дошли униформените Живко Т. поискал да избяга и да осуети полицейската проверка. Ченгетата обаче го задържали и дори го завели на лекар, но в болницата медиците преценили, че е адекватен и не се касае за психиатричен случай. Живко бил изпратен да преспи в килиите на районното, а полицаите му съставили два акта - по Закона за МВР и по Закона за българските документи за самоличност. Според полицейската практика парчето торта ще струва на лакомника минимум 500 лева - толкова е долната граница на глобите по Закона за МВР.\n\n \n                    ", "date": "2017.11.13", "title": "Непознат изяде тортата на клиентка в заведение"}
{"url": "http://www.monitor.bg/a/view/3533-%D0%A0%D0%B0%D0%B1%D0%BE%D1%82%D0%BD%D0%B8%D0%BA-%D0%BF%D0%B0%D0%B4%D0%BD%D0%B0-%D0%B2-5%D0%BC%D0%B5%D1%82%D1%80%D0%BE%D0%B2-%D0%B8%D0%B7%D0%BA%D0%BE%D0%BF-%D0%BE%D1%82%D1%8A%D1%80%D0%B2%D0%B0-%D1%81%D0%B5-%D1%81%D1%8A%D1%81-%D1%81%D1%87%D1%83%D0%BF%D0%B5%D0%BD%D0%B8-%D0%BD%D0%BE%D1%81-%D0%B8-%D0%BA%D1%80%D0%B0%D0%BA/", "text": "\n                    38-годишен работник от Общинското предприятие „Паркове и градини” падна в изкоп с дълбочина около 5 метра и пострада, но е без опасност за живота, съобщиха от полицията в Пловдив. Сигналът на 112 бил получен в 12,30 часа в понеделник. Мъжът рязал клони на дърво близо до изкопа на бул. „Васил Априлов” 46 пред входа на база 1 на УМБАЛ „Св. Георги” и клоните на което пречели на строежа.  Близо до изкопа паднал един от отрязаните клони и пострадалият отишъл да го премести. Подхлъзнал се и паднал.\n\n38-годишният работник бил откаран с линейка до спешния център на УМБАЛ „Св. Георги”, където му направили изследвания и установили, че има счупен нос и фрактури на бедро и подбедрица, които са по-сериозни. За тях вече му е назначена операция в Звено \"Ортопедия и травматология\" на Спешно приемно отделение. Няма кръвоизливи и други по-сериозни наранявания, съобщиха от болницата.\n\nШефът на Инспекцията по труда в Пловдив инж. Атанас Чернаев. Той уточни, че е изпратил проверка на място, като инспекторите трябва да изяснят дали са били спазени изискванията за здраве и безопасност. \n                    ", "date": "2017.11.13", "title": "Работник падна в 5-метров изкоп, отърва се със счупени нос и крак"}
{"url": "http://www.monitor.bg/a/view/64409-%D0%9D%D0%B0%D0%B4-183-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%87%D0%B8%D1%81%D1%82%D0%BE%D1%82%D0%B0%D1%82%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": " Мият улиците 10 пъти, повече пари за зелените площи \n                    Общо над 183 млн. лв. са предвидени за чистота на столицата за следваща година, което е с 6,37% повече от средствата, предвидени през 2017 г. Предстои да бъде качена план-сметката за чистотата на Столична община. Това каза зам.-кметът на София по околната среда Йоана Христова.\n\n„Основните ни приоритети през 2018 г. ще бъдат намаляване на количеството депонирани отпадъци. В този смисъл средствата се намаляват с около 1 млн. лв. и ще имаме 35 000 тона по-малко депонирани отпадъци. В допълнение към това се увеличава интензитетът и качеството на поддържане на чистотата на териториите за обществено ползване“, коментира Христова.\n\nОколо 1,5 млн. лв. повече били средства за почистването на едрогабаритни отпадъци. „В допълнение към това с 18% се вдигат средствата, които ще изхарчим, за да поддържаме зелената система и обектите й. Това са около 11,3 млн. лв. Ще имаме около 76 000 декара измити площи на маркуч и на дюзи, чиито кратности ще бъдат 10 пъти годишно, ще имаме още 66 000 декара на територията на Столична община измити.\n\nВ момента средствата, които са предвидени за миене на улиците само в рамките на лятното почистване са 4,7 млн. лв., което има пряко отношение към увеличаване на кратностите за миене. \n                    ", "date": "2017.11.13", "title": "Над 183 млн. лв. за чистенето на София догодина"}
{"url": "http://www.monitor.bg/a/view/11334-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%92%D0%BC%D0%B5%D1%81%D1%82%D0%BE-%D0%B5%D0%BF%D0%B8%D0%BB%D0%BE%D0%B3-viii-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                    \n\n \n\nДекември 2014 г., София. 255 000 вложители, оставили парите си за съхранение в една от четирите най-големи банки в България, преди броени минути са чули вестта, която вече пети месец трепетно очакват. Държавата започва разплащане на гарантираните депозити от рухналата през юни месец същата година КТБ. След като става ясно, че дупката в трезора, издълбана от доскорошния мажоритарен собственик на банката Цветан Василев, е в размер на 5,6 млрд. лв., вече никой не храни надежда, че КТБ може да бъде съживена. Трезорът се е оказал нищо по-различно от една голяма финансова пирамида, в която са потънали милиарди левове. Пари, с които българският Бърнард Мадоф живее в крезки разкош, пазарува бизнеси, политици, журналисти и дори чертае премиерски планове, докато пали пурата си с откраднатите столевови банкноти...\n\nТова е една история за лъжи, финансови измами и сложни корпоративни схеми, чрез които един престъпник върти пирамидата си от илюзии в продължение на две десетилетия. Без никой да го спре, защото в механизма по източване на чуждите сметки са впрегнати десетки хора, сред които дори и двама подуправители на Българската народна банка. Веригите от фирмите, участващи в най-мащабната схема за ограбване на хиляди хора, са толкова невероятно дълги и сложни, че когато най-накрая разследващите събират парченцата от ужасяващия пъзел, не могат да осъзнаят наглостта на създателя им.\n\nТова е история за ограбени милиарди, избягала справедливост и разбити десетки човешки съдби, потънали сред хилядите изписани вестникарски страници за най-голямата афера у нас – грабежа на КТБ. И докато мастилото след поредната дописка за унищожен бизнес или човек в следствие на машинациите на Василев още не е изсъхнало, на хоризонта се задава поредната високопарна лъжа на фараона беглец. А човекът, причинил всичко това, вместо да изкупва греховете си в тясна килия в Централния софийски затвор, чертае нови планове за измамни машинации в луксозен белградски хотел. Българския Мадоф така и не застава публично да признае престъпленията си, да се покае за тях и да получи справедлива присъда. Вместо това продължава да буни пожари в държавата, плащайки солидно на български и чужди лобисти, задкулисни играчи и придворни журналисти, с едничката цел да избегне плащането на натрупания дълг. Към вложителите, които излъга. Към служителите си, които нагло използва, за да трупа богатство на чужд гръб и за чужда сметка. И към обществото, което заслужава най-накрая да види с очите си как сляпата богиня на правосъдието въздава справедливост...\n\nВ тази история са намесени както образът на измамният банкер Цветан Василев, който завлече хиляди със своята финансова къща от карти, така и много други герои, които през годините са го създали, подкрепяли и продължават да работят за него и за собствените си джобове, за сметка на държавата и нейните граждани.\n\nТук могат да се видят имената на зли гении като бившия премиер Иван Костов – бащата на бандитската приватизация, изяла държавни активи за 20 млрд. лв., и горд създател на олигархията в България. Неговата тъмносиня сянка прозира както в самият старт на трагедията КТБ, когато буквално дава в ръцете на Василев банката, така и 3 години след лъсването на чудовищната истина за изтърбушения трезор, когато на гърба на измамените вложители започват да се роят поредните политически ГМО проекти. Тяхната цел е проста и очебийна – да бъдат шумни димки в публичното пространство, които да служат за прикритие на далаверите на олигархичния кръг, чийто почетен член е и банкерът беглец Василев. А ако се случи чудо и партийните формацийки, създадени в теменужената лаборатория на драгалевския политически д-р Франкенщайн, успеят да надскочат 2% народна любов, които имат в момента, те ще бъдат използвани за ракета носител към властта. Тя винаги е била лелеяна цел както за Командира, така и за скъпото му отроче Цветан Василев, който в апогея на грабежите в КТБ дори се е виждал като премиер, обяздил държавата.\n\nВ аферата „КТБ” се открояват имената и на видни събратя олигарси на Българския Мадоф, които трескаво работят в полза на закъсалия с правосъдието „колега”. Дали от олигархична солидарност, или заради финансовите остатъци от оглозганата КТБ, които все още са под контрола на банкера беглец, може само да се гадае. Възможен мотив за тяхната всеотдайност е и страхът, че ако един от тях бъде изправен пред съд за престъпленията си, ще повлече след себе си и другите босове на задкулисието. Независимо от подбудите им, в момента видни олигарси като медийния магнат Иво Прокопиев, фармацевтичния бос Огнян Донев и газовия барон Сашо Дончев (двама от тримата изброени са подсъдими за мащабни финансови далавери, а името на третия изплува в контекста на разследване за газови далавери), са дали команда „върти на пълни обороти” на фабриката за фалшиви новини, която са изградили през годините. Буквално като манифактура за клевети малотиражните, но за сметка на това кресливи издания на олигархията бълват защитни тези и откровени лъжи в опит да опазят от възмездието Българския Мадоф.\n\nВ тази история своя отпечатък оставят и десетки подставени лица и задкулисни марионетки на босовете като ловешкото момче за всичко на олигархията Гриша Ганчев, оръжейния бос Емилиян Гебрев и десетки знайни и незнайни фигуранти. Те в продължение на няколко години след фалита на КТБ продължават да душат около останките от разбилата се пирамида и да търсят ценен актив, който да прилапат в полза на Василев. В опит да поддържа тузарския си начин на живот, но вече зад граница, Българския Мадоф организира сложни схеми по източването на предприятия, купени с пари на КТБ, контрабандно пренасяне на куфарчета с пари през граница и дори кражба на активи, които по принцип трябва да се ползват за разплащане с ограбените от Василев вложители. В схемите на тези играчи лъсват и пионки на олигарсите, които служат за съдействие на подставените играчи, когато схемите им надскочат законовите рамки. Така в полза на олигарха неуморно се трудят и няколко магистрати и НПО-та, които пък под строй пускат сигнали срещу неудобните за Василев лица, дръзнали да попитат защо все още не е получил наказание за престъпленията си...\n\nТова е една история, която би звучала като историята на Бърнард Мадоф, ако в нея не липсваше най-важното – възмездието. За разлика от оригинала, който в момента излежава една от най-строгите присъди, четена някога в човечеството в щатски затвор, българският финансов престъпник е по пътя на поредната си схема. Този път тя е медийна и има за цел да го канонизира като „мъченик” на държавата, която ограби. Затова Василев вече е отворил поредния чувал с ограбени от вложителите милиони и ги раздава на поразия – на лобисти, съмнителни политици (български и чужди) и на журналисти. Те от своя страна са грабнали четките и в опит да заработят хонорарите си вече рисуват ореола над главата на своя бос. Всъщност преди няколко години, докато все още пръскаше необезпокоявано парите на вложителите за личен кеф, Българския Мадоф и съпругата му Антоанета бяха изгорафисани като ктитори в Гигинския манастир, след като направиха дарение за светата обител с откраднатите от КТБ пари. Няколко години по-късно обаче портрети им бяха заличени. Както всъщност се случва с всички, които се опитват да си купят ореол с пари. Особено ако са крадени.\n\nНай-вероятно това ще се случи и сега. Когато финалните надписи на филма за Българския Мадоф наближават, те носят след себе си неговото пълно разобличаване като измамник, отпиващ се нелепо да си пришие званието „борец срещу корупцията” и „репресиран дисидент”. Това естествено няма как да се случи. Просто никъде по света кражбата на милиарди не е човешко право, което да се защитава със закон. А когато и тази поредна лъжа на Цветан Василев изтече в канала, ще дойде и така чаканият и най-логичен финал на тази история – строгото, но справедливо възмездие за извършените от Българския Мадоф престъпления.\n                    ", "date": "2017.11.13", "title": "Цветан Василев: Вместо епилог (VIII глава от книгата \"Българския Мадоф\")"}
{"url": "http://www.monitor.bg/a/view/75581-%D0%92%D1%81%D1%8F%D0%BA%D0%B0-%D1%82%D1%80%D0%B5%D1%82%D0%B0-%D0%BE%D0%B1%D1%8F%D0%B2%D0%B0-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D1%81-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0/", "text": "Често бизнесът крие бъдещото възнаграждение от кандидатите \n                    Близо 30% от обявите за работа в България предлагат минималната работна заплата за трудово възнаграждение. Столицата продължава да концентрира както огромна част от свободните работни места, или 26,5% от всички, така и обявите, предлагащи високо възнаграждение. Това сочат отворените данни от Агенцията по заетостта (АЗ).В столицата са едва 18% от работните места за минимално заплащане и 51% от тези предлагащи над 1000 лв. Повече от половината от офертите в София са за над 750 лв. брутно заплащане.От 90-те общини, за които са налични изчерпателни данни за свободните работни позиции, има 7 в които средното предлагано възнаграждение е равно на минималната заплата -Велики Преслав, Гоце Делчев, Кубрат, Павликени, Руен, Крумовград и Кула, а в още 17 то е под очакваното ниво на минималната заплата от 1 януари 2018 г. - 510 лв.В много от по-бедните области на страната се наблюдава и изключително нисък дял на работните места, срещу които стои обявено заплащане и работното време. Възможна причина голяма част от условията за започване на работа да са „скрити“ е по-ниско от минималното заплащане или нежелание за разгласяване на реалното такова. Предвид факта, че само след два месеца 42% от предлаганите в момента работни места ще трябва да бъдат коригирани спрямо новата минимална работна заплата, тези проблеми може и да се задълбочат, пише в анализ, направен от „Институт за пазарна икономика“ (ИПИ).Средната брутна заплата по свободните в момента работни места в бюрата по труда възлиза на 669 лв. за 8-часов работен ден. Брутната заплата е нивото на заплащане, което включва дължимите от работника данъци и осигуровки, но не включва осигуровките за сметка на работодателя. При брутна заплата от 1000 лв. през 2017 г.чистото възнаграждение възлиза на 779,94 лв. Крайните разходи за работодателя са 1184,60 лв., тъй като той е длъжен да внесе част от осигуровките на работника за своя сметка.В изчисленията се взимат предвид само обяви, които съдържат информация за предлаганото възнаграждение и продължителността на работното време. Към 9 ноември 2017 г. за 56% от офертите, съдържащи 52% от работни места, няма обявено ниво на заплащане или продължителност на работния ден.\n\n\n                    ", "date": "2017.11.13", "title": "Всяка трета обява за работа с минимална заплата "}
{"url": "http://www.monitor.bg/a/view/75868-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-29-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%B8-%D0%B0%D0%BA%D1%86%D0%B8%D1%8F-%D0%BD%D0%B0-%D0%A6%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D0%B0%D1%80%D0%B0/", "text": "\n                    \n29 мигранти са арестувани при специализирана акция на полицията, която блокира столичната Централна гара снощи.\n\nСред задържаните има шест деца, останалите са 14 жени и деветима мъже, съобщи бТВ.\n\n„По първоначални данни лицата са без документи за самоличност, от сирийски произход. Открити са в товарен вагон, който е запечатан, но отгоре брезентът е срязан“, разказа на брифинг директорът на СДВР старши комисар Ивайло Иванов.  \n\nОт полицията смятат, че мигрантите са влезли във влака, пътуващ от Турция към Австрия, през тавана.\n\nАкцията е след сигнал, подаден към 20 ч. на номер 112. Впоследствие обаче полицията повече не е успяла да се свърже с лицето, което се е обадило.\n\nЗа да не се образува волтова дъга, за известно време беше спряно електричеството по контактната мрежа, което предизвика закъснение на влаковете от близо два часа.\n\nБежанците не са оказали никаква съпротива по време на ареста и в момента се намират в столичните I и II РУ за разпит. Тепърва ще се установява и дали са преминали нелегално границата, или имат статут у нас, но са искали да напуснат страната.  \n\n \n                    ", "date": "2017.11.13", "title": "Закопчаха 29 мигранти при акция на Централна гара "}
{"url": "http://www.monitor.bg/a/view/37211-%D0%92%D0%BE%D0%B5%D0%BD%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%9D%D1%8F%D0%BC%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B8%D0%B7%D0%B2%D1%8A%D1%80%D1%88%D0%B5%D0%BD%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B2%D1%8A%D0%B2-%D0%92%D0%9C%D0%90/", "text": "\n                    Военно-апелативната прокуратура не е намерила нарушения във ВМА, стана ясно от постановление, изпратено и до медиите. Повод за него беше казус с бившия началник на болницата и доскорошен здравен министър Николай Петров.Повторната проверка бе по одитен доклад на военното министерство, в който се обсъжда законосъобразността и ефективността на извършените дейности по управление и контрол на бюджетните и други средства за период от три години.Както софийската военна прокуратурата, така и горната инстанция не е намерила достатъчно данни за извършено престъпление от длъжностни лица от ВМА. При извършения служебен контрол е установено, че първоначалната проверка е непълна, а наблюдаващият прокурор не е осъществил необходимия контрол над работата на военния следовател. За това се стига и до повторна проверка.\nОт военно-апелативната прокуратурата обаче предлагат наблюдаващият прокурор Адалберт Кръстев да бъде дисциплинарно наказан за формално извършване на началната проверка по случая.\nИ въпреки че не са намерни данни за престъпление, военните прокурори пращат случая на АДФИ заради констатирано нарушение по правилника за прилагане на закона за обществени поръчки.\n\n\n                    ", "date": "2017.11.13", "title": "Николай Петров не е извършил престъпление във ВМА"}
{"url": "http://www.monitor.bg/a/view/34806-%D0%9F%D0%BE%D0%BD%D0%B5-207-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D0%98%D1%80%D0%B0%D0%BA-%D0%B8-%D0%98%D1%80%D0%B0%D0%BD/", "text": "\n                    Над 360 души загинаха, а повече от 5300 души бяха ранени след мощно земетресение с магнитуд от 7,2 по Рихтер, чийто епицентър бе на границата между Ирак и Иран. Заради големия брой ранени не е изключено броят на загиналите да се увеличи. По данни на Американската геоложка служба трусът е бил на 30 км югозападно от град Халабджа в Иракски Кюрдистан. Инцидентът е станал около 21:20 ч. местно време в неделя, когато повечето хора са си били у дома. Повечето загинали са иранци, докато в съседен Ирак бедствието е отнело живота на най-малко 11 души, а ранените са 150. Четирима от тях загинаха в град Дарбандхан, съобщи кметът му Насех Хасан. Други двама загинаха в град Калар, съобщи директорът на местната болница. Калар се намира 70 км южно от Дарбандхан. Спасителните операции в региона продължават. По данни на иранския телевизионен канал „Прес-ТВ“ на много сгради са се образували страховити пукнатини. В резултат на срутванията на сгради множество автомобили, паркирани в близост до тях, са били затрупани. Заместник-кметът на провинция Керманшах Можтаба Никердар заяви, че властите са в процес на създаване на три лагера за спешна помощ. По данни на кризисен център в Иран основният удар на стихията е бил в провинциите Керманшах и Илам в западните части на страната. Както най-силният трус, така и последвалите вторични трусове са били усетени и на териториите на други страни от региона – Турция, Кувейт, Йордания, Ливан, Саудитска Арабия, Катар, Бахрейн. В Ирак язовирната стена в Дарбандхан е повредена от труса, съобщи регионалният аграрен министър Абд ас-Саттар Маджид по телевизия „Ал Самария“. В момента специалистите оценяват колко сериозни са щетите. Бедствието засегна провинциите Ербил, Сюлеймания и Дахук в Иракски Кюрдистан. Трусът бе почувстван и в иракската столица Багдад. Властите на 80-хилядния град Халабжа бяха принудени да спрат работата на централната болница, която е силно повредена от земетресението. Те се опасяват, че сградата ще се срути при ново земетресение или по-силен вторичен трус. Медиците оказваха помощ на пострадалите в двора на болницата и в близкия парк.Малко след земетресението върховния духовен лидер на Иран аятолах Али Хаменеи в официално заявление призова всички служби и длъжностни лица да побързат да помогнат на пострадалите. Той заръча да бъде използван целият наличен спасителен арсенал, за да се предотврати нарастването на броя за загиналите. Той също така призова въоръжените сили на Иран да се включат в разчистването на руините на срутените сгради и доставката на пострадалите в лечебните заведения.На свой ред президентът на Иран Хасан Рухани обяви тридневен траур. Той също нареди да бъде оказана необходимата помощ на пострадалите.Иран се намира в един от десетте най-опасни сеизмични района на света. През декември месец 2003 година над 31 хиляди души загинаха след земетресение с магнитуд 6,3 по Рихтер, което разтресе югоизточния ирански град Бам. Спасени са от развалините 2000 души. Земетресението е оставило без покрив над главата 100 000 иранци. През годините следват други земетресения в този район. През август 2012 г. земетресения с магнитуд 6,3 и 6,4 по Рихтер разтърсиха съответно град Табриз и Ахар. Загиналите са 300 души са загинали, а пострадалите надхвърлят 5 хиляди граждани. \n\n\n                    ", "date": "2017.11.13", "title": "Над 360 загинали при трус в Ирак и Иран "}
{"url": "http://www.monitor.bg/a/view/53595-%D0%A0%D0%BE%D1%83%D1%8A%D0%BD-%D0%90%D1%82%D0%BA%D0%B8%D0%BD%D1%81%D1%8A%D0%BD-%D1%89%D0%B5-%D0%B3%D1%83%D1%88%D0%BD%D0%B5-%D1%82%D1%80%D0%B5%D1%82%D0%B0-%D1%80%D0%BE%D0%B6%D0%B1%D0%B0/", "text": "\n                    Британският комик Роуън Аткинсън ще стане баща за трети път. Това стана ясно, след като се разбра, че приятелката му Луиз Форд е бременна с първото им общо дете. 62-годишният актьор и изгората му са заедно от 2014 г., малко преди екранният Мистър Бийн да се разведе с тогавашната си съпруга Сунетра Састри. Новият член на семейството му се очаква да се появи на бял свят в началото на следващата година.\n\nАткинсън е вече горд баща на две деца – 23-годишния Бен и 21-годишната Лили. Смяната на пелени той ще трябва да съчетава и с промотирането на новия си филм „Джони Инглиш 3“, която ще се завърти на голям екран през октомври догодина. Режисьор на лентата е ирландецът Дейвид Кер.\n                    ", "date": "2017.11.13", "title": "Роуън Аткинсън ще гушне трета рожба"}
{"url": "http://www.monitor.bg/a/view/70677-%D0%A8%D0%BE%D0%BD-%D0%9C%D0%B5%D0%BD%D0%B4%D0%B5%D1%81-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BD%D0%B0%D0%B3%D1%80%D0%B0%D0%B4%D0%B8-%D0%BD%D0%B0-mtv/", "text": "19-годишният канадец детронира Тейлър Суифт и Ед Шийрън\n                    Канадският певец Шон Мендес е големият победител на тазгодишните европейски награди на MTV. Едва 19-годишният изпълнител грабна три отличия на церемонията, която се проведе в лондонската арена „Уембли“ завчера. Мендес, чиято биография  детронира за големия приз на вечерта „Изпълнител на годината“ някои от най-оборотните имена в бранша, сред които Тейлър Суифт, Ед Шийрън и Ариана Гранде.Останалите статуетки, за които младият певец направи място на рафта си с отличия, са за най-добра песен (There's Nothing Holdin' Me Back) и най-голяма фенбаза. Въпреки триумфалното си завръщане с нова музика след двугодишна пауза Тейлър Суифт не успя да вземе нито една награда, макар че бе номинирана в цели шест категории.Първата изненада за вечерта обаче бе поднесена от водещата на събитието – певицата Рита Ора. Тя се появи на червения килим с изтънчени бижута и халат, като сред аксесоарите й беше дори кърпа за глава.Неслучайно изпълнителката на Your Song се класира сред най-зле облечените звезди на бляскавата церемония. Компания в негативния списък й прави и Джаред Лето, който спечели приза за алтернативна група заедно с Thirty Seconds To Mars. Актьорът взе наградата си, облечен в червени спортни гащета, розова блуза и лилаво сако.„Преди всичко трябва да ви призная, че  тъй като последният ми албум излезе преди вече няколко години. Затова пък следващият предстои да се появи скоро“, отбеляза от сцената Еминем, който бе отличен в категорията за хип-хоп изпълнители. Хитмейкърът представи и за първи път на живо новото си парче Walk on Water.Сред останалите победители на 24-те европейски награди на MTV са Кендрик Ламар (за най-добър видеоклип към песента Humble), Камила Кабело (поп изпълнител), Дейвид Гета (електронна музика), Coldplay (рок изпълнител), Ед Шийрън (изпълнение на живо) и др. Отличието за цялостно творчество „Глобална икона“ пък беше присъдено на ирландската рок банда U2.\n\n\n                    ", "date": "2017.11.13", "title": "Шон Мендес триумфира на европейските награди на MTV"}
{"url": "http://www.monitor.bg/a/view/7177-%D0%A2%D0%BE%D1%82%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%BA%D0%B0%D1%82%D0%B0-%D0%BE%D1%82-%D0%A1%D0%BE%D1%84%D0%B8%D1%8F-%D0%B8%D0%B3%D1%80%D0%B0%D0%BB%D0%B0-40-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-6-%D0%BE%D1%82-49/", "text": "\n                    Тодорка Петрова от София, която стана 93-ия тото милионер от игрите на Спорт тото, е играла 40 години с фишове за \"6 от 49\". Това сподели самата тя при получаването на чека за 4 716 177,40 лева за спечелени джакпот в тираж №88. Пускала е за това време фиш с 4 комбинации, като едната е била с рождени дати на близки, а останалите - с произволни числа. Именно произволните са я направили първата жена от над 10 г. с печалба за милиони. За момента 61-годишната пенсионерка още не знае какво ще прави с парите, но обяви, че ще даде част от тях за благотворителни цели и ще помогне на децата си.\n\nВ тираж №90 пък най-голямата печалба беше 30 656,90 лева. Тя е от единствената улучена петица в \"6 от 49\". Късметлията е направил удара си с фиш за 12,80 лв. със система №55 плюс 3 обикновени комбинации и 9 числа пълно комбиниране (ПК) за \"Тото Джокер\".\n\nДжакпотът в най-популярната игра скочи с нови 91 970,70 лв. и достигна 2 149 039,46 лева само за 2 тиража, след като бяха презаредени 2 млн. лева от тотализатора. За този скок причината е и в това, че тираж №90 беше специален и комбинацията за него е по 1,20 лв., а не по 0,85.\n\nВ \"5 от 35\" най-скъпи са 2-те петици по 13 017,30 лв. Едната е уцелена заедно с 5 тройки по 3,30 със система №9 за 6 лв., от което се събраха 13 033,80 лева. Другата е \"гарнирана\" с 1 тройка и е за играч, заложил на 4 комбинации в абонамент за 2 тиража - 4 лв.\n\n \n\nТото печалби\n\nТираж №90\n\n \n\n\"6 от 49\": Числа - (2, 21, 22, 23, 29, 39); 6 - няма, 5 - 1 от 30 656,90 лв., 4 - по 95,50 лв., 3 - по 6,20 лв.; ДЖАКПОТ: 2 149 039,46 лв.\n\n \n\n\"6 от 42\": Числа - (2, 12, 13, 32, 35, 41); 6 - няма, 5 - 3 по 3604,50 лв., 4 - по 34,60 лв., 3 - по 3,10 лв.; ДЖАКПОТ: 318 537,46 лв\n\n \n\n\"5 от 35\": I теглене - (6, 7, 14, 17, 31); 5 - няма, 4 - по 123,40 лв., 3 - по 4,70 лв.; II теглене - (3, 6, 23, 25, 27); 5 - 2 по 13 017,30 лв., 4 - по 75,70 лв., 3 - по 3,30 лв.\n\n \n\nТото Джокер: Позиции - (7, 8, 9); Цифри – (6, 7, 6); 3 - 10 по 4629,50 лв., 2 - 1207 по 20,90 лв.; ДЖАКПОТ: 0,00 лв.\n\n \n\n\"5/50 - 1/12 Зодиак\": Числа - (13, 32, 33, 40, 48); Зодия 12 - Риби; 5+1 - няма, 5 - няма, 4+1 - няма, 4 - 1 от 500,00 лв., 3+1 - 9 по 100,00 лв., 3 - 127 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Рожден ден\": Година - 09, месец - 10, дата - 11, ден - 4; I група - няма, II - 2 по 261,00 лв., III - 3 по 139,20 лв., IV - 2 по 130,50 лв., V - 7 по 37,30 лв., VI - 7 по 29,80 лв., VII - 21 по 12,40 лв., VIII - 30 по 7,00 лв., IX - 53 по 5,90 лв., X - по 3,30 лв., XI - по 3,10 лв., ХII - по 1,90 лв., XIII - по 1,70 лв., XIV - по 1,20 лв., XV - по 0,99 лв.; ДЖАКПОТ: 9004,44 лв.\n                    ", "date": "2017.11.13", "title": "Тото милионерката от София играла 40 години на \"6 от 49\""}
{"url": "http://www.monitor.bg/a/view/89866-%D0%94%D0%B5%D0%B1%D1%8E%D1%82%D1%8A%D1%82-%D0%BD%D0%B0-%D0%93%D1%80%D0%B8%D1%88%D0%BE-%D0%BD%D0%B0-atp-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D0%B6%D0%B8%D0%B2%D0%BE-%D0%BF%D0%BE-mtel-sport-1/", "text": "\n                    Григор Димитров ще направи своя дебют на финалите на ATP в Лондон днес от 16.00 часа. Заедно с австриеца Доминик Тийм двамата ще открият програмата в група „Пийт Сампрас”. Вторият мач от същото „каре” ще противопостави в 22.00 световния №1 Рафаел Надал от Испания срещу белгиеца Давид Гофен. И двата двубоя ще бъдат предавани директно по Mtel Sport 1.\n\nСпортният канал ни направи свидетели на старта на надпреварата в неделя, като в първите мачове от група „Борис Бекер” победи записаха швейцарецът Роджър Федерер и Александър Зверев, защитаващ цветовете на Германия. Те се наложиха съответно над американеца Джак Сок и над хърватина Марин Чилич.\n\nMtel Sport 1 ще излъчва на живо всички сблъсъци между най-добрите осем в ранглистата на ATP, като първите срещи стартират в 16.00 часа, а вторите в 22.00 часа. Полуфиналите в събота са по същото време, а мачът за титлата ще се проведе в неделя от 20.00 часа.\n                    ", "date": "2017.11.13", "title": "Дебютът на Гришо на ATP финалите на живо по Mtel Sport 1"}
{"url": "http://www.monitor.bg/a/view/22643-%D0%92%D0%B5%D0%B7%D0%B5%D0%BD%D0%BA%D0%BE%D0%B2-%D1%81%D0%B0%D0%BC-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%82%D0%B8%D0%BC/", "text": "\n                    Участието на Александър Везенков в предстоящите квалификации за световното първенство през 2019 г. в Китай зависи от самия него. Това заяви треньорът на \"Барселона\" Сито Алонсо след победата на каталунците над \"Реал\" с 84:80 в Мадрид, изгледан от нашия национал като зрител дори без екип.\n\n“Саша сам трябва да реши дали да участва в квалификациите, каза 42-годишният специалист пред bgbasket.com. - Там не мога да се бъркам, само зрител съм.”\n\nАлонсо се изказа доста ласкаво за Везенков, макар че вече в пет поредни мача 206-сантиметровото крило не попада в групата на \"Барселона\" за мачовете в Евролигата и в Лига АСВ.\n\n“Неприятно ми е за него и за ситуацията, каза той. - Няколко седмици е извън състава, но мога да говоря само хубави неща. Страхотен е, дори щом знае, че няма да играе. По принцип не взимаме състезатели, които няма да участват, но го водя с отбора, защото е много специален играч. Работи отлично. Сезонът е много дълъг и със сигурност ще получи възможности.”\n\nНа националния ни отбор му предстоят 2 мача този месец - срещу Финландия на 24 ноември в \"Арена Ботевград\" и с Исландия на 27-и в Рейкиявик. Конфликтът между Евролигата и ФИБА обаче поставяше под въпрос участието на играчите от отбори, които са част от най-силния европейски турнир.\n\n22-годишният Везенков беше основна фигура за националите в предварителните квалификации през лятото, когато вкарваше средно по 16,8 точки, 10,8 борби и 2,8 асистенции.\n                    ", "date": "2017.11.13", "title": "Везенков сам решава за националния тим"}
{"url": "http://www.monitor.bg/a/view/69537-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D0%B5-%D0%BA%D0%BB%D0%B0%D1%81%D0%B8%D1%80%D0%B0-%D1%81%D1%8A%D1%81-%D1%81%D1%8A%D0%B4%D0%B8%D0%B9%D1%81%D0%BA%D0%B8%D1%8F-%D0%BF%D0%BE%D0%B4%D0%B0%D1%80%D1%8A%D0%BA/", "text": "\n                    Швейцария и Северна Ирландия не успяха да си отбележат гол в реванша от баража за класиране на финалите на световното първенство в Русия, игран на \"Сейнт Якоб Парк\" в Базел. Така с общ резултат 1:0 \"кръстоносците\" се класираха за Мондиал 2018. Въпреки че в големи периоди от двете срещи Швейцария бе по-добрият отбор, няма как да бъде пренебрегнат фактът, че скандалната дузпа, която им донесе успеха в Белфаст, реши крайния изход от този бараж. Северноирландците се бореха до последно, като в добавеното време бяха много близо до гола, който щеше да прати мача в продължения, но Родригес изчисти от голлинията удар с глава на Джони Еванс.Въпреки класирането селекционерът на Швейцария Владимир Петкович остана разочарован от поведението на привържениците. При смяната на нападателя Харис Сеферович от трибуните се чуха освирквания, което ядоса Петкович.В лагера на ирландците пък очаквано наблегнаха върху скандалната дузпа от първия мач. „Играчите са опустошени, но аз се гордея с всеки от тях”, коментира треньорът Майкъл О’Нийл.\n\n\n                    ", "date": "2017.11.13", "title": "Швейцария се класира със съдийския подарък"}
{"url": "http://www.monitor.bg/a/view/7159-%D0%A2%D1%80%D0%B8%D1%83%D0%BC%D1%84%D0%B0%D0%BB%D0%BD%D0%BE-%D1%81%D1%80%D0%B5%D0%B4%D0%BD%D0%BE%D1%89%D0%BD%D0%BE-%D0%BF%D0%BE%D1%81%D1%80%D0%B5%D1%89%D0%B0%D0%BD%D0%B5-%D0%B7%D0%B0-%D0%9C%D0%B0%D1%80%D0%B8%D1%86%D0%B0/", "text": "\n                    Волейболистките на \"Марица\" (Пд) бяха посрещнати триумфално от своите фенове при завръщането си от Красноярск, където победиха руския \"Енисей\" със \"златен гейм\" след уникален обрат и постигнаха исторически за тима си пробив в Шампионската лига.\n\nШампионките на България завършиха дългото си въздушно пътешествие от Краснойрск, през Москва до Истанбул, а в Пловдив бяха откарани с клубните бусове до своята база в парк \"Лаута\". Там за тяхна изненада въпреки късните нощни часове ги чакаха около 200 техни привърженици с развети знамена, конфети, скандирания, музика, цветя, подаръци и шампанско. Така започна и празника за успеха им. Гвоздеят на импровизираната програма беше зарята в нощното небе над Пловдив.\n\n“Няма непреодолими отбори!, каза топнападателката Нася Димитрова, която заби 13 точки при победата в реванша срещу третия в руската Суперлига \"Енисей\". - Зависи колко желаеш победата и колко искаш да стигнеш целта си.”\n\nВ четвъртия кръг на най-престижния евротурнир след мачовете във втория кръг в третия продължават още турският \"Вакъфбанк\", италианският \"Имоко Волей\" (Конелиано) и полският \"Девелоперс СкайРез\" (Ржежув).\n                    ", "date": "2017.11.13", "title": "Триумфално среднощно посрещане за \"Марица\""}
{"url": "http://www.monitor.bg/a/view/48662-%D0%A1%D0%B5%D0%BD%D0%B5%D0%B3%D0%B0%D0%BB-%D0%BE%D1%82%D0%B8%D0%B2%D0%B0-%D0%B2-%D0%A0%D1%83%D1%81%D0%B8%D1%8F-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BF%D1%80%D0%B5%D0%B8%D0%B3%D1%80%D0%B0%D0%B2%D0%B0%D0%BD%D0%B5/", "text": "\n                    Сенегал се класира за финалите на световното първенство в Русия след успех с 2:0 като гост на Република Южна Африка. ФИФА нареди срещата да се преиграе, след като през ноември миналата година съдията от тогавашния двубой между двата тима беше уличен в манипулиране на мача. Садио Мане беше ключова фигура и в двата гола за Сенегал. Най-потърпевши от преиграването са в Буркина Фасо, които обжалват решението на ФИФА, което на практика им коства историческо първо участие на световно първенство.В последните мачове от квалификациите в Зона Африка пък Гана завърши 1:1 с Египет. Ганайците, неизменни участници на последните три световни първенства, записаха едва една победа в квалификациите и завършиха на разочароващото трето място в групата, като ще гледат мондиала по телевизията. В другия мач от групата, който бе без значение за класирането, Конго и Уганда също направиха 1:1.\n\n\n                    ", "date": "2017.11.13", "title": "Сенегал отива в Русия след скандално преиграване"}
{"url": "http://www.monitor.bg/a/view/62820-%D0%A5%D1%8A%D1%80%D0%B2%D0%B0%D1%82%D0%B8%D1%8F-%D1%83%D0%B4%D1%8A%D1%80%D0%B6%D0%B0-%D0%93%D1%8A%D1%80%D1%86%D0%B8%D1%8F-%D0%B8-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "500 ултраси пробиха с хитър номер забраната за гостуващи агитки\n                    Хърватия стана поредният участник на Мондиал 2018, след като отстрани Гърция в баражите. \"Шахматистите\" завършиха 0:0 във втория мач, което им беше достатъчно да вземат виза за Русия след гръмката победата с 4:1 в Загреб. Двубоят в Пирея не предложи големи емоции, като хърватите в големи периоди от мача диктуваха темпото, а веднъж гредата спаси „елините“ от попадение.\nСлед успеха хърватският селекционер Златко Далич разкри, че нито за момент не се е съмнявал в класирането на тима за световното. Спецът също така отдаде дължимото на предшественика си Анте Чачич, който беше уволнен миналия месец, след като „шахматистите“ не успяха да се класират директно и трябваше да минат през баражите. \"Поздравявам моите футболисти, защото изиграха перфектен мач, въпреки че той беше изпълнен с напрежение. Успяхме да постигнем целите си и ще заминем за Русия. Не ми се наложи да върша много работа и повече говорех с моите футболисти. Класирането на световното първенство се дължи до голяма степен и на бившия треньор. Притежаваме много добър отбор и загуба в баражите изобщо не беше вариант за нас\", завърши треньорът.В лагера на Хърватия имаха още един повод за радост. Още с изтеглянето на жребия двете федерации се разбраха двубоите да минат без гостуващи агитки, за да се избегнат безпорядъци. Няколкостотин хървати обаче все пак проникнаха на стадиона в Пирея, като се възползваха от помощта на сърби, които поддържат приятелски отношения с местни фен организации. Всичките 32 000 билета за мача бяха продадени още преди изиграването на първия мач, завършил с разочароващото 1:4. Хърватите се възползвали и от разочарованието на гръцките фенове и купили част от билетите им.Съвсем логично настроението в гръцкия лагер бе минорно, а германският селекционер Михаил Скибе се оправда с резултата от първата среща. „Тъжно ми е. Изиграхме 12 добри мача в квалификациите, но за съжаление не показахме това ниво в Загреб и платихме скъпо\", съжали Скибе.\n\n\n                    ", "date": "2017.11.13", "title": "Хърватия удържа Гърция и отива на световното"}
{"url": "http://www.monitor.bg/a/view/8615-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%B7%D0%B0%D1%89%D0%B8%D1%82%D0%B8-%D1%81%D1%82%D0%B0%D1%80%D1%82%D0%B0-%D0%B2-%D0%91%D1%80%D0%B0%D0%B7%D0%B8%D0%BB%D0%B8%D1%8F/", "text": "Фетел първи на \"Интерлагос\", запази втората позиция\n                    Въоръжено нападение срещу седем механици на „Мерцедес” непосредствено до хотела им в Сао Пауло. Атака, при която бандити опитаха с огнестрелно оръжие да пробият бронираните стъкла на лимузина, возеща шефове на Международната автомобилна федерация ФИА. Нападение от засада срещу бус с хора от екипа на „Заубер”, осуетено от полицейския ескорт.Това е равносметката след Гран при на Бразилия във Формула 1, в която предварително спечелилият световната титла Люис Хамилтън стартира последен и завърши четвърти. Подгласникът му в шампионата Себастиан Фетел пък взе първата си победа след 30 юли в Унгария. Зад него останаха Валтери Ботас („Мерцедес”) и Кими Райконен („Ферари”).„Много съм щастлив, беше доста тежък период за нас, каза Фетел. – Тази победа е за всички момчета в Маранело, за тяхната страхотна работа. Най-доброто е, че и двете ни коли стигнаха до подиума.”„Няма никакво извинение за ставащото тук, Формула 1 и тимовете трябва да направят нещо, написа пък Хамилтън. Имам предвид подобряването на сигурността. А не премахването на състезанието. Обичам да карам тук. Феновете вдигат такъв шум, че се постига невероятна атмосфера. Заради тях надпреварата трябва да се запази.”Договорът на пистата „Интерлагос” и Ф1 изтича през 2020 г., а продължаването му е под сериозен въпрос заради споменатите нападения. „Аз обаче се надявам, че следващият път ще е по-добре, казва британецът. В Мексико например всичко е организирано по-добре, дори в хотелите. Но сега не бива да се оставяме да бъдем водени от негативните впечатления, а да търсим начини за подобряване на ситуацията. Тук трябва да се намеси и властта. Не съм много наясно с политиката тук, нито с това дали ситуацията със сигурността се подобрява по-бързо, или криминалният контингент. Знам също, че нещата не могат да се променят от днес за утре. Но станалото през уикенда показва, че проблем има.”А проблем наистина има, защото кметът награда Жоао Дориа не смята, че се е случило нещо нередно. „Не мога да оправдая тези инциденти, но съм виждал къде по-лоши неща по пистите в Стария континент, каза той. – При нас за пръв път се стига до такива рискови ситуации.”   Гран при на БразилияРезултати 1. С. Фетел (Гер), \"Ферари\" 1.31:26,262 ч.2. В. Ботас (Фин), \"Мерцедес\" +2,762 сек.3. К.Райконен (Фин), \"Ферари\" +4,6004. Л. Хамилтън (Вбр), \"Мерцедес\" +5,4685. М. Верстапен (Хол), \"Ред Бул\" +32,9406. Д Рикардо (Авл), \"Ред Бул\" +48,6917. Ф. Маса (Браз), \"Уилямс\" +1:08,882 мин.8. Ф. Алонсо (Исп), \"Макларън\" 1:09,3639. С. Перес (Мекс), \"Форс Индия\" 1:09,50010. Н. Хюлкенберг (Гер), \"Рено\" +1 об.11. К. Сайнц (Исп), \"Рено\" +1 об.12. П. Гасли (Фр), \"Торо Росо\" +1 об.13. М. Ериксон (Шв), \"Заубер\" +1 об.14. П. Верлайн (Гер), \"Заубер\" +1 об.15. Р. Грожан (Фр), \"Хаас\" +2 об.16. Л. Строл (Кан), \"Уилямс\" +2 об. ОтпадналиК. Магнусен (Дан), \"Хаас\" 1-а об.Ест. Окон (Фр), \"Форс Индия\" 1-а об.Ст. Вандоорн (Бел), \"Макларън\" 1-а об.Б. Хартли (ВНЗ), \"Торо Росо\" 42-а об. Най-бърза обиколка: М. Верстапен (Хол), \"Ред Бул\" 1:11,044 мин., 65-а об. КласиранеПилоти 1. Л. Хамилтън 345 т. - шампион, 2. С. Фетел 302 т., 3. В. Ботас 280 т., 4. Д. Рикардо 200 т., 5. К. Райконен 193 т., 6. М. Верстапен 158 т., 7. С. Перес 94 т., 8. Ест. Окон 83 т., 9. К. Сайнц 54 т., 10. Ф. Маса 42 т., 11. Л. Строл 40 т., 12. Н. Хюлкенберг 35 т., 13. Р. Грожан 28 т., 14. К. Магнусен 19 т., 15. Ф. Алонсо 15 т., 16. Ст. Вандоорн 13 т., 17. Дж. Палмър 8 т., 18. П. Верлайн 5 т., 19. Д. Квят 5 т. Конструктори 1. \"Мерцедес\" 625 т. - шампион, 2. \"Ферари\" 495 т., 3. \"Ред Бул\" 82 т., 4 \"Форс Индия\" 177 т., 5 \"Уилямс\" 82 т., 6. \"Торо Росо\" 53 т., 7. \"Рено\" 49 т., 8. \"Хаас\" 47 т., 9. \"Макларън\" 28 т., 10. \"Заубер\" 5 т.\n\n\n                    ", "date": "2017.11.13", "title": "Хамилтън защити старта в Бразилия"}
{"url": "http://www.monitor.bg/a/view/32170-%D0%92-%D0%98%D0%BD%D0%B4%D0%B8%D1%8F-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B5-%D0%B1%D0%B0%D0%B2%D0%B5%D0%BD-%D0%BD%D0%BE-%D0%BA%D0%BB%D0%B0%D1%81%D0%B5%D0%BD/", "text": "\n                    Българският нападател Димитър Бербатов дебютира за индийския си клуб „Керала Бластърс“ при равенството 0:0 в 80-минутна проверка срещу новака в местния втори ешалон ФК „Гокулам Керала“ в събота. \"Бербатов е бавен, изглежда има проблеми дори при тичането с топката, но пасовете и извеждащите му подавания са перфектни\", коментира треньорът на съперниковия отбор Бино Джордж.От управата на „Бластърс“ обаче бяха доволни от представянето на българина седмица преди началото на новия сезон в Индийската футболна Суперлига. \"Като представяне Бербатов беше добре. Неговите пасове бяха точни и много перспективни, но стандартът на останалите играчи не беше на неговото ниво. Това е нещото, което ни липсваше в тази мач\", сподели генералният секретар на клуба П. АнилкумарИначе бившият капитан на националния ни отбор не пропуска и ден, без да пусне снимка във „Фейсбук“ от живота си в Индия. Досега Бербо е качвал фотоси как пие кокосов орех, как му правят масаж, как ползва фитнеса на „Керала“, как разпуска в басейн, а на последната снимка просто позира с екип на тима си и чаша кафе, надъхвайки феновете преди старта на сезона.\n\n\n                    ", "date": "2017.11.13", "title": "В Индия: Бербатов е бавен, но класен"}
{"url": "http://www.monitor.bg/a/view/2966-%D0%A2%D0%B8%D0%B0%D0%B3%D0%BE-%D0%A0%D0%BE%D0%B4%D1%80%D0%B8%D0%B3%D0%B5%D1%81-%D0%BD%D0%BE%D0%BC%D0%B5%D1%80-1-%D0%B2-%D0%9F%D1%8A%D1%80%D0%B2%D0%B0-%D0%BB%D0%B8%D0%B3%D0%B0/", "text": "\n                    Плеймейкърът на ЦСКА-София Тиаго Родригес отвя конкуренцията за играч на месец октомври. За португалеца гласуваха 16 от общо 20 спортни медии и редакции в традиционната анкета на Пресклуб България. Родригес игра много силно през месец октомври, като отбеляза 3 гола в три срещи, като две от попаденията бяха във вратата на „Левски“ при равенството 2:2. От началото на сезон 2017/18 футболистите на ЦСКА-София спечелиха общо 5 награди за играч на кръга и три за играч на месеца. С най-много отличия до момента е голмайсторът в първенството Фернандо Каранга, който има три награди за играч на кръга и две за играч на месеца. Тиаго Родригес е с един приз за играч на кръга и един за играч на месеца. Густаво Кулма също бе избиран за играч на кръга.В ЦСКА-София пък продължават с подготовката за шампионатния мач с „Ботев“ (Пд) на „Армията“. Срещата е в събота от 15 часа на стадион „Българска армия“, а треньорът Стамен Белчев няма проблеми с контузени футболисти. „Надяваме се и националите ни да се завърнат без оплаквания и травми“, коментираха от ЦСКА-София. Очакванията при „червените“ преди двубоя пък са за победа и продължаване на битката за титлата с „Лудогорец“, след като разликата между двата клуба бе стопена само на 2 точки.\n\n\n                    ", "date": "2017.11.13", "title": "Тиаго Родригес номер 1 в Първа лига"}
{"url": "http://www.monitor.bg/a/view/47924-%D0%93%D0%B0%D0%B1%D1%80%D0%B8%D0%B5%D0%BB-%D0%9E%D0%B1%D0%B5%D1%80%D1%82%D0%B0%D0%BD-%D1%81%D1%82%D1%80%D0%B5%D1%81%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D1%81-%D0%BD%D0%BE%D0%B2%D0%B0-%D0%BA%D0%BE%D0%BD%D1%82%D1%83%D0%B7%D0%B8%D1%8F/", "text": "„Сини“ и „червени“ гостуват на Националния стадион за мачовете с „Витоша\"\n                    Френската перла в селекцията на „Левски“ Габриел Обертан отново изправи на нокти треньорския щаб на тима. Бившият футболист на „Манчестър Юнайтед“ получи нова контузия. Той напусна накуцвайки терена при победата на „сините“ с 3:0 над „Локомотив“ (София) в контрола. Очаква се днес 28-годишното крило да премине преглед, за да се изясни състоянието му. Това не е първият му здравословен проблем от пристигането на „Герена“ през лятото. Той вече няколко пъти имаше оплаквания от травми. Това определено е проблем за Делио Роси, който не може да си позволи да остане без важен играч дори и за мачове със значително по-слаби съперници.В същото време стана ясно, че „Витоша“ (Бистрица) ще приеме „Левски“ и ЦСКА-София на Националния стадион „Васил Левски“. Макар съоръжението в Бистрица да е готово и вече дори да прие няколко срещи от Първа лига, ръководството на бистричани прецени, че е далеч по-добре да домакинства на \"сини\" и \"червени\" в центъра на София. Очаква се предвид солидната фенска маса, на която се радват двата гранда, интересът към въпросните два мача с участието на „Витоша“ да бъде по-голям от нормалното. За да бъде максимално удобно, достъпно и най-вече сигурно както за феновете на бистричани, така и за тези на „Левски“ и ЦСКА-София, въпросните срещи ще се изиграят на \"Васил Левски\". По програма тимът на Костадин Ангелов приема „сините“ на 19 ноември (неделя) от 17,30 часа. Сблъсъкът с „червените“ от 19-ия кръг пък е насрочен за 3 декември (неделя) също от 17,30 часа.„Витоша“ на два пъти вече бе домакин на Националния стадион. Бистричани спечелиха историческа първа точка в елита именно на \"Васил Левски\", след като завъртяха равенство 1:1 с „Етър“. Броени дни по-късно \"зелените\" се дадоха трудно на шампиона „Лудогорец“ (2:4), като на два пъти дори повеждаха в резултата.\n\n\n                    ", "date": "2017.11.13", "title": "Габриел Обертан стресна „Левски“ с нова контузия"}
{"url": "http://www.monitor.bg/a/view/83526-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%A4%D0%98%D0%93-%D0%90%D0%B7-%D0%BE%D1%89%D0%B5-%D1%81%D1%8A%D0%BC-%D1%81%D1%82%D1%83%D0%B4%D0%B5%D0%BD%D1%82-%D0%B2-%D0%9D%D0%A1%D0%90/", "text": "\n                    Президентът на Международната федерация по гимнастика (ФИГ) Моринари Ватанабе беше обявен за \"Почетен професор на Националната спортна академия \"Васил Левски\". Символите на почетното звание - медал и диплом, му връчи ректорът на НСА проф. д-р Пенчо Гешев на тържествена церемония.\n\n\"Аз не съм професор на НСА, аз тук не съм президент на ФИГ, каза японецът на чист български език при награждаването. - Тук винаги ще бъда студент. Нямаше да бъда президент на ФИГ, ако не бях срещнал на времето ректора проф. Хаджиев, ако не бях студент на НСА, ако не бях ял българско мляко. Благодаря на България за всичко, това.\"\n\nОфициални гости на церемонията бяха Н.Пр. Масато Ватанабе, посланик на Япония, зам.-министърът на младежта и спорта Габриела Козарева, секретарят по културните въпроси в посолството на Япония Мисаки Нишимура и зам.-председателят на БОК Йорданка Благоева.\n\nВ първата си публична лекция като почетен професор Ватанабе представи темата „Индустриалната революция на 21 век започва със спорта“. В нея изложи обширно възгледите си за възможностите на спорта да промени негативните тенденции в съвременното общество. Според него спортът може да \"обърне вълната\" на главоломно нарастващият процент на застаряващото население, увеличаващата се продължителност на нуждата от здравни грижи, които са сериозно изпитание пред всяка икономика. Решението е в редовните занимания с физически упражнения. ФИГ вече се е ангажирала в борбата с деменцията, а от 2024 г. има за цел участие в Параолимпийските игри, подчерта Моринари Ватанабе.\n                    ", "date": "2017.11.13", "title": "Президентът на ФИГ: Аз още съм студент в НСА"}
{"url": "http://www.monitor.bg/a/view/50603-%D0%A2%D0%B8%D0%BC%D1%8A%D1%82-%D0%BD%D0%B0-%D0%9B%D1%8E%D0%B1%D0%BE-%D0%9F%D0%B5%D0%BD%D0%B5%D0%B2-%D0%BD%D0%BE%D0%BC%D0%B5%D1%80-1-%D0%BF%D0%BE-%D0%B3%D0%BE%D0%BB%D0%BE%D0%B2%D0%B5/", "text": "\n                    Дублиращият тим на „Валенсия“, воден от Любослав Пенев, загуби у дома с 1:2 от „Еркулес“ в мач от 14-ия кръг на Сегунда “Б”, трета група. Отборът на българина не успя да се възползва от кадровото си предимство след червен картон за гостите. След поражението “прилепите” паднаха до 12-а позиция в таблицата. Любопитното е, че “бяло-черните” момчета са вкарали най-много попадения от всички отбори в първенството - 26. Дори лидерът „Майорка“, който е непобеден, има по-малко реализирани - 24. Атомното нападание на Любо обаче се обезличава заради многото допуснати голове - цели 23. Само последният в класирането „Депортиво“ (Арагон) е вадил по-често топката от вратата си - 29 пъти. Като цяло отзивите за работата на Пенев в Испания са отлични, а спецът винаги е подчертавал, че целта е да използва дубъла на „Валенсия“ като трамплин и завръщане към „сериозното“ треньорство.\n\n\n                    ", "date": "2017.11.13", "title": "Тимът на Любо Пенев номер 1 по голове"}
{"url": "http://www.monitor.bg/a/view/70721-%D0%9A%D1%83%D1%87%D0%B5-%D0%B8%D0%B7%D1%8F%D0%B4%D0%B5-%D0%BE%D0%B1%D1%83%D0%B2%D0%BA%D0%B8%D1%82%D0%B5-%D0%BD%D0%B0-%D0%95%D0%BA%D1%81%D1%82%D1%80%D0%B0-%D0%9D%D0%B8%D0%BD%D0%B0/", "text": "\n                    Кучето Силвестър ще е сред основните персонажи в новото видео на Екстра Нина, което фолкпевицата засне преди дни с Кристас Кесарас във Валенсия. За да заснеме кадрите към „Mr Президент“, изпълнителката пропътува с кола разстоянието от близо 4000 километра, а на терен процесът не се разминал без забавни моменти. Именно малкият Силвестър бил главно действащо лице в един от тях, като изгризал обувките, с които Екстра Нина трябвало да се появи пред камерата. „Преди няколко години, на едно от задокеанските ми турнета, пътувах от Лос Анджелис до Лас Вегас. Разстоянието със самолет беше едва 40 минути. Качихме се, всичко беше нормално и изведнъж ни хвана така силна турболенция – имах чувството, че всеки момент ще паднем и ще се разбием. След това няколко пъти са ме канили на участия и в Австралия, но винаги съм отказвала. Няма шанс повече да се кача на самолет”, така певицата обясни решението си да предприеме дългото пътуване с личния си автомобил.\n                    ", "date": "2017.11.13", "title": "Куче изяде обувките на Екстра Нина"}
{"url": "http://www.monitor.bg/a/view/57983-%D0%93%D0%B0%D0%BB%D0%B5%D0%BD%D0%B0-%D0%B2%D0%BE%D0%B4%D0%B8-%D0%B1%D0%B5%D0%BD%D0%B4-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D1%80%D0%B0%D0%B4%D0%B8%D0%BE-%D0%92%D0%B5%D1%81%D0%B5%D0%BB%D0%B8%D0%BD%D0%B0/", "text": "\n                    Попфолк фурията Галена ще полее 25-ия рожден ден на радио „Веселина“ в компанията на бенда на Дани Милев. Изпълнителката на „Мамаураган“ вече стартира подготовката си за големия концерт, който ще се проведе на 22 февруари в зала „Арена Армеец“. Освен нея на сцената ще се появи и дуетната й половинка от „Пей, сърце“ Цветелина Янева, като двете отсега загатват за специална съвместна изненада по време на 3-часовия купон.\n\nЗа високия градус на настроението ще се погрижат още Берковската духова музика, оркестър „Орфей“, Азис, Пеги Зина и легендата на югофолка Цеца Ражнатович. Организаторите от „Веселина“ ще дадат старт на музикалния спектакъл в 20 ч., а пропуски за голямото събитие можете да намерите на цени от 25 до 80 лв. в мрежата на Eventim.\n                    ", "date": "2017.11.13", "title": "Галена води бенд на рождения ден на радио „Веселина“"}
{"url": "http://www.monitor.bg/a/view/66324-%D0%9C%D0%B5%D0%B3%D0%B7-%D0%BE%D0%B1%D0%B2%D0%B8%D0%BD%D0%B8-%D0%A2%D0%BE%D1%82%D0%BE-%D0%B2-%D0%B8%D0%B7%D0%BC%D0%B0%D0%BC%D0%B0/", "text": "\n                    Дизайнерката Миглена Каканашева-Мегз обвини бившия си съквартирант Йонислав Йотов – Тото в измама. След като двамата отлетяха от любовното гнездо на „ВИП Брадър“, чаровната брюнетка не скри разочарованието си от факта, че именно единият от идеолозите на „СкандаУ“ е спечелил риалити формата. Носителката на „Златна игла“ публикува във Фейсбук няколко видеоклипа, уличаващи рапъра в среща с роднини и приятели по време на играта. По договор, звездите в Къщата на Големия брат могат да излизат за професионални изяви, но не и да общуват с близки и да научават информация за живота навън. „Това видео показва как Тото е нарушил правилата за изолация, като не само се е срещал по време на участия с майка си, приятелката си и други свои близки, но и е коментирал с тях и е получавал съвети за играта си във формата“, напися тя към кадрите. Фен базата на изпълнителите на „Хляб и сол“ скочи срещу Мегз, че тя просто не може да преглътне третото място в играта и коментарите й са породени от чиста проба завист. \n\n\n                    ", "date": "2017.11.13", "title": " Мегз обвини Тото в измама"}
{"url": "http://www.monitor.bg/a/view/65499-%D0%A8%D0%B0%D0%BC%D0%B0%D0%BD%D0%B8-%D0%B8-%D0%B4%D1%83%D1%85%D0%BE%D0%B2%D0%B5-%D0%B2-%D0%BA%D0%B8%D0%BD%D0%BE-%D0%92%D0%BB%D0%B0%D0%B9%D0%BA%D0%BE%D0%B2%D0%B0/", "text": "В конкурсната програма се състезават 14 документални ленти от цял свят\n                    Международният фестивал на етнографския филм ще се състои за шести път в София от 14 до 18 ноември. Религия, шаманизъм, спиритуализъм, древни ритуали, живот след смъртта, медиаторите между нашия и невидимия свят на предците, нетрадиционните лечители, хора, учещи се да летят, и птици, които предпочитат да останат в клетките си – това са част от темите, които тазгодишното издание на форума ще засегне.От 2015 г. фестивалът има конкурсен характер. Над 50 заглавия от 26 страни са получили организаторите, а селекционната комисия е избрала 14 от тях за състезателната програма на събитието. Наградата, която ще присъди петчленното жури, е пластика самодива на талантливия артист Димитър Митев, възпитаник на НХА и лауреат на международни отличия от Италия, Белгия и др.Зрителите ще имат възможност да се насладят на уникални за света етнографски кинопродукции за различни обичаи и духовни практики, както и да се включат във вълнуващи дискусии с преподаватели и автори на филми от страната и Сърбия, Македония, Хърватия, Германия, Холандия, Финландия, Канада и др. Прожекциите са в кино „Влайкова“, а беседите - в конферентната зала на Софийския университет „Св. Климент Охридски“.Мотото на фестивала е Into the Spirit World. Опознаването на този свят, далеч от рационалното и изцяло посветен на духовните практики, изисква задълбочени проучвания, с които ще ни запознаят гостите на форума, сред които са Владимир Боцев – доктор по етнология и куратор в Националния музей на Македония, Слободан Наумович – доцент по етнология и антропология от Белградския университет, Горан Благоев – доктор по етнология, преподавател и водещ в БНТ, Давор Борич – режисьор на множество документални филми за Хърватската телевизия и др.Началото ще бъде поставено с българския документален филм за Алекс Орбито, смятан за– „Човек на вярата“. Тази лента на Ганета Сагова и оператора Добрин Кашавелов, с която се открива форумът утре от 18 ч. в кино „Влайкова“, ще шокира и провокира, но и ще разшири съзнанието на всеки посетител. Учените от години наблюдават и изследват феномена Орбито, като се опитват да го обяснят, включително с методите на квантовата физика.Фестивалът на етнографския филм за пореден път ще подскаже, че има много неща, които все още не сме научили за заобикалящия ни свят. Започвайки от нашата страна, ще се запознаем с православните традиции, с класическата и фолклорната религиозност на територията на Асеновград. Недалеч от там, в Родопите, се празнува курбан-байрям или Празникът на жертвата, за който ще ни разкажат жителите на едно българо-мохамеданско село. Освен с кукерите от с. Веселиново (Шуменско) и джоломарите от района на Тиквеш (Македония), ще имаме възможността да запознаем и маскарадите в Швейцария или как в село Хундвил празнуват Нова година.Ако някога сте се питали дали съществуват духове, фестивалът на етнографския филм със сигурност ще ви покаже интересна алтернатива, отговаряща на този въпрос. Ще разберем повече за афро-бразилската религия кандомбле, за церемониите пов Южен Тайланд и за начина, по който в някои региони на Камерун „честват“ погребенията.Шестото издание на Международния фестивал на етнографския филм ще ни отведе и до бреговете на Амазонка, където ще опознаем духовната вселена на народа шипибо; до Куба, където ще разберем повече за боговете, прекосили океана, за да създадат една нова религия с богинята Йемая. Също така ще ни разкрие вярванията на каталунските граждани, а техните разкази ще ни представят подробна картина на религията, традицията и култа им към богинята на природата Мария Лионса.Верен на своята традиция, фестивалът си поставя некомерсиална, популяризаторска и образователна цел, като осигурява широк достъп до стойностни образци на културата, затова и всички мероприятия от програмата се провеждат при вход свободен.Международният фестивал на етнографския филм се организира от Сдружение за културни инициативи с помощта на Катедра „Етнология“ към СУ и с финансовата подкрепа на програма „Култура“ на Столична община, Регионален център за опазване на нематериалното културно наследство в Югоизточна Европа под егидата на ЮНЕСКО и Културен център на СУ.\n\n\n                    ", "date": "2017.11.13", "title": "Шамани и духове в кино „Влайкова“"}
{"url": "http://www.monitor.bg/a/view/11581-%D0%9E%D0%B2%D1%87%D0%B0%D1%80%D0%BE%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%8F-%D0%98%D0%B2%D0%B0%D0%BD-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80/", "text": "\n                    Историкът проф. Николай Овчаров представи пред литературната публика новата си книга „Цар Иван Александър Асен – миротворецът“ в Балната зала на Националната галерия (бившия царски дворец). Авторът сподели, че за поредицата си за големите български владетели от ХІІІ-ХІV век, от която вече излязоха монографиите му за Калоян и Иван Шишман, се е вдъхновявал от именития френски писател Морис Дрюон и неговата серия „Прокълнатите крале“, засягаща същия исторически период, но в Европа, след проклятието на тамплиерите над Филип ІV Хубави за край на неговата династия. Книгите на Николай Овчаров запълва недостига на качествено историческо четиво у нас – едновременно достоверно и увлекателно написано, изтъкна неговият колега проф. Пламен Павлов.\n\nИван Александър е най-дълго управлявалият владетел в цялата ни история ни – той е бил начело на държавата цели 4 десетилетия, дори повече от Тодор Живков, пошегува се с безспорните факти авторът. Без да е пропуснал нито едно важно политическо събитие и културно явление от онази размирна епоха, Николай Овчаров е провидял един по-различен образ на Иван Александър – отвъд клишето на Вазовата драма „Към пропаст“ и досегашните документални трудове за тази противоречива личност. В неговата интерпретация той не е слаб управник, довел страната до гибел в навечерието на турското нашествие, а един от най-влиятелните и силни държавници на Второто българско царство. Той го „вдига на крака“ след поражението на предшественика му Михаил Шишман от сърбите през 1330 г., нанася сериозни поражения на Византия, а по-късно отвоюва много територии в Тракия и Родопите. Между това обаче установява дълъг мирен период в страната, ненапразно наричан „втори Златен век“, за който османският хронист Мехмед Нешри отбелязва: „България беше най-богатата страна, имаше най-много и най-здрави крепости и от нея към целия свят течеше мед, масло и месо“. Именно този отрязък от Средновековието (ХІІІ-ХІV в.) интересува Овчаров – историка, археолога и писателя, и за него той вече е замислил следваща книга – за позабравения владетел Константин Тих.\n\nАвторът подробно изследва промяната в политиката на Иван Александър след брака му с покръстената еврейка Теодора. Сериозна болест е една от вероятните причини за някои негови необясними решения от онези години. Той лишава от трона сина от първия си брак Иван Срацимир, който впоследствие обособява Видинското царство. На въпрос дали ако страната не е била разпокъсана би устояла на османското нашествие, Овчаров отговори, че дори и така православните балкански царства не биха имали шанс пред многохилядните пълчища, прииждащи от Азия.\n\nСред официалните гости на представянето бе вицепремиерът и министър на отбраната Красимир Каракачанов.\n                    ", "date": "2017.11.13", "title": "Овчаров представи различния Иван Александър"}
{"url": "http://www.monitor.bg/a/view/53015-%D0%93%D1%80%D0%B5%D0%B4%D0%B8-%D0%90%D1%81%D1%81%D0%B0-%D0%BA%D0%B0%D0%BD%D0%B8-%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%B2-%D0%9B%D0%B0%D0%B1%D0%B8%D1%80%D0%B8%D0%BD%D1%82%D1%8A%D1%82/", "text": "\n                    Проф. Греди Асса открива в сряда, 15 ноември, от 18 ч. изложба живопис, наречена \"Лабиринтът\", в пространството на галерия \"Академия\" на ул. \"Шипка\" 1.\n\"Защо лабиринт? Задавах си този въпрос в продължение на няколко години, готвейки се за тази изложба, която се състоеше от колажи, шевици, черги, народни мотиви – всичко свързано с българските традиции и обичаи\", споделя художникът. Погледнат отгоре, „лабиринтът“ наподобява огледален образ на космоса или елбетицата, или шевиците, вдъхновили толкова художници, композитори, поети…\nЛабиринтът е фигурата, изобразяваща разгръщането на една мисъл, идея, хрумване, обяснява Греди Асса. \"Възможността да се загубиш е голяма, тъй като нематериалните наслагвания са само част от дългия преход в търсенето на изхода. Тръгнеш ли по един път, попадаш на много разклонени пътеки. Усилието да се добереш до нещо като лоно на необхватната мистерия, изтъкана от митове, поверия, легенди, предания, въвежда в преддверието на тайната на идентичността – национална, колективна, лична…\", разкрива той. Трябва да се изгубиш, за да се намериш - може би по-мъдър, по-омиротворен, по-благороден. Разнообразието на фолклорни практики се изгражда наново в настоящето и предава интерпретативния си ключ на бъдещето. В края на пътешествието са силата и уютът на света, в който живеем, категоричен е художникът, който предлага да изминем този духовен преход заедно с него до 28 ноември, докогато експозицията може да се види.\n\n \n                    ", "date": "2017.11.13", "title": "Греди Асса кани на изложба  в \"Лабиринтът\""}
{"url": "http://www.monitor.bg/a/view/74093-%D0%A4%D1%80%D0%B0%D0%BD%D1%87%D0%B5%D1%81%D0%BA%D0%B0-%D1%81%D0%BC%D0%B5%D0%BD%D1%8F-%D0%A4%D0%B5%D1%80%D0%BC%D0%B0%D1%82%D0%B0-%D1%81-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82/", "text": "\n                    Италианката Франческа Саита, която редовият зрител познава от участието й в предаването „Фермата“, се готви да открие собствено заведение в столицата. „Имам няколко проекта. Единият е на път да се осъществи. С най-добрия ми приятел отваряме ресторант в София“, издаде пред bTV тя. Темпераментната брюнетка започва да работи още от 15-годишна като сервитьорка. Баща й решава, че тя трябва да научи цената на парите, а не да знае само как се харчат, за което Франческа е благодарна и до днес. Саита напусна селското риалити след оспорван дуел с юристката Дарина. Битката за оцеляване между двете завърши с резултат 12:3 в полза на Дарина. Италианката успя да победи само в една игра, която включваше букви на кирилица и подреждането на дума със завързани очи, за което си даваше малки шансове. Това е втори триумф за адвокатката, която отстрани и Божидара Бакалова.\n\n\n                    ", "date": "2017.11.13", "title": "Франческа сменя „Фермата“ с ресторант "}
{"url": "http://www.monitor.bg/a/view/4845-%D0%A1%D0%BF%D0%B8%D1%80%D0%B0%D1%82-%D0%B4%D0%B2%D0%B0-%D1%81%D0%B5%D1%80%D0%B8%D0%B0%D0%BB%D0%B0-%D1%81-%D0%95%D0%B4-%D0%A3%D0%B5%D1%81%D1%82%D1%83%D0%B8%D0%BA/", "text": "\n                     Британската телевизия Би Би Си канселира два сериала с участието на актьора Ед Уестуик, който бе обвинен в изнасилване. Поредицата „Изпитание за невинните“ по едноименното криминале на Агата Кристи трябваше да влезе в коледната програма на канала, но засега е отменена. Снимките към втория сезон на комедията „Бяло злато“, в която Уестуик скача в кожата на харизматичния Винсент Суон, също са паузирани. „Има сериозни обвинения срещу Ед Уестуик. Би Би Си не съди никого, но докато случаят не бъде разяснен, няма да пуснем „Изпитание за невинните“. А компанията, която създаде „Бяло злато“ ни информира, че Ед е спрял снимките, за да се справи с проблема“, заявиха пред сп. Variety говорители на медията.Припомняме, че актрисата Кристина Коен разказа във Фейсбук как преди три години е отишла в дома на звездата от „Клюкарката“, където е била брутално изнасилена. Веднага след това още едно момиче използва социалната мрежа за да излее мъката си от подобна история с 30-годишният актьор. Екранният Чък Бас пък увери феновете си, че цялата история е измислица. В момента тече полицейско разследване по случая. \n\n\n                    ", "date": "2017.11.13", "title": "Спират два сериала с Ед Уестуик"}
{"url": "http://www.monitor.bg/a/view/27712-%D0%91%D0%BE%D1%80%D1%83%D1%82-%D0%9F%D0%B0%D1%85%D0%BE%D1%80-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A1%D0%BB%D0%BE%D0%B2%D0%B5%D0%BD%D0%B8%D1%8F/", "text": "\n                    Борут Пахор бе преизбран на втория тур от президентските избори в Словения с 53,26% от гласовете. За съперника му Мариян Шарец, който е кмет на град Камник, са гласували 46,74% от участвали в днешния вот. Шарец, който е бивш комик, призна поражението и честити победата на съперника си.\n\nНа първия тур двамата получиха подкрепа от съответно 47,10% и 24,93 на сто от гражданите. Правото си на глас трябва да упражнят около 1,7 млн. словенци. Президентът на Словения се избира чрез преки избори с тайно гласуване за мандат от пет години. Правомощията на действащия държавен глава изтичат на 22 декември. Наречен по време на първия си мандат „Инстаграм президент”, Пахор си създаде образ на съвременен и близък до гражданите държавен глава, заради което коментаторите и политическите му противници го определят като „популист”.\n\nПо време на кампанията той измина над 700 км. пеша и посети около 280 селища в страната с 2 млн. население, която е бивша югорепублика, станала член на ЕС през 2004. Досегашният президент може да се похвали с повече от 40 000 последователи в Инстаграм, където често публикува свои снимки. Практика, критикувана от предшественика му Милан Кучан – първият държавен глава на независима Словения, който го обвинява, че „профанизира” тази длъжност. „Мисля, че успях да вляза в контакт с възможно най-много хора”, изтъква Пахор. Той е подкрепен от социалдемократическата партия – формация, на която беше ръководител и която от 2014 е член на коалицията на премиера центрист Мирослав Церар. Назначен за премиер през 2008 г., Пахор трябваше да напусне поста през 2011 в условията на дълбока икономическа криза. Днес Словения има един от най-динамичните ръстове на икономиката в ЕС и се очаква през 2018 г. ръстът да е 4 на сто. Борут Пахор успя да се завърне впечатляващо като президент през 2012, като на балотажа събра 67,2% от гласовете и победи дотогавашния държавен глава Данило Тюрк.\n                    ", "date": "2017.11.13", "title": "Борут Пахор - новият президент на Словения "}
{"url": "http://www.monitor.bg/a/view/75783-%D0%9F%D0%B5%D1%81%D0%BD%D0%B8-%D0%B8-%D1%82%D0%B0%D0%BD%D1%86%D0%B8-%D0%B2-%D0%9C%D0%B0%D0%BD%D0%B8%D0%BB%D0%B0-%D0%94%D1%83%D1%82%D0%B5%D1%80%D1%82%D0%B5-%D0%BF%D1%80%D0%BE%D0%BF%D1%8F-%D0%A2%D1%80%D1%8A%D0%BC%D0%BF-%D1%81%D0%B5-%D0%B2%D0%BF%D1%83%D1%81%D0%BD%D0%B0-%D0%B2-%D1%82%D0%B0%D0%BD%D1%86/", "text": "\n                    Президентът на Филипините Родриго Дюте демонстрира вокални умения по време на вечеря във форума на върха на страните от АСЕАН - от Югоизточна Азия. Според местните медии лидерът на Филипините пее песента по желание на американския президент Доналд Тръмп.На вечерята на лидерите от АСЕАН в неделя двамата бяха седнали на една и съща маса и журналистите казаха, че са били забелязани да се смеят заедно. Дутерте дори изпя в дует с популярната филипинска попизпълнителка Пилита Коралес любовната песен \"Ikaw\" (\"Ти\"), насърчаван от Тръмп, предаде Асошиейтед прес.\nФилипинският лидер се пошегува, че е пял по заповед на американския главнокомандващ, предизвиквайки смях в залата.По-късно Тръмп се хвана на особен танц с колегите си в Манила.\n\n\n                    ", "date": "2017.11.13", "title": "Песни и танци в Манила - Дутерте пропя, Тръмп се впусна в танц"}
{"url": "http://www.monitor.bg/a/view/32327-%D0%A0%D1%83%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%89%D0%B5-%D0%B4%D0%BE%D0%BA%D0%B0%D0%B7%D0%B2%D0%B0%D1%82-%D0%B1%D1%83%D0%B4%D0%B8%D1%81%D1%82%D0%BA%D0%BE%D1%82%D0%BE-%D1%83%D1%87%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%B5%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE/", "text": "\n                    Руски учени обсъдиха с будистките си колеги, начело с Далай Лама, рисков експеримент, който може да потвърди или опровергае учението за предишните животи и пренасянето на съзнание. Това разкриха специалисти в областта на философията, психологията и изследването на мозъчната дейност по време на заседание на Института по философия на Руската академия на науките /РАН/.\n\n          Един от изводите от ключовия тезис на философията на будизма се свежда до това, че съзнанието може да се поражда само от съзнание и се отнася за момента, когато съзнанието се появява в индивидуалното развитие на човека, обясни член-кореспондентът на РАН, нейробиологът Константин Анохин, цитиран от РИА Новости. „Как в хода на движението от една оплодотворена клетка до оформения организъм, обладаващ разум, се появява съзнанието, ако то може да бъде инициирано само от предходни съзнателни моменти? В този случай будизмът прибягва към фундаменталната идея за това, че съзнанието идва от предишния ни живот и това е силно предсказание“, категоричен е ученият. По думите му, научният метод изисква повдигането на рисковани предположения, които могат да бъдат проверени с помощта на експеримент. Едно от тези смели утвърждения гласи, че съзнанието е непрекъснато в поколенията и миналият опит се пренася в новия организъм.    \n\n          „Готов ли е будизмът да провери тези тезиси? Мисля, че е готов. Поне за такава необходимост говори негово светейшество Далай Лама“, посочи\n\nАнохин, който за първи път се срещна с будисткия духовен лидер в Делхи миналата година. Руският учен нарече проверката на будисткото учение за „демократична черта“, разделяща го от съвременната наука. „Най-вероятно по тази причина подобна инициатива не се предлага от западните учени, които вече 30 години си сътрудничат с будистките, включително и в областта на нейронауките, биологията и квантовата физика“, предположи Анохин. Той е категоричен, че, ако в хода на експеримент бъде документиран поне един случай на пренос на съзнанието от предишния живот, то ще се наложи да бъдат преразгледани всички основи на съвременната наука. \n\n          НТВ отбелязва, че са известни случаи на пренасяне на съзнание от предишни животи, но то не са признати от официалната наука. За някои от тях разказал Далай Лама по време на срещата си с руските учени. По думите му, американският професор Ян Стивенсон е регистрирал множество случаи, когато деца споделят спомени от предишни животи. „Аз сам видях две индийски момичета, които ясно помнят своите предишни животи. Родителите на едното, ръководейки се от нейната памет, я отвели на мястото, където живеела преди прераждането си, и тя познала стаята си“, разказал будисткият лидер. Той добавил, че познава и дете от Тибет, което твърдяло, че преди е живяло в Индия. Попадайки в един от манастирите в южната част на страната, детето намерило там своята стая и дори показало, че в една от кутиите са скрити очилата му.\n                    ", "date": "2017.11.13", "title": "Руски учени ще доказват будисткото учение за прераждането "}
{"url": "http://www.monitor.bg/a/view/5373-%D0%95%D1%84%D0%B5%D0%BA%D1%82%D1%8A%D1%82-%D0%BE%D1%82-%D1%87%D0%B0%D1%88%D0%B0-%D0%B2%D0%B8%D0%BD%D0%BE-%D0%BA%D0%B0%D1%82%D0%BE-%D0%BE%D1%82-%D1%84%D0%B8%D1%82%D0%BD%D0%B5%D1%81/", "text": "\n                    Почитателите на червеното вино вероятно ще възкликнат възторжено \"Подайте чашата насам!\", когато чуят, че ефектът от любимата им напитка е сравним с този от тренировка, пише в. \"Дейли стар\", позовавайки се на резултатите от канадско изследване.\nБлагоприятното въздействие се обяснява с наличието във виното на съединението ресвератрол - мощен антиоксидант с редица полезни за здравето свойства.\nВ настоящото изследване специалисти от университета на Алберта са тествали съединението върху мишки. Учените са установили, че ресвератролът допринася за подобряване на физическото представяне, сърдечните функции и мускулната сила на гризачите.\nЕкспертите не се съмняват, че червеното вино може да сътвори подобни чудеса и за мераклиите за залата за фитнес.\n\"Ресвератролът може да помогне на хора, които искат да тренират, но не са достатъчно физически способни за това. При тях съединението може да имитира ефекта от интензивна тренировка или да подсили ефекта от минималното количество упражнения, които могат да направят\", казва ръководителят на изследователския\nекип Джейсън Дик.\n\"Ако обаче смятате, че ще седите на задните си части, ще се наливате с вино и ще развиете коремни плочки, не сте познали. За целта е необходимо да се посещава залата за фитнес, а повече от една чаша вино на ден може да Ви докара някой и друг излишен килограм\", допълва експертът.\n                    ", "date": "2017.11.13", "title": "Ефектът от чаша вино - като от фитнес "}
{"url": "http://www.monitor.bg/a/view/17802-%D0%A2%D1%80%D0%B8%D0%BC%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8-%D0%BD%D0%B0%D0%B2%D1%8A%D1%80%D1%82%D1%8F%D1%85%D0%B0-30-%D1%85%D0%B8%D0%BB-%D0%BA%D0%BC-%D1%81-%D1%80%D0%B8%D0%BA%D1%88%D0%B0-%D0%B2-%D0%98%D0%BD%D0%B4%D0%B8%D1%8F/", "text": "\n                    Италианците Федерико Романело, Кристиано Лонги и Микеле Лакорте навъртяха в Индия с моторизирана рикша 30 хил. км, поставяйки истински роден рекорд. Просто защото въпросното миниатюрно превозно средство е създадено на Апенините през петдесетте години на миналия век, наречено е „Апе“ или „Пчела“ на български и все още е много популярно особено в Южна Италия. В Индия то е „копирано“ преди доста време чрез лиценз от компанията „Bajaj”, която обаче го е нарекла с името, което на субконтинента му приляга най-много – именно рикша.\n\nДългото пътуване на тримата любители на силни усещания започва от град Кочи в най-южния и изключително красив щат на Индия Керала, а завършва в най-северния щат Раджастан и по-точно в неговия прочут с храмовете си град Йайсалмерс. Своеобразната рали-надпревара, която е наречена от инициаторите й „The Rickshaw Run“ или по нашенски „Бягане с рикши“, е организирана на олимпийския принцип – в нея няма победители, важното е участието и това да стигнеш до финала. Любопитен е фактът, че „гонката“ е организирана от туристическата агенция „Adventurist“, която обещава в сайта си да предизвика хаос в света, предлагайки едновременно екстремни и абсурдни приключения, при които „съществува голяма вероятност да бъдеш ранен или да умреш“. Нещо съвсем вярно според тримата италианци, за които да оцелееш с „Пчела“ по изпълнените с всевъзможни таратайки пътища на Индия си било чиста проба късмет. Като за справянето с появилите се по време на „бягането с рикши“ куп проблеми често била нужна и физическа сила, но те ги решавали бързо – Федерико Романело е бивш национал по ръгби…\n\nИначе за удоволствието да станат рекордьори занимаващите се с кино и телевизия приятели заплатили по 1960 евро на калпак, плюс двойно толкова за самолетни билети, храна, нощувки и бензин. Рикшата пък им била дадена гратис от организаторите, които им позволили до националния флаг на Индия да лепнат и стикер с италианския трибагреник. А общо в тазгодишното издание на ралито с моторизирани рикши участвали малко повече от 200 авантюристи от цял свят.\n                    ", "date": "2017.11.13", "title": "Трима италианци навъртяха 30 хил. км с рикша в Индия"}
{"url": "http://www.monitor.bg/a/view/18535-%D0%A1%D1%82%D0%BE%D1%82%D0%B8%D1%86%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%81%D0%B5%D0%BA%D1%81-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%B2-%D0%A5%D0%BE%D0%BB%D0%B8%D0%B2%D1%83%D0%B4/", "text": "\n                    Стотици хора се събраха вчера в Холивуд, за да протестират срещу сексуалния тормоз на работното място, съобщи ДПА.\nМного от тях носеха червени фланелки с надписи \"#АзСъщо\", а други държаха плакати с лозунги \"Без пазене на тишина, без тайни, без срам\".\nШествието започна при театър \"Долби\", където от 2002 г. насам се раздават наградите \"Оскар\", и продължи по булевард \"Холивуд\" в Лос Анджелис.\nТо бе организирано сред серията обвинения срещу високопоставени фигури в развлекателната индустрия от жени и мъже, които твърдят, че са станали жертва на сексуален тормоз от тях.\n                    ", "date": "2017.11.13", "title": "Стотици на протест срещу секс насилието в Холивуд "}
{"url": "http://www.monitor.bg/a/view/20179-%D0%9A%D1%80%D0%B5%D0%BC%D1%8A%D0%BB-%D0%9F%D1%83%D1%82%D0%B8%D0%BD-%D0%BD%D0%B5-%D0%B5-%D0%BF%D0%BB%D0%B0%D1%88%D0%B8%D0%BB-%D0%A2%D1%80%D1%8A%D0%BC%D0%BF/", "text": "\n                    Кремъл опроверга предположенията на ексдиректора на ЦРУ Джон Бренан, че американският президент Доналд Тръмп може по някаква причина да е бил наплашен от Владимир Путин. В понеделник говорителят на руския държавен глава Дмитрий Песков нарече тези твърдения „неверни“, предаде Лента.ру.\n\n          По-рано Бренан в ефира на телевизионната компания CNN заяви, че „в отношенията си с руснаците Тръмп е ръководен или от невежество, или от страх“. Бившият разузнавач №1 на САЩ също така предположи, че „по някаква причина американският държавен глава може да е бил наплашен от Путин“. Бренан обаче по никакъв начин не обоснова своята теза, а само отбеляза, че „Тръмп позволява на руския си колега да се измъкне от отговора за предполагаемата намеса на Москва в изборите за президент на САЩ през 2016 г.“, констатират агенциите. По този начин Бренан коментира заявленията на US държавния глава след срещата си с Путин на форума на Азиатско-тихоокеанското икономическо сътрудничество във Виетнам. След срещата „на крак“ между двамата президенти Тръмп разказа, че е питал Путин за евентуалната намеса, а той за пореден път е опровергал тези обвинения и посочил, че те са „оскърбителни за руската страна“.\n\n          Междувременно РБК излезе с новината, че Путин вече е взел решение да се кандидатира за още един мандат на изборите за държавен глава на Русия, насрочени за 18 март 2018 г. Агенцията се позовава на неназован източник, „близък до ситуацията“. Според него обаче Кремъл още не е определил точната дата и сценария, по който Путин ще бъде издигнат за кандидат-президент. Обсъждали се няколко варианта, според които действащият държавен глава щял да обяви решението си или в началото на декември, или чак през януари. Преди се появи информация, че Путин може да се яви на изборите като независим кандидат, а не да бъде издигнат от управляващата партия „Единна Русия“. Според всички социологически допитвания, действащият президент ще спечели вота с огромно предимство, ако реши отново да даде заявка за Кремъл.   \n                    ", "date": "2017.11.13", "title": "Кремъл: Путин не е плашил Тръмп"}
{"url": "http://www.monitor.bg/a/view/8318-%D0%A5%D0%B5%D0%BB%D1%8A%D0%BD-%D0%9C%D0%B8%D1%80%D1%8A%D0%BD-%D0%B8%D1%81%D0%BA%D0%B0-%D0%B4%D0%B0-%D0%B8%D0%B3%D1%80%D0%B0%D0%B5-%D0%A2%D1%80%D1%8A%D0%BC%D0%BF/", "text": "\n                    Дамата на големия кръст на Британската империя Хелън Мирън призна, че би искала да изиграе Доналд Тръмп в биографичен филм. Според 72-годишната актриса би било „толкова забавно“ да влезе в образа на държавния глава. „Бих била толкова забавна като Тръмп… Почти го докарвам на коса“, каза тя в интервю за „The Hollywood Reporter“. По думите й образът на Тръмп е фантастичен, тъй като напомня на шекспиров герой. „Той е изключителен характер“, допълни тя. Според Мирън основното за влизането в образа на президента би било разбирането на неговото минало – семейство, родители, образование. „Не знам много за историята на г-н Тръмп, но ако трябваше да го изиграя, определено бих започнала оттам. Трябва да започнете с детето, а детето до голяма степен е останало в Тръмп“, каза още тя. В своето интервю звездата разказа и за срещата й с британската кралица Елизабет Втора, с която се среща, след като влиза в нейния образ в лентата „Кралицата“. „Никога не е споменавала филма лично пред мен. Представи ме на някого така: „Това е Хелън Мирън, тя ме изигра във филма“, каза актрисата и допълни, че освен този случай, кралицата не е споменавала лентата.\n\n \n                    ", "date": "2017.11.13", "title": "Хелън Мирън иска да играе Тръмп "}
{"url": "http://www.monitor.bg/a/view/37271-%D0%9F%D0%BE%D0%BB%D1%81%D0%BA%D0%B8-%D1%84%D0%B8%D0%BB%D0%BE%D1%81%D0%BE%D1%84-%D1%81%D1%8A%D0%B7%D0%B4%D0%B0%D0%B2%D0%B0-%D1%80%D0%B5%D0%BB%D0%B8%D0%B3%D0%B8%D1%8F-%D0%B7%D0%B0-%D0%BC%D0%B0%D1%80%D1%81%D0%B8%D0%B0%D0%BD%D1%86%D0%B8/", "text": "\n                    Πoлcĸият филocoф Koнpaд Шoциĸ предложи създаването на религия за земляните, които ще обитават Марс.\n\nΠoлcĸият пpoфecop пo филocoфия oтдaвнa пpoĸapвa идeятa, чe бъдeщитe мapcиaнcĸи ĸoлoниcти нямa дa oцeлeят “бeз peлигиoзнa cиcтeмa, ĸoятo щe им пoмoгнe дa ce cпpaвят cъc cтpeca и cтpaxa“. Cпopeд Шoциĸ, peлигиятa e нeoбxoдимa зa взaимoдeйcтвиe в caмoтo мapcиaнcĸo oбщecтвo, ĸoeтo в пpoтивeн cлyчaй би зaгинaлo oт възниĸвaщитe ĸoнфлиĸти. Πъpвитe пpиcтигнaли oт Зeмятa пpeceлници, paзбиpa ce, нямa дa пoвяpвaт в cъздaдeния oт Бoгa нoв Hoeв ĸoвчeг във вид нa ĸocмичecĸи ĸopaб или в чepвeния мapcиaнcĸи пpax, ĸoйтo би тpябвaлo дa зaмeни cвeтeнaтa вoдa. He, нoвaтa вяpa тpябвa дa бъдe внyшeнa нa тexнитe дeцa, poдeни нa Mapc.\n\nУчeният пpизoвa ĸocмичecĸитe aгeнции oщe ceгa дa ce пoгpижaт зa xyмaнитapния acпeĸт нa бъдeщитe пoлeти дo Mapc: “Зa cъжaлeниe. HACA и дpyгитe миcлят зa мapcиaнcĸитe ĸoлoнии caмo oт глeднa тoчĸa нa гaйĸитe и бoлтoвeтe“.\n\nИдеята на Шоцик е много критикувана, като е обвиняван, че е нарушил вcичĸи възмoжни eтични нopми.\n\nXapвapдcĸият пpoфecop Джoyзeф Xeнpиx oтбeлязa, чe peлигиятa, ĸoятo нaиcтинa e oбeдинявaлa няĸoи oбeщecтвa нa Зeмятa, нe e пoдxoдящa зa peшaвaнe нa пcиxoлoгичecĸитe пpoблeми нa мapcиaнcĸитe ĸoлoниcти. “Πo пpинцип, мoжeтe дa измиcлитe peлигия, a cлeд тoвa дa я нaтpaпитe нa мapcиaнcĸитe ĸoлoниcти, нo тoвa нe e eтичнo, пoнeжe xopaтa щe знaят, чe e измиcлeнa и нямa дa вяpвaт” – твъpди Xeнpиx. Πo пpинцип тoвa би бил oпит зa cъздaвaнeтo нa aнтиyтoпия, ĸoятo щe пpинyди xopaтa нa Mapc дa живeят в измиcлeн cвят, yпpaвлявaн oтвън.\n\nПрез последните години се нароиха много идеи за утопични изкуствени подредби на обществото. От няколко месеца на Земята има нова нация – космическата. Тя има свои правила, правителство, държавен глава, парламент, финансов мениджмънт и разбира се, граждани. Желаещите от космическата нация са от почти 200 държави, а според сайта на организацията по население вече Асгардия е 183 място в света.\n\nОсновател космическата нация Асгардия е руският специалист по нанотехнологии Игор Ашурбелий, който е основател и на Международния космически изследователски център и председател на Комитета по космически науки към ЮНЕСКО. Ашурбелий в момента е и глава на нацията. Роден е на 9 септември 1963 г. в Азербайджан. Носител е на различни държавни награди, а през 2016 г. получава златен медал от ЮНЕСКО за принос в развитието на нанонауките и технологиите.\n\nАсгардиянците обаче могат да изповядват каквато си искат религия.\n                    ", "date": "2017.11.13", "title": "Полски философ създава религия за марсианци"}
{"url": "http://www.monitor.bg/a/view/89108-%D0%A5%D1%83%D0%BB%D0%B8%D0%B3%D0%B0%D0%BD-%D0%BD%D0%B0-%D1%81%D1%8A%D0%B4-%D0%B7%D0%B0-%D1%83%D0%B4%D0%B0%D1%80-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Бързо производство за нанасяне на лека телесна повреда над полицейски служител е започнато в районното управление на МВР в Стражица. В събота вечерта пред местно заведение 42-годишният Н.Н. вдигнал скандал и нарушил обществения ред. Когато пристигналият на мястото полицейски патрул се опитал да укроти мъжа, той ударил в лицето единият от униформените. Побойникът е задържан за 24 часа.. Н.Н. е известен на полицията. Той ще бъде изправен на съд по бързата процедура.\n\n \n                    ", "date": "2017.11.13", "title": "Хулиган на съд за  удар на полицай"}
{"url": "http://www.monitor.bg/a/view/75486-%D0%94%D0%B0%D0%B2%D0%B0%D1%82-%D0%99%D0%BE%D0%B0%D0%BD-%D0%9C%D0%B0%D1%82%D0%B5%D0%B2-%D0%BD%D0%B0-%D1%81%D1%8A%D0%B4-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%91%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "Прокуратурата: Момчето е изпитвало болки, ужас и обреченост\n                    Софийска градска прокуратура внесе в съда обвинителен акт срещу Йоан Матев за извършено от него убийство по особено мъчителен начин на 15-годишния Георги Игнатов, съобщиха от държавното обвинение. Матев ще отговаря пред Темида за това, че на 2 юни 2015 г. в 11,43 ч. в Борисовата градина в София умишлено нанесъл на Георги удар с нож. В резултат на нараняването били засегнати жизнено важни органи, настъпила масивна загуба на кръв и това причинило смъртта на момчето.  \n„Според заключението на експертите няколко минути Георги е изпитвал болки, ужас и обреченост“, каза говорителят на главния прокурор Румяна Арнаудова. Непълнолетният по това време Йоан Матев е могъл да разбира свойството и значението на деянието и да ръководи постъпките си. „Няма обяснение за мотивите, Матев не говори. Той е използвал нож с острие 12 см“, допълни Арнаудова. \nДеянието е квалифицирано като извършено „по особено мъчителен начин“, тъй като след получаване на нараняването до момента, в който се развила острата кръвозагуба и Георги изпаднал в безсъзнание поради обезкървяването на мозъчните структури, той изпитвал значителни по интензитет болки и е могъл емоционално да осъзнае случващото се с него.\nСпоред разследването във фаталния ден Матев случайно забелязал Георги на пейка в Борисовата градина. Въпреки, че двете момчета не се познавали преди това, у Матев се оформил умисъл да нападне пострадалия. Нанесъл му само един удар с нож, който обичайно носел в себе си, избягал и изцяло променил външния си вид, навиците си и социалните контакти. Година и половина по-късно брат му Марсел заведе полицаите до шахтата наблизо, където е изхвърлил ножа. Ако бъде признат за виновен, Матев може да получи затвор от 5 до 12 г., тъй като е бил непълнолетен. Миналата седмица СГС пусна Матев от ареста срещу най-леката мярка за неотклонение „подписка“ с мотив, че е лежал в ареста повече от 8 месеца. Прокуратурата протестира и днес САС ще гледа мярката на втора инстанция.\n                    ", "date": "2017.11.13", "title": "Йоан Матев отива на съд за убийството на Георги (ОБНОВЕНА)"}
{"url": "http://www.monitor.bg/a/view/77699-%D0%9C%D1%8A%D0%B6-%D0%BE%D1%82-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%B7%D0%B0%D0%BB%D1%8F-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D1%81-%D1%80%D0%B5%D0%B0%D0%BA%D1%82%D0%B8%D0%B2-%D0%B7%D0%B0-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5/", "text": "\n                    Мъж от Велинград е залял бившата си жена с неизвестен засега химикал и лицето на потърпевшата е обезобразено, като по случая се води разследване. Това потвърди говорителят на Областната дирекция на МВР в Пазарджик Мирослав Стоянов.Инцидентът е станал на 8 ноември към 19 часа, като велинградчанинът Костадин С. причакал бившата си половинка на връщане от магазин в квартала. Мъжът първо ударил няколко пъти Бела М., тя започнала да вика за помощ, което вбесило нападателя и той хвърлил срещу лицето й някакъв химикал, с неизвестен засега произход. В резултат на реактива лицето на жената е било обезобразено. Силната течност нанесла поражения като при изгаряне и по едното ухо, шията и към гърдите на 32-годишната велинградчанка, освен че причинил рани и по лицето. Веднага след жестокото нападение пострадалата Бела е звъннала в местното Районно управление на полицията и насилникът й е бил задържан, но по-късно освободен. Близките на потърпевшата жена са притеснени, че виновникът може да се измъкне от наказание или да посегне и на някой друг от семейството на бившата си съпруга.В полицията инцидентът е регистриран като семеен скандал, завършил с  нанесени телесни повреди и има образувано досъдебно производство, уточни полицейският говорител Стоянов. Той допълни, че ако злосторникът се опита да заплаши някой от близките на бившата си съпруга, те трябва веднага да се обадят на органите на реда, за да бъдат взети мерки срещу него. Очаква се да излязат резултатите от изследванията, които ще покажат от киселина ли са нанесени изгарянията по лицето и тялото на Бела или от друг реактив. \n\n\n                    ", "date": "2017.11.13", "title": "Мъж заля бившата си с реактив за отмъщение"}
{"url": "http://www.monitor.bg/a/view/86715-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%8F-%D0%B7%D0%B0-%D0%BE%D0%B1%D0%B8%D1%80%D0%B0-%D0%B2-%D0%A1%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F/", "text": "\n                    Районен съд – Дупница остави в ареста 34-годишният Господин Динев, който е единственият задържан за обира на банкомат в Сапарева баня.Заседанието на магистратите се гледа при закрити врата с мотива да не бъдат изнасяни факти и обстоятелства около процеса. Динев влезе в съдебната зала с качулка на главата, избягвайки фотоапарати и камери. До него не бяха допуснати близките му, както и журналисти.„Поисках постоянна мярка „задържане под стража“ с мотива, че деянието е с висока степен на обществена опасност. Освен това останалите съучастници се укриват. Предполага се, че ако Динев е на свобода може да се укрие или извърши друго престъпление“, обяви минути след съдебното заседание прокурор Анета Стоева. По време на гледане на мярката Господин Динев не е давал показания, уточниха от държавното обвинение.Решението подлежи на обжалване в тридневен срок.Според обвинението на прокуратурата, Динев е помагал на престъпната група при взривяването на банкомата в Сапарева баня. Самият случай е от 9 ноември, когато около 3.20 часа от офис на банка на улица „Княз Борис I“, в съучастие с Тодор Богданов, Кирил Микев и Красимир Йорданов, в качеството му на помагач, обвиняемият умишлено улеснил противозаконно отнемане на чужда движима вещ. Той управлявал лек автомобил и осигурявал безпрепятственото придвижване на друга кола, с която било извършено престъпното деяние. Чрез взривяване на вратата на банкомата е бил отнет сейф, съдържащ касета с парични средства в размер на 9 000 лева.\nЗа престъплението, в извършването на което е обвинен Динев, законът предвижда наказание „лишаване от свобода“ от една до десет години.МВР продължава издирването на останалите трима мъже, заподозрени за серия обири на банкомати в страната.\n                    ", "date": "2017.11.13", "title": "Оставиха в ареста задържания за обира в Сапарева баня"}
{"url": "http://www.monitor.bg/a/view/8221-75%D0%B3%D0%BE%D0%B4%D0%B8%D1%88%D0%B5%D0%BD-%D1%88%D0%BE%D1%84%D1%8C%D0%BE%D1%80-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA/", "text": "\n                    75-годишен водач на лек автомобил „Шкода“ почина в  болницата след челен сблъсък  с товарен „Форд“. Трагичният инцидент, при който са пострадали возещите се при него две жени от Добрич на по 40 и 38 години, е станал по път І-7 на около 2 км от село Мокрен край полигон Ново село. Водачът на шкодата е навлязал неправомерно в лентата за насрещно движение при десен завой около 7,10 часа на 12 ноември.Според лекарите от МБАЛ „Д-р Иван Селимински“ в Сливен, където е бил закаран раненият мъж нараняванията по цялото му тяло са били несъвместими с оцеляването. Едната от жените е настанена в хирургичното отделение с открита травма на главата.Общо петима мъже и жени са били приети с различни наранявания в сливенското здравно заведение след катастрофи.\n\n\n                    ", "date": "2017.11.13", "title": "75-годишен шофьор загина след челен сблъсък"}
{"url": "http://www.monitor.bg/a/view/25760-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD-%D0%B1%D0%B5%D0%B7-%D0%B2%D0%B8%D0%BD%D0%B5%D1%82%D0%BA%D0%B0-%D0%B1%D1%8F%D0%B3%D0%B0-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Шофьор на камион без винетка е избягал от проверяващи го полицаи, които организирали масирана акция в Пазарджишки регион, свързан с контрола на движение по пътищата. Случката се е разиграла в района на Велинград, на изхода на шосето за град Сърница-при контролен горски пункт на Държавно горско стопанство“ Чепино“. Там има постоянен екип от проверяващи от системата на горите и в петък съвместна инспекция извършвали и от Областната дирекция на МВР. Органите на реда спрели за проверка камион“ИФА“, зад волана на който седял 40-годишният Тодор П. Тъй като проверяващите установили, че винетката на товарното возило не била валидна, униформените тръгнали да съставят акт на нарушителя, т.е. на шофьора. Вместо да вземе документа за констатираното административно нарушение, водачът се качил в кабината и потеглил с бясна газ към Велинград, а полицаите-след него. След 2-3 километра преследване камионът бил спрян на входа за курортния град, недалеч от парк-езерото“ Клептуза“. От полицията в Пазарджик информираха, че в деня на акцията са били засечени 31 товарни возила без винетки по пътищата в региона. Винетните стикери за камиони струват от 1500 и 3000 лв., но не е тайна, че много собственици на фирми и шофьори „спестяват“ от винетките и не ги купуват, надявайки се да избегнат проверки.\n\n\n                    ", "date": "2017.11.13", "title": "Шофьор на камион без винетка бяга от полицаи"}
{"url": "http://www.monitor.bg/a/view/44050-%D0%A3%D0%BA%D1%80%D0%B0%D0%B8%D0%BD%D0%B5%D1%86-%D1%81%D0%B5-%D0%BF%D1%80%D0%BE%D1%81%D1%82%D0%B8-%D1%81-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0/", "text": "\n                    Украински гражданин се прости с автомобила си „Мерцедес Бенц”, след като бе пипнат на границата да пренася с него контрабандни стоки. 53-годишният Васил В. получи освен това осъдителна присъда от две години затвор с четиригодишен изпитателен срок. Мъжът сключи споразумение с Окръжната прокуратура в Русе, което съдът одобри.\n\nВ полза на държавата е отнета и стоката, която пренасял чужденецът. На 27 октомври т.г. той бил задържан на ГКПП „Дунав мост”. По-рано същия ден успял да мине през ГКПП „Лесово”.\n\nСлужителите на българо-румънската граница открили в автомобила му стока, чиято стойност се оценява на 63 412 лева. Конфискувани са 1883 броя текстилни изделия – панталони, поли, пуловери и рокли, както и тоалетни води.\n                    ", "date": "2017.11.13", "title": "Украинец се прости  с мерцедеса си заради контрабанда"}
{"url": "http://www.monitor.bg/a/view/80041-%D0%9E%D1%81%D1%8A%D0%B4%D0%B8%D1%85%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B8%D1%81%D1%82-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D1%80%D0%B0%D0%BA/", "text": "\n                    Двегодишна условна присъда, отнемане на превозното средство и конфискация на медикамент на стойност близо 110 бона постанови състав на окръжния съд в Ямбол по дело за контрабанда на лекарствени средства в особено големи размери.\n\nНа подсъдимата скамейка застана украински гражданин, който бил спипан на граничен пункт Лесово при опит да прекара 39 опаковки от дефицитен не само у нас медикамент , ползван при химеотерапия на болни от карцином на стойност 109 863 лв. Флаконите били укрити в няколко тайника из купето на микробуса „Мерцедес Бенц“. Жителят на град Чернивци  В.М. е прекарал в ареста от 7 до 14 септември, след което до делото е бил с мярка за неотклонение „домашен арест“.\n\nСъдът в Ямбол е одобрил постигнато споразумение между обвиняемия и наблюдаващия досъдебното производство прокурор, изпълнението на наказанието е отложено за срок от 4 години. Според запознати в Украйна стойността на този медикамент е почти 4 пъти по-висока от тази в турските аптеки ако изобщо бъде намерен.1 флакон в България струва 2 400 лв , но го няма в наличност.\n\n \n\n \n\n                    ", "date": "2017.11.13", "title": " Осъдиха контрабандист на лекарства за лечение на рак"}
{"url": "http://www.monitor.bg/a/view/5439-57-%D0%BF%D0%BE%D0%B2%D0%B5%D1%87%D0%B5-%D1%80%D1%83%D1%81%D0%BD%D0%B0%D1%86%D0%B8-%D0%BF%D1%8A%D1%82%D1%83%D0%B2%D0%B0%D0%BB%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    Броят на пътуващите зад граница руски туристи за 2017 г. се очаква да бъде с 57% по-голям и да достигне 11,62 млн. души, прогнозират от Асоциацията на руските туроператори (АТОР), съобщава RNS.\n\nОт браншовата организация очакват числото на посетилите Турция руски граждани да е 4,5 млн. души, срещу 800 хил. за миналата година. За Тайланд цифрата се очаква да достигне 1,1 млн. или със стотина хиляди повече. В Испания се очаква значителен ръст от 830 хил. през 2016 г. до 1 милион. По нататък в класацията са Кипър, Гърция и Италия с по 900 хил. руски туристи. В топ 10 са още България - с очакван брой до края на годината от 520 хил. души, срещу 590 хил. за миналата година. Руснаците, посетили ОАЕ за 2017 г. се очаква достигнат 650 хиляди срещу 510 хил. за миналата. В Тунис обаче броят им ще падне от 620 хил. през 2016 г. на 500 хил., сочат още прогнозите на на АТОР.\n\nСпоред асоциацията основни фактори за нарастването на броя на руските туристи в чужбина са връщането им на турския пазар и известната стабилизация на руската икономика. Все още обаче изходящият туризъм на Русия не може да достигне предкризисните нива от 2013 г.\n                    ", "date": "2017.11.13", "title": "57% повече руснаци в чужбина през 2017 г."}
{"url": "http://www.monitor.bg/a/view/72848-%D0%91%D0%B8%D1%82%D0%BA%D0%BE%D0%B9%D0%BD%D1%8A%D1%82-%D1%81%D0%B5-%D1%81%D1%80%D0%B8%D0%BD%D0%B0-%D1%81-%D0%B1%D0%BB%D0%B8%D0%B7%D0%BE-30/", "text": "\n                    Курсът на биткойна се срина с 28,89 процента спрямо историческия максимум от 8 ноември и достигна 5650,01 долара, сочат данните на Bloomberg, цитирани от ТАСС.\n\nКриптовалутата достигна максималната си цена от 7882,35 долара на 8 ноември. По оценка на Bloomberg поевтиняването на биткойна е свързано с това, че сега инвеститорите превеждат средства в биткойн кеш (Bitcoin Cash), който от петък поевтиня с 40 на сто.\n\nБиткойнът е електронно средство за разплащане. Концепцията на системата бе огласена през ноември 2008 година от автора (или авторите) й с псевдоним Сатоши Накамото. Към момента един от основните програмисти, работещи по системата, е американецът Гавин Андресън. През май 2016 година австралиецът Крейг Райт заяви, че той е създал системата, но доказателства за това не е представил.\n\nВ началото на август тази година криптовалутата се раздели на класически биткойн и биткойн кеш. Това стана заради спор за обновяванията, които трябва да увеличат скоростта на обработка на трансакциите.\n                    ", "date": "2017.11.13", "title": "Биткойнът се срина с близо 30%"}
{"url": "http://www.monitor.bg/a/view/13333-%D0%A0%D1%83%D1%81%D0%BA%D0%B8%D1%8F%D1%82-%D0%B8%D0%B7%D0%BD%D0%BE%D1%81-%D0%BD%D0%B0-%D0%B7%D1%8A%D1%80%D0%BD%D0%BE-%D1%81-25-%D0%BD%D0%B0%D0%B3%D0%BE%D1%80%D0%B5/", "text": "\n                    През първата седмица на ноември Русия е изнесла 17,5 млн. т зърно, което е с една четвърт повече, отколкото по това време миналата година, съобщава RNS. 13,5 млн. т от това количество се пада на пшеницата. Експортът на жито расте с 20%. Основен купувач на руска пшеница остава Египет с 2,7 млн. т, сочат данните на селскостопанското министерство на РФ. Сред големите пазари са още и Турция - с почти 1,5 млн. т, Бангладеш - около 1 млн. т, Индонезия, Нигерия и Азербайджан - с по 0,5 млн. т.\n                    ", "date": "2017.11.13", "title": "Руският износ на зърно с 25% нагоре"}
{"url": "http://www.monitor.bg/a/view/71174-90-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D0%BA%D1%83%D0%BF%D1%83%D0%B2%D0%B0%D1%82-%D0%B1%D1%83%D1%82%D0%B8%D0%BB%D0%B8%D1%80%D0%B0%D0%BD%D0%B0-%D0%B2%D0%BE%D0%B4%D0%B0/", "text": "\n                    Над 90% от българите в градовете купуват бутилирана вода, а 65% от потребителите на бутилирани води се ориентират по търговската марка, когато правят своя избор. Това показват данни от проучване на \"Алфа Рисърч\", представително за градското население.\n\nСпоред данните всички останали фактори като находището, от което е добита водата (12%), дори цената й в магазина (10%), са далеч по-маловажни. Именно с марката се свързват и най-важните характеристики на водата, които се вземат предвид при покупка: вкус (51%) и качество (31%).\n\nРезултатите показват още, че пазарът на бутилирана вода покрива огромното мнозинство от гражданите в градовете на възраст между 18 и 50 години, а продуктът се консумира често и в значителни количества. 85% от анкетираните са заявили, че пият всекидневно или няколко пъти седмично, а около 66 на сто - над 1 литър бутилирана вода дневно.\n\nЗа 53% от участниците в проучването е по-важно да знаят коя е марката на водата, която купуват, отколкото кое е находището, от което е бутилирана. Близо 80% от потребителите на минерална вода държат да знаят кой е бутилирал водата. За тях името на конкретната компания е гарант за качеството на продукта, който купуват.\n\n57% от хората се опасяват, че ако различни компании бутилират вода от един и същи източник, ще се размие отговорността за качеството й. Почти толкова смятат, че в този случай ще бъде невъзможно осъществяването на контрол върху качеството (58%). Скептицизъм проявяват всички групи потребители - по-млади и по-възрастни, в големи и малки градове, сред домакинства с малки деца и без деца.\n\n45% от хората отговарят, че биха престанали да купуват бутилирана вода, ако се повиши цената й, а 38% - ако под марката, която обичайно купуват, се продава вода, бутилирана от различни фирми, макар и от едно място.\n                    ", "date": "2017.11.13", "title": "90% от българите в градовете купуват бутилирана вода"}
{"url": "http://www.monitor.bg/a/view/21816-%D0%9D%D0%B0-%D0%91%D0%BE%D1%80%D0%BE%D0%B2%D0%B5%D1%86-%D0%BF%D1%83%D1%81%D0%BA%D0%B0%D1%82-%D0%BB%D0%B8%D1%84%D1%82-%D0%BA%D0%B0%D1%80%D1%82%D0%B0-%D1%81-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D0%B5-%D0%B7%D0%B0-%D0%BE%D0%BD%D0%BB%D0%B0%D0%B9%D0%BD-%D0%B7%D0%B0%D1%80%D0%B5%D0%B6%D0%B4%D0%B0%D0%BD%D0%B5/", "text": "\n                    На Боровец от новия зимен сезон ще се предлага многократна ски карта за ползване на съоръженията в курорта, за която при всяко презареждане онлайн през декември и януари има 5% отстъпка от цената, съобщиха от “Бороспорт”.\n\nЦените на дневните лифт карти остават без промяна. Пуска се делнична сезонна лифт карта, която струва само 500 лв. за възрастни и 300 лв. за деца, и важи от понеделник до петък, с включено нощно каране. Еднодневната карта за възрастен за всички съоръжения остава на цена от 55 лв. Няма промени и при останалите - за деца от 7 до 13 години тя ще бъде на цена от 30 лв., а за младежи от 14 до 22 години и гости над 65 години -40 лв. Децата до 7-годишна възраст карат безплатно.\n\nКурортът запазва и отстъпката за семейни лифт карти - за двама възрастни с до 3 деца, които са с 20% намаление от стойността на всеки вид стандартна лифт карта. Лифт картата за нощно каране за възрастни е 22 лева, а за деца - 13 лева. Нощното каране вече е включено и в двата вида сезонни карти.\n                    ", "date": "2017.11.13", "title": "На Боровец пускат лифт карта с намаление за онлайн зареждане"}
{"url": "http://www.monitor.bg/a/view/10114-%D0%A5%D0%B0%D1%80%D1%87%D0%B8%D0%BC-%D0%BF%D0%BE-300-%D0%BB%D0%B2-%D0%B7%D0%B0-%D0%BF%D1%80%D0%B0%D0%B7%D0%BD%D0%B5%D0%BD%D1%81%D1%82%D0%B2%D0%B0-%D0%BF%D0%BE-%D0%9A%D0%BE%D0%BB%D0%B5%D0%B4%D0%B0-%D0%B8-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "Общо пръскаме 175 милиона по кръчми и хотели\n                    Средно по 285 лв. ще похарчим за веселби около предстоящите празници Коледа и Нова година, а цените на пакетите са се повишили с около 11%. Това е резултат от повишеното качество на продукта и по-високите заплати в бранша, каза пред bTV Румен Драганов от Института за анализи и оценки в туризма.По думите му 480 хил. наши сънародници ще пътуват за Коледа при близки, роднини и приятели, а от тях 120 хил. ще заминат в чужбина. За 31 декември куфарите ще стегнат 520 хил. българи, като отново 120 хил. ще излязат зад граница.Общата сметка показва, че в България ще оставим по кръчмите 116 млн. лв., а в чужбина 59 млн. лв.. Така, ако искаме да се веселим в чужбина всеки от нас ще трябва да приготви по 495 лв..Според експерта високите ценови оферти са изчерпани пакетите обикновено са двудневни до четиридневни, а в петзвездните хотели вече няма места. Освен тези харчове обаче трябва да предвидим и допълнителни финанси за подаръци и празнични трапези.В механите в Стария град на Банско цената на новогодишния куверт варира от 100 до 150 лв.. Децата се таксуват наполовина. Върбан Даков, собственик на механа, посочи, че за 120 лв. в куверта се включва телешко, свинско, пилешко, микс от салати, а пиенето е без ограничение - вино и ракия.Повече от месец преди празника свободните места са на изчерпване. И докато за коледните празници може да си купите двудневен пакет за около 300 лв., условията за Нова година са различни.В един от хотелите за Нова година няма пакет по-малко от 5 нощувки, а цените са в зависимост от това какво желаят гостите. „В двойна класическа стая за 5 нощувки за двама - 865 лв. Нашият ВИП апартамент за 5 нощувки тогава го предлагаме за 1435 лв.”, посочи управителят Бушка Дренко. В цената влиза закуска, СПА-център и безплатно извозване до лифта.Данните показват, че ако искаме да ходим на ски по празниците ще ни трябват от 205 до 1650 лв.В такъв диапазон вървят цените в курортите Банско, Боровец и Пампорово. За спа хотел във Велинград, Хисаря, Сандански и Девин ще трябва да дадем между 350 и 1250 лв..Цените в Гърция, Македония, Сърбия и Турция започват от 115 евро, а в по-далечните дестинации като Германия, Италия и Испания от 450 лв.. Срещу тези суми получаваме самолетен билет и настаняване.Бранимир Миланов от Българската хотелиерско-ресторантьорска организация коментира, че в София средно кувертът за Нова година е около 100 лв.,а за страната средната цена е 70-80 лв. По думите му поговорката „Ден година храни” вече не важи, има силен контрол и няма как да ни сервират застояла храна на празника.Драганов добави, че най-големият риск за измами са фирмите-фантоми. По думите му ако фирмата няма ясен адрес, телефон и данни, за да се свържем с нея, значи нещо не е наред. Поне 2 бона ще ни излезе почивката, ако искаме да си кажем ЧНГ в Дубай, показа проверка на „Монитор“ в туристическите сайтове. Най-евтините пакети започват от 1600 лв., като някои от офертите дори надхвърлят две хилядарки.В тази сума влизат само самолетните билети, трансфер до хотела, багаж до 23 килограма, един брой ръчен багаж, 7 нощувки със закуска и екскурзия на Дубай с екскурзовод на български език. Допълнително обаче трябва да платим за луксозна новогодишна вечеря в 5-звезден хотел. За хората над 21 години цената е 360 лв., младежите до 20 години ще трябва да дадат 270 лв., а за малчуганите от 6 до 12 години кувертът ще струва 205 лв..Отделно ще трябва да дадем пари и за всички тур обиколки из арабската страна, както и да предвиди личните си разходи.Туроператорите искат поне 1470 евро, ако искаме да се веселим в Куба и 2549 евро за Виетнам и Камбоджа, като това са най-ниските цени за подобни пътешествия.\n\n\n                    ", "date": "2017.11.13", "title": "Харчим по 300 лв. за празненства по Коледа и Нова година"}
{"url": "http://www.monitor.bg/a/view/58457-%D0%9F%D0%BE-5537-%D0%BB%D0%B2-%D0%B2%D0%B0%D0%B4%D0%B8%D0%BC-%D0%BE%D1%82-%D0%B4%D0%B6%D0%BE%D0%B1%D0%B0-%D1%81%D0%B8-%D0%B7%D0%B0-%D0%B4%D0%B0%D0%BD%D1%8A%D1%86%D0%B8-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    По 5537 лв. ще трябва да извади всеки българин от джоба си, за да плати дължимите данъци към държавата. Това сочи т. нар. фискален бон за държавните разходи, който Институтът за пазарна икономика (ИПИ) изготвя всяка година, за да онагледи бюджета.\n\nНай-голяма сума ще отделим за пенсии, социални помощи и обезщетения - 1841 лв. На второ място се нарежда „Транспорт и съобщения, селско стопанство“ - 834 лв. Сметката за здравеопазване е в размер на 663 лв., а за отбрана и сигурност - 627 лв. 541 лв. пък ще ни вземат за да подпомагат родното образование.\n\nНай-важната реформа за България в момента е тази в образованието, твърдят икономистите. \"Необходимо е в най-кратки срокове да се обвърже финансирането на образованието с постиганите резултати, да се създадат адекватни стимули за привличане на млади и амбициозни учители и реално да се въведе дуалното образование“, смятат от института.\n\nСпоред икономистите сега средното образование създава погрешни стимули за задържане на учениците на всяка цена, като въпреки това има голям брой отпаднали от училище деца. Има съществени диспропорции между регионите и специалностите, като големият проблем е, че финансирането няма връзка с резултатите от образователния процес.\n\nИПИ предлага Бюджет 2018 да завърши с излишък с цел устойчивост на фискалната политика и трупане на буфери срещу бъдещи кризи. ЕК системно препоръчва излишъци при растеж на икономиката и дефицити при спад, а растежът от 4% е най-високият след кризата, припомниха икономистите.\n                    ", "date": "2017.11.13", "title": "По 5537 лв. вадим от джоба си за данъци догодина"}
{"url": "http://www.monitor.bg/a/view/64437-%D0%9E%D0%9F%D0%95%D0%9A-%D0%BF%D0%BE%D0%B2%D0%B8%D1%88%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D1%81%D0%B8-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D1%82%D1%80%D0%BE%D0%BB/", "text": "\n                    Организацията на страните износителки на петрол (ОПЕК) повиши прогнозата си за обема на световното търсене на петрол през 2017 г. със 140 000 барела на ден до 96,94 млн. барела, сочи месечния доклад на организацията, цитиран от ТАСС.\n\nКартелът преразгледа към повишение и прогнозата си за растежа на световното търсене през тази година със 74 000 барела на ден до 1,53 млн. барела.\n\nСветовното търсене на петрол през 2018 г. според ОПЕК ще бъде с 1,51 млн. барела на ден по-голямо в сравнение с тази година и ще достигне 98,45 млн. барела.\n\nПрез октомври ОПЕК прогнозира увеличение на световното търсене на петрол през 2018 година с 1,38 млн. барела на ден до 98,19 млн. барела.\n\nТърговските запаси от петрол на страните от Организацията за икономическо сътрудничество и развитие (ОИСР) са намалели през септември с 23,6 млн. барела до 2,985 милиарда, но все още превишават със 129 млн. барела петгодишната средна норма, се казва в ноемврийския доклад на организацията.\n\nВ доклада на ОПЕК е отчетено понижение на средния добив на картела през октомври със 151 000 барела до 32,59 млн. барела. Все още обаче производството надвишава целевото равнище от 32,5 млн. барела на ден с 90 000 барела.\n\nПрез септември добивът се е увеличил най-вече в Ангола и Либия, докато в Ирак и Нигерия е намалял в най-голяма степен.\n\nМеждувременно ръководителят на „Лукойл“ Вагит Алекперов прогнозира, че цената на петрола сорт Brent, която вече надхвърля 63 долара за барел, ще бъде стабилна до 1 април 2018 г. и няма да достигне 70 долара.\n                    ", "date": "2017.11.13", "title": "ОПЕК повиши прогнозата си търсенето на петрол"}
{"url": "http://www.monitor.bg/a/view/50405-%D0%94%D0%B2%D0%B5-%D0%BE%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D0%B2%D0%B7%D1%80%D0%B8%D0%B2%D0%B0-%D0%B2-%D0%A1%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D1%82%D0%B5%D0%B6%D0%BA%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "\n                    Две от пострадалите при взрива на газова бутилка жени в къща в Сапарева баня, на около 70-годишна възраст, са с много тежки широкоплощни, обширни изгаряния. Това съобщи говорителят на УМБАЛСМ „Пирогов“ Мария Пойразова. Жените са получили изгаряния на горните дихателни пътища и инхалация на пушечни газове. Тази сутрин няма промяна в състоянието им. То остава много тежко и лекарите се борят за живота им. Третата жена, пострадала при взрива, е със сериозно изгаряне и гръдна травма. Състоянието й също е тежко, но към момента е със стабилни показатели. И трите жени са настанени в реанимация, предстои преоценка на състоянието им.\n\nОстаналите пострадали - двама мъже - единият от тях е на 40 години, а на другия възрастта все още се уточнява, са настанени в хирургичните отделения на болниците в Дупница. Те са с леки наранявания, ще останат за наблюдение в лечебните заведения. \n                    ", "date": "2017.11.13", "title": "Две от пострадалите при взрива в Сапарева баня остават в тежко състояние "}
{"url": "http://www.monitor.bg/a/view/73790-%D0%96%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B2-6-%D0%BE%D0%B1%D0%BB%D0%B0%D1%81%D1%82%D0%B8/", "text": "\n                    В шест области в страната е обявен жълт код за силен вятър днес, показва справка на сайта на Националния институт по метеорология и хидрология (НИМХ) при БАН. Предупреждението е в сила за областите Враца, Ловеч, Габрово, Велико Търново, Русе и Кърджали. В районите чувствителни към фьон ще духа силен южен вятър с пориви до 22 - 24 м/сек. При тази степен на предупреждение са възможни локални нарушения на обичайните дейности на открито. Хората трябва да бъдат внимателни за летящи във въздуха предмети.\n\nОблачността ще е значителна с временни разкъсвания и намаления, като на отделни места ще има превалявания от дъжд. Ще бъде обаче топло, с максимални температури - между 15° и 20°, северно от планините и по-високи. За София максимална – около 17°, съобщи за „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\n\nПо Черноморието облачността ще е по-често значителна, но ще е почти без валеж. Ще духа умерен до силен южен вятър, който до вечерта ще отслабва и ще се ориентира от югоизток. Максималните температури ще са 16-19°, температурата на морската вода е 13°-14°. Вълнението на морето ще е 1-2 бала, на север – до 3.\n\nВ планините ще е предимно облачно и мъгливо. Ще има валежи от дъжд, над 2200 метра – сняг, по-значителни в крайните южни планински райони. Ще духа силен, по високите и откритите части бурен вятър от югозапад. Максималната температура на височина 1200 метра ще е около 10°, на 2000 метра – около 5°.\n                    ", "date": "2017.11.13", "title": "Жълт код за силен вятър в 6 области "}
{"url": "http://www.monitor.bg/a/view/16426-%D0%94%D0%BE-6-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%BD%D0%B0%D1%82%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    Продължава разследването в Природо-математическата гимназия в Стара Загора, след като ученици откриха камера в една от дамските тоалетни.От 1 до 6 години грозят извършителя на деянието, но ако е непълнолетен възпитаник на гимназията, наказанието е до 1 година затвор, съобщи БНТ.Досега е ясно, че камерата, която е била маскирана като закачалка за дрехи, не е излъчвала на живо, а е имала записи.  Директорът на школото Николина Куличева увери пред бТВ, че всички тоалетни са проверени и други записващи устройства не са открити.В цялото училище има 149 камери за видеонаблюдение. Записите от тях са предоставени на полицията. Според информация на бТВ намерената камера, скрита в закачалка, струва 60 лв. Устройството се монтирало изключително лесно.„За първи път при нас се случва такъв инцидент. Загрижени сме за нашите деца и за спокойствието им. Веднага се обадих и в Детска педагогическа стая и занесох записа при тях”, обясни Куличева.   Тя е съобщила на учениците за инцидента по училищната уредба още в петък, запознала ги е с кого е разговаряла и какви мерки ще се вземат.От полицията заявиха, че по случая се извършват разпити на свидетели, ще бъде извършена и експертиза на устройството. По случая е образувано досъдебно производство.\n\n\n                    ", "date": "2017.11.13", "title": "60 лв. струва камерата в училищната тоалетна "}
{"url": "http://www.monitor.bg/a/view/12426-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%91%D0%B0%D0%BD%D1%81%D0%BA%D0%BE-%D0%B2%D0%BD%D0%B5%D1%81%D0%B5-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%B7%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82/", "text": "Хората от най-големия зимен курорт на Балканите скочиха срещу зелената мафия\n                    \n\n\n                    ", "date": "2017.11.13", "title": "Банскалии на бунт за втори кабинков лифт (ОБНОВЕНА)"}
{"url": "http://www.monitor.bg/a/view/31128-%D0%A6%D0%B0%D1%80%D0%B5%D0%B2%D0%B5%D1%86-%D1%81%D0%B2%D0%B5%D1%82%D0%B2%D0%B0-%D0%B2-%D1%81%D0%B8%D0%BD%D1%8C%D0%BE-%D0%B7%D0%B0-%D0%B1%D0%BE%D0%BB%D0%BD%D0%B8%D1%82%D0%B5-%D0%BE%D1%82-%D0%B4%D0%B8%D0%B0%D0%B1%D0%B5%D1%82-%C2%A0/", "text": "\n                    В Световния ден за борба с диабета - 14 ноември средновековната крепост Царевец във Велико Търново ще светне в синьо в 18,00 часа в знак на подкрепа на болните от най-масовото заболяване на XXI век. Инициативата е на местната община, Българската Асоциация Диабет и Общинската туристическа агенция \"Царевград Търнов\".Синият цвят и кръгът са приети за лого на Световния ден за борба с диабета, като символ на живота здравето и синьото небе, което обединява всички народи.От 11 до 13 часа утре в централния градски парк Марно поле ще бъде разположена Клиника на открито, като част от кампанията за превенция на хроничните незаразни болести. В четири мобилни кабинета експерти от РЗИ и студенти от Медицинския университет във Варна ще извършват безплатни измервания на кръвната захар и кръвното налягане, изследване на дишането със спирометър, консултиране и изследване за наличие на СПИН.\n                    ", "date": "2017.11.13", "title": "Царевец светва в синьо за болните от диабет  "}
{"url": "http://www.monitor.bg/a/view/23141-%D0%96%D0%B8%D0%B2%D0%BE%D1%82%D1%8A%D1%82-%D0%B2-%D0%A1%D0%BE%D1%84%D0%B8%D1%8F-%D1%81-180-%D0%BB%D0%B2-%D0%BF%D0%BE%D1%81%D0%BA%D1%8A%D0%BF-%D0%BE%D1%82-%D1%82%D0%BE%D0%B7%D0%B8-%D0%B2-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F%D1%82%D0%B0/", "text": "2,1 млн. нашенци оцеляват с до 314 лв. на месец\n                    Животът в София е с близо 180 лв. по-скъп от този в провинцията. Това сочат данни на КНСБ за издръжката на живота през третото тримесечие на годината. „Проучванията ни показват, че издръжката на живот за страната е била 575,28 лв., докато за столицата тази сума е била 750,83 лв.\", обясни президентът на синдиката Пламен Димитров. Според данните на профсъюза 30% от българите или 2,1 млн. души живеят с до 314 лв., колкото е линията на бедност в страната. С по-малко от нужните 585. 28 лв. пък преживяват над 5,4 милиона нашенци. Едва 25% от населението са разполагали с повече от тази сума.Изследването на КНСБ показва, че средният доход в страната в края на септември е бил 451.82 лв. Най-богатите са били софиянци, които средно са изкарвали 1405 лв. За сравнение средното възнаграждение за страната през третото тримесечие е било в размер на 1037 лв.„Ако махнем София от изчисленията, то средната заплата в страната ще бъде 862 лв, обясни Димитров.Данните от изследването показват, че всеки трети трудещ се българин работи в столицата. В същото време расте броят на служителите, наети на минимална заплата. През третото тримесечие срещу 460 лв. са работели 403 294 българи. „20% от трудещите се за минимална заплата са заети в частния сектор. За сравнение през същия период на миналата година делът им е бил 16 на сто“, отчете президентът на КНСБ.За година броят на служителите, които получават най-ниското възнаграждение в страната в сектор „Хотелиерство и ресторантьорство“, е нараснал два пъти. Всеки трети зает в сферата на „Административни и спомагателни дейности“ е получавал 460 лв. Най-ниското възнаграждение в страната са вземали 24,4% от строителите и 24,7 на сто от заетите в сектор „Преработваща промишленост“.\n                    ", "date": "2017.11.13", "title": "Животът в София със 180 лв. по-скъп от провинцията (ОБНОВЕНА)"}
{"url": "http://www.monitor.bg/a/view/32856-%D0%92%D0%BD%D0%BE%D1%81%D1%8A%D1%82-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%80%D0%B5%D1%88%D0%B0%D0%B2%D0%B0-%D0%BA%D1%80%D0%B0%D1%82%D0%BA%D0%BE%D1%81%D1%80%D0%BE%D1%87%D0%BD%D0%BE-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BA%D0%B0%D0%B4%D1%80%D0%B8%D1%82%D0%B5/", "text": "\n                    Вносът на специалисти от трети страни решава само краткосрочно проблема с липсата на висококвалифицирана работна ръка у нас. Това каза днес в Русе министърът на труда и социалната политика Бисер Петков. По думите му дисбалансът между търсенето и предлагането на висококвалифициран труд, за който бизнесът в България съобщава непрекъснато, може да стане чрез целенасочена държавна политика за инвестиция в човешкия капитал на нацията с участието на университетите.Министърът коментира, че една от причините за този задълбочаващ се недостиг на специалисти у нас е, че все повече квалифицирани българи напускат страната и се включват в трудовите пазари на други държави. За последните 15 години около 1 милион наши сънародници в трудоспособна възраст са потърсили препитание в чужбина. Според Петков този процес не може да се спре с отделни мерки, а с координирана политика, която подобрява условията за живот и преспективите за реализация в България.Една от мерките да се улесни вносът на висококвалифицирани кадри от чужбина е въвеждането на облекчения за получаване на т.н. синя карта, която дава право на наши работодатели да наемат кадри от страни извън Европейския съюз, допълни министърът. Предложени са законодателни промени, които да позволят по-бързо наемане на такива лица, а именно да се удължи срокът на картата, да се намали таксата за издаването й от 400 лева на 100 лева, да отпадне необходимостта за извършване на пазарен тест от работодателите, които са заявили тази потребност.В момента глад за висококвалифицирани специалисти у нас има в IT сектора, не достигат и кадри от технически специалности – машинни, строителни инженери, каза още министърът.Петков съобщи данни и за равнището на безработицата у нас. През октомври т.г. тя е 6,7 процента, а това е с 1,4 процентни пункта по-малко в сравнение със същия период на м.г. Намалял е броят на безработните младежи до 29-годишна възраст, благодарение на провежданите политики, насочени към тази група.В Русе министър Петков се включи в работата на конференцията „Образование, трудов пазар и бизнес”, която се провежда днес в Русенския университет.\n\n\n                    ", "date": "2017.11.13", "title": "Вносът на специалисти решава  краткосрочно проблема с кадрите"}
{"url": "http://www.monitor.bg/a/view/21406-%D0%A1%D0%BF%D0%B0%D1%81%D1%8F%D0%B2%D0%B0%D1%82-%D0%BF%D0%BE%D0%B6%D0%B0%D1%80%D0%BD%D0%B8%D1%82%D0%B5-%D0%B2-%D0%91%D0%BE%D1%80%D0%BE%D0%B2%D0%B5%D1%86-%D0%B8-%D0%9F%D0%B0%D0%BC%D0%BF%D0%BE%D1%80%D0%BE%D0%B2%D0%BE-%D0%BF%D0%B8%D1%88%D0%B0%D1%82-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0-%D0%BE%D1%81%D1%82%D0%B0%D0%BD%D0%B0%D0%BB%D0%B8%D1%82%D0%B5-%D0%B4%D0%B5%D1%81%D0%B5%D1%82/", "text": "Пишат законови промени за останалите десет\n                    Нама да се закриват пожарните служби в курортите Боровец и Пампорово. Това стана ясно от коментар на финансовия министър Владислав Горанов в Министерски съвет, след среща на премиера Бойко Борисов с кметове на Чепеларе и Самоков. \n\nГоранов обясни, че пожарни не могат да се закриват преди старта на активния туристически сезон. Относно останалите 10 пожарни участъка в страната се обмислят законодателни промени, така че дейността им да се обезпечи и да не се закриват. За тази цел още следващата седмица ще се захванат с тяхната изработка. \n\nГоранов обясни, че са стигнали до заключението, че оптимизационните мерки не са достатъчно навременни. \"В следващите няколко месеца, поне в рамките на сезона,  всички необходими ресурси за осигуряване на пожарната безопасност на територията на зимните курорти Боровец и Пампорово ще бъдат осигурени за нормално провеждане на зимния сезон\", обясни той и даде да се разбере, че двете пожарни ще продължат да работят и след това. Законодателните мерки, които ще се предприемат пък ще целят да помогнат на МВР допълнително да укрепи дейността на пожарната и да я окомплектова, а на места в страната да се осигурят допълнителни щатни бройки. \"Кметовете на Чепеларе и Самоков ще могат да успокоят населението и бизнеса, че е гарантирана пожарната безопасност в планинските курорти\", обясни Горанов и допълни - „Още преди края на зимния сезон ще сме си свършили работата, за да осигурим допълнителен комплект от ресурси за пожарната, каза той.\n\nМеждувременно шефът на пожарната Николай Николова коментира и инцидента с газова бутилка в Сапарева баня. По думите му често такива инциденти са свързани с нелепи случайности, но за това има оторизирани сервизи. \"Медиците се борят за живота на дамите, дано имат късмет\", отбеляза той и даде съвети как да се борави в такива уреди. За целта електрическите уреди трябва да са далеч от горивни предмети, газовият уред да се ремонтира в специализиран сервиз, комините всяка година да се почистват. По думите му във Велико Търново пък започва кампания за подаряване и монтиране на  противопожарни датчици в домовете на трудно подвижни и самотно живеещи хора.\n                    ", "date": "2017.11.13", "title": "Спасяват пожарните в Боровец и Пампорово (ОБНОВЕНА)"}
{"url": "http://www.monitor.bg/a/view/13043-%D0%92%D0%BB%D0%B8%D0%B7%D0%B0%D0%BC%D0%B5-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B1%D0%B5%D0%B7-%D0%B2%D0%B8%D0%B7%D0%B8-%D0%B8-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    И след март 2019г., когато влиза в сила Брекзит, българите и останалите граждани на страни от ЕС ще могат да пребивават на територията на Великобритания без визи. Това заяви в Пловдив посланикът на Великобритания у нас Ема Хопкинс. По думите й страната й има договорености с много държави в света, чиито граждани не използват визи. „И не смятам, че ще се наложи използването на визи на най-близките ни 27 приятели в Европа. Да, всички 27 страни членки на ЕС”, потвърди тя. По думите й преговорите с ЕС за излизането на Великобритания от съюза са почти приключили. „Искаме да кажем на българите, които вече живеят там, че бихме искали те да останат и да им дадем статус на постоянно пребиваващи граждани”, обясни Хопкинс. Тя уточни, че страната й много цени хората, които отиват в Обединеното кралство, за да учат или работят, тъй като допринасят за икономиката на страната.„Нашата цел е, когато българин получи статус на постоянен гражданин, да има този статус завинаги, дори да се върне в някакъв момент България, да продължи да го има. Изчакваме ЕС да каже дали са съгласни с това наше предложение, надяваме се да се съгласят и ще се приеме”, каза още посланикът.След Брекзит ще има двугодишен преходен период, след който Великобритания трябва да реши от какви специалисти по сектори има нужда. „Ние винаги ще имаме нужда от хора, от емигранти от Европа и трябва да решим кои сектори са най-важни за нас и къде най-много имаме нужда от тях”, обясни още Ема Хопкинс. Тя участва в традиционната възпоменателната молитва на Централните гробища в Пловдив, където са погребани 56 британски войници, загинали в Първата световна война. \n\n\n                    ", "date": "2017.11.13", "title": "Влизаме във Великобритания без визи и след Брекзит"}
{"url": "http://www.monitor.bg/a/view/62486-%D0%93%D0%95%D0%A0%D0%91-%D0%B8%D1%81%D0%BA%D0%B0%D1%82-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "Десислава Атанасова: Очакваме златния пръст на Нинова \n                    ГЕРБ ще предложи промени в Конституцията, за да отпадне давността за престъпления, свързани с приватизацията. Това заяви депутатът от ГЕРБ и шеф на правната комисия в НС Данаил Кирилов.\nСамо преди ден ДПС също настоя за подобна промяна, която да позволи разследването на престъпната приватизация. \nПравният екип на ГЕРБ е обсъдил всички възможности, като имат пет варианта за законодателни промени, сред които поправки в Наказателния кодекс и  Конституцията. Като вариант номер 1 обаче се спрели именно промени в Конституцията, в която към чл. 31 ще се добави нова алинея. Тя ще гласи следното - „Не се погасява по давност наказателното преследване и изпълнението на наказание за тежки престъпления, извършени при или по повод приватизацията през периода 1992 – 2017“. За начална година е приета 1992 г., защото тогава е приет първият приватизационен закон, в който обаче имало много пропуски. Кирилов обаче не изключи в рамките на дебата срокът да бъде оставен отворен. Няма да бъде създаван специален орган,  разясни той и подчерта, че не става въпрос за разваляне на приватизационни договори, а за наказания на виновните за неизгодни сделки лица. \nОт ГЕРБ се спрели на този вариант, макар той да е по-сложен и за него да има нужда от квалифицирано мнозинство от три четвърти от депутатите. Това означава поне 180 депутати по т.нар. \"бърза писта\". За да бъде внесено обаче предложението са нужни подписите на най-малко 60 народни представители. ГЕРБ ще търси възможно най-широка подкрепа, включително и от БСП. Според партията всички останали партии са заявявали, че ще подкрепят подобно предложение. \nОчакваме и \"златният пръст\" на Корнелия Нинова да се подпише, коментира  Десислава Атанасова и добави -  \"Парадоксално ще е, когато БСП се опитва да се пребори с паралелната държава, дали ще се пребори със съвестта на Корнелия Нинова и ще се подпише\". Атанасова определи Нинова като „основен приватизатор“ по онова време. В декларацията си пред Сметната палата тя е посочила, че притежава над 65 000 лв. от продажба на акции в \"Техноимпекс“.Междувременно Цветан Цветанов предаде папката с предложенията на ГЕРБ на Нинова. \"ДПС е първата политическа сила, която настоява да излезе цялата истина за приватизацията в България. Разгледахме внимателно законовите рамки и след проверка установихме, че Конституционният съд определя давностен срок за този вид сделки. За това с колегите Делян Пеевски и Хамид Хамид ще инициираме съответните законодателни мерки, с които да се даде правен инструмент на контролните органи да разследват сделките по раздържавяването\", заяви пък по-късно пред БЛИЦ депутатът Йордан Цонев.\n\n\n                    ", "date": "2017.11.13", "title": "ГЕРБ иска промени в Конституцията заради приватизацията (ОБНОВЕНА)"}
{"url": "http://www.monitor.bg/a/view/72094-%D0%A5%D0%B0%D0%BA%D0%B5%D1%80%D0%B8-%D0%BF%D1%83%D1%81%D0%BD%D0%B0%D1%85%D0%B0-%D0%B2%D0%B8%D1%80%D1%83%D1%81-%D0%BE%D1%82-%D0%B8%D0%BC%D0%B5%D1%82%D0%BE-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B1%D1%8A%D1%80%D0%B7%D0%B8-%D0%BA%D1%80%D0%B5%D0%B4%D0%B8%D1%82%D0%B8/", "text": "\n                    Нов вирус в зипнат файл, идващ уж от името на голяма компания за бързи кредити плъзна рано сутринта днес из интернет. Замаскиран с логото на Кредисимо АД писмото съобщава, че адресатът има просрочени задължения, които трябва да изплати до два дни, ако не иска да го потърси съдия изпълнител.\n\nТекстът звучи в тона на истинските известия от финансови институции. В него е посочено, че кредитът може да стане предсрочно изискуем; потребителят - включен в черния списък на националния кредитен регистър и да бъде образувано дело срещу него. В имейлът е посочено, че за повече информация трябва да се отвори прикачения файл. В архивирания документ се съдържа вирусът, който поразява компютъра веднага, след като бъде свален.\n\n“Имейлът изглежда напълно валиден и е много трудно да се разбере, че е фалшив и съдържа опасен вирус”, коментират потърпевши, сред които има и хора , които никога до сега не са били клиенти на компанията. Единствената разлика е в адреса, откъдето идва писмото: \n\nСлучаят е аналогичен със заразените имейли от НАП, които обикаляха с месеци интернет пространството и от които пропищяха стотици потребители. \n\nОколо обяд на сайта на компанията качиха предупреждение за опасния спам, според което писмото се разпространява от лице, намиращо се извън пределите на България.\n\n„Взети са незабавни мерки и са подадени сигнали към МВР, Комисия за защита на потребителите и Комисия за защита на личните данни и др. След направена незабавна проверка, службата за Борба с компютърни престъпления, установи - „Не е извършена хакерска атака към фирма Кредисимо и тяхната база данни, като фирмата не стои зад разпращането на тези съобщенията. Хакерите използват неправомерно името на компанията, за да заблудят получателите.“, се казва в него.\n\n \n                    ", "date": "2017.11.13", "title": "Хакери пуснаха вирус от името на компания за бързи кредити"}
{"url": "http://www.monitor.bg/a/view/34583-%D0%91%D0%BE%D1%80%D0%B8%D1%81%D0%BE%D0%B2-%D0%95%D0%9A-%D0%BE%D0%B4%D0%BE%D0%B1%D1%80%D0%B8-330-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A1%D1%82%D1%80%D1%83%D0%BC%D0%B0/", "text": "\n                    Европейската комисия одобри 330 млн. евро за два от лотовете на магистрала „Струма“. Това се похвали премиерът Бойко Борисов в профила си във „Фейсбук“.„Днес стана ясно, че ЕК одобрява отпускането на близо 330 млн. евро от кохезионния фонд за лотове 3,1 и 3,3 на автомагистрала „Струма“ – Благоевград-Крупник и Кресна-Сандански. Това бе една от темите, които нашето правителство постави миналата седмица по време на срещата с Европейската комисия в Брюксел\", написа премиерът.Преди седмица стана ясно, че ЕК ще отпусне 628 млн. лв. Останалите 111 млн. лв. ще се финансират от държавата. Преди дни пък регионалният министър Николай Нанков обеща отсечката от Кресна до Сандански ще бъде готова предсрочно – около половин година по-рано или в края на 2018 г\n                    ", "date": "2017.11.13", "title": "Борисов: ЕК одобри 330 млн. евро за магистрала „Струма“"}
{"url": "http://www.monitor.bg/a/view/74403-%D0%94%D0%B2%D0%B5%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%94%D0%B5%D0%BD%D0%B8%D0%B7-%D0%B2%D0%BE%D0%B4%D0%B8-%D1%82%D0%B5%D0%B6%D0%BA%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8/", "text": "Малкият герой има хидро и микроцефалия и атрофия на зрителния нерв\n                    „Аз съм Дениз и името ми значи море. Имам голямо сърце и искам да порасна. Някога имах брат – брат близнак. Той изчезна. Тръгна си от мен и ме остави сам. Аз останах… заради мама. Мъчно ми беше за моето братче, но не можах да оставя мама сама. Не съм виждал очите й, защото не виждам, имам атрофия на зрителния нерв, но съм усещал топлината й. Не мога да ходя, защото имам детска церебрална парализа, но лекарите казват,че има шанс да проходя. Искам да стана голям човек ! Сега съм малко момченце, което се бори за оцеляването си и напук на целия свят продължавам да се опитвам да СЪМ, да опитвам да ме ИМА!“С тези трогателни думи се представя в една от групите в социалната мрежа, която е в негова подкрепа най-малкия варненски герой Дениз Турхан Амди. Дениз е единият от двама братя – еднояйчни близнаци. Едното момченце умира във шестия месец, но смъртта му е установена цял месец след това. Майката носи две деца в утробата си – едно живо – Дениз и едно мъртво. Мъртвото бебе поврежда здравия близнак и го оставя да се бори с диагнози като микроцефалия, хидроцефалия и детска церебрална парализа. Дениз се ражда се 1,450, съвсем мъничък, като самото раждане е по настояване на майката . Взет е в кувиоз в клиниката във Виница, където е отглеждан докато стане 3кг. Майка му е всеки ден с него – носи кърма, за да го хранят, чака детето си. През всичкото това време младата жена не знае какво ще се случи с него, докато един ден и казват просто да се откаже от него, защото е обречен на смърт. „Беше страшно. Не повярвахме на лекарите. Може лекар да каже такива страшни думи? Това не беше диагноза, а присъда! Но ние не спряхме да се борим. Даваха му 45 дни живот, после три месеца. А ето вече, че нашата надежда е на 2 години“, с мъка разказва баща му Турхан Мехмед. Майката Айше си прибира детето и до ден днешен се грижи за него всеки ден с търпение и обич.Трудностите нямат край. Освен Дениз семейството има батко на 7 години Аталай и малкият Толга, който е на три месеца. Работи само бащата, а майката се грижи за трите си деца. Живеят на квартира недалеч от кораборемонтния завод във Варна, където работи Турхан Мехмед.„Ние сме хора със скромни възможности. Нямаме нито кола, нито собствено жилище. Сменихме три влака, за да стигнем от Варна до Хасково“, разказва бащата.Турхан изкарва добри пари, но половината му заплата е под запор. Има кредит от 30 хил лева, и още един който е изтеглил колега и приятел, за да му помогне. Той е 15 хиляди лева. Теглила са и 5 хиляди лева бързи кредити.Така в семейството влизат около 800 лева. Изнемогват, защото Дениз трябва да се храни със специални каши и пюрета без глутен. Само неговата храна е 300 лева на месец, отделно дават поне 100 за лекарства.Въпреки огромните трудност и финансови несгоди родителите на Дениз имат надежда. Тя идва след срещата в Хасково с екипа на турския професор Фиерде Белир от медицинския център „Рибем“ в Истанбул.Професорът е казал, че ще успеят да вдигнат Дениз на крака, а отделно ще му бъдат направени и пълни изследвания. Едва след това ще може да се каже дали има шанс за лечение на микроцефалията и хидроцефалията. С операции в Германия детето дори може да прогледне, но преди това трябва да се пребори с тежките диагнози.  За целта са необходими поне 33 000 евро. В тази сума влизат всички разходи, свързани с лечението на Дениз. Има направена дарителска сметка, по която се набират средства за него. Всъщност разходите му са много повече, със сигурност ще са над 40 000 евро. Защото само за изследванията в Истанбул е необходим двуседмичен престой. Двучасовата рехабилитация струва по 1200 турски лири на ден. Отделно на семейството са нужни пари за транспорт, хотел и храна. Надяват се в дарителската сметка да се съберат достатъчно пари, за да могат да заминат за Турция през декември. За да съхранят надеждата, че малкия герой ще продължи тежката борба за своя крехък живот.Повече информация може да се намерят във фейсбук групата “Да дадем шанс на Дениз да проходи”Дарителската сметка еIBAN: BG34UNCR70001523082885Титуляр на сметката: Дениз Турхан АмдиБанка: УниКредит Булбанк\n\n\n                    ", "date": "2017.11.13", "title": "Двегодишният Дениз води тежка битка за живота си"}
{"url": "http://www.monitor.bg/a/view/67553-%D0%9E%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%BE%D1%82%D0%BE-%D0%90%D1%8F%D0%B7%D0%BC%D0%BE-%D1%81%D1%8A%D1%81-7-%D0%BC%D0%BB%D0%BD-%D0%BB%D0%B2-%D0%B7%D0%B0-270-%D0%B4%D0%BD%D0%B8/", "text": "\n                    \n\n\n                    ", "date": "2017.11.13", "title": "Обновяват старозагорското Аязмо със 7 млн лв за 270 дни "}
{"url": "http://www.monitor.bg/a/view/83502-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D0%B3%D0%BB%D0%B0%D0%B2%D0%B8-%D1%81%D0%BF%D0%BE%D1%80%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BD%D0%B0-%D0%A1%D1%82%D1%80%D0%B0%D1%81%D0%B1%D1%83%D1%80%D0%B3%D1%81%D0%BA%D0%B8%D1%8F-%D0%BA%D0%BB%D1%83%D0%B1/", "text": "\n                    Заместник-кметът на Стара Загора Красимира Чахова е избрана за първи председател на новосъздадената комисията по спортната дейност при елитния Страсбургски клуб, в който членуват 61 града от 18 страни в Европа. Старозагорката е дългогодишен състезател по лека атлетика и в момента продължава да участва активно в международни състезания за ветерани.Идеята на новата комисия е да се обменя опит между различните членове на клуба. При учредяването на формацията били изнесени данни от специално проучване за опасностите от застоелия начин на живот, според което годишно 4 млн. европейци умират заради недостатъчна физическа активност, а 80 млрд. евро се харчат за здравни услуги. „330 джипита са включени по програма „Спорт по лекарско предписание“ в Община Страсбург. Те предписват доза „лекарство със спорт“. След предписанието пациентите се поемат от  инструктори по индивидуална програма включваща ходене, джогинг, колоездене и гребане, а разходите се поемат от Общината“, коментира Красимира  Чахова. „Ще се постараем да адаптираме тази програма към нашите условия, надявам се да обменим и други добри практики от други градове“, допълни зам.-кметът. В момента, съвместно с Ротари клуб в Стара Загора , се изгражда специален кабинет в сградата на едно от основните училища за диагностициране на деца от целия град. Заради увеличаване броя на децата с диабет в детските градини, съвместно с Тракийския университет ще се направи обход на всички детски заведения, за да се набележат мерки за нуждаещи се деца.\n\n\n                    ", "date": "2017.11.13", "title": "Българка оглави спортната комисия на Страсбургския клуб     "}
{"url": "http://www.monitor.bg/a/view/76578-%D0%A3%D1%87%D0%B5%D0%BD%D0%B8-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%95%D0%A1-%D0%B4%D0%B0-%D0%B4%D0%B0%D0%B4%D0%B5-%D0%BF%D0%B0%D1%80%D0%B8-%D0%B7%D0%B0-%D0%BD%D0%BE%D0%B2-%D0%90%D0%BA%D0%B0%D0%B4%D0%B5%D0%BC%D0%B8%D0%BA/", "text": "\n                    „За да прави модерен мониторинг в Черно море страната ни има нужда от съвременен научно-изследователски кораб. Сериозен ремонт на „Академик“, с който сега разполага Институтът по океанология във Варна, би струвал поне 10 милиона лева. Инвестицията в чисто нов плавателен съд за наука пък е още по-скъпа, по груби изчисления между 20 и 30 млн. лева. Толкова пари трябват за съвременен научно-изследователски кораб, който да разполага с последните новости в техниката“, коментира по време на Научна конференция „Образование, наука, иновации” във Варна председателят на БАН, акад. Юлиан Ревалски. Той призна, че е водил разговори на високо ниво ЕС да отпусне пари за подобна инвестиция, като проект по някоя от оперативните програми би бил добър вариант. „Европа получава данни от нас и затова би било редно да помогне със средства. Корабът „Академик“ е годен за момента да прави проучвания. След задължителния класен ремонт обаче, той би бил годен за срок от 5 години, след което отново ще трябва да се мисли за сертифицирнето му. Въпросът, по който държавата трябва да помисли обаче е, дали основен ремонт на морално остарял кораб, ще си струва инвестицията“, коментира още акад. Ревалски.\n\nНаучната конференция се организира от Регионалният академичен център на БАН-Варна и Община Варна. В работата й участваха учени от БАН, преподаватели от ВУЗ, представители на бизнеса и работодателски организации. „Предимно малки и средни компании проявяват интерес към иновативни научни разработки, за да ги приложат в бизнеса си. Става въпрос за проекти в химическата индустрия, IT-технологиите, фармацията, медицината и нанотехнологиите, коментира пред форума председателят на БАН. Според него, бизнесът се интересува най-вече от разработки за дизайн на лекарства, томографски изследвания, полимери. Големите индустриалци инвестират в наука, но само по определени направления. Проблемът идва оттам, че повечето крупни компании у нас са дъщерни, обясни акад. Ревалски. А те нямат интерес да развиват научна дейност в България, след като инвестират достатъчно там, където са базирани компаниите-майки. Съвместно с едрия бизнес обаче, БАН е разработила детайлен анализ за нуждата от работна ръка у нас за следващите 15 години. Данните в него показват, че с развитието на изкуствения интелект, някои от професиите ще изчезнат. Шофьорите ще са едни от първите, които ще станат жертва на съвременната индустриална революция. Бързото развитие на технологиите, навлизането на електромобилите и колите, които се придвижват автоматично, неминуемо ще се отразят на човешкия фактор. Според акад. Ревалски обаче, ако системата на образованието е добре развита, тя ще успее да подготви хората за големите промени, които ни очакват. Преквалифицирането на кадрите също ще тушира социалния ефект от подобни прогнози.   \n                    ", "date": "2017.11.13", "title": "Учени настояват ЕС да даде пари за нов „Академик“"}
{"url": "http://www.monitor.bg/a/view/82605-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%89%D0%B5-%D0%B3%D0%BB%D0%B5%D0%B4%D0%B0-%D1%84%D0%B8%D0%BB%D0%BC%D0%B0-%D0%BD%D0%B0-%D0%99%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0/", "text": "\n                    Премиерът Бойко Борисов също ще гледа филма на депутата от БСП Елена Йончева за границата и оградата по нея . Това увери председателят на ПГ на ГЕРБ Цветан Цветанов, който бе на официалното представяне на 20-минутната лента. Освен очакваните гости като соцлидерът Корнелия Нинова, на прожекцията присъства и вицепремиерът Валери Симеонов.Филмът показва кадри на мигранти, които минават оградата със стълба. Самата Йончева пък изтъкна, че у нас 1 метър от оградата излизала около 550 евро, а в съседна Гърция само 250 евро.След прожекцията Цветанов взе думата и обясни, че повечето данни в лентата са известни на службите и уточни, че през 2013-14 г. по време на кабинета Орешарски системата е била занемарена и гаранционният срок бил изтекъл.По думите му освен Борисов и компетентните органи ще изгледат филма, за да направят проверка на твърденията на граничния полицай от лентата, че каналджийството е с участието на гранични полицаи. И България, и Турция работят изключително добре, за да се неутрализират потоците на нелегални мигранти, допълни Цветанов.Симеонов пък бе дошъл на премиерата с тефтерче, за да си води записки към кадрите.Цветан Цветанов пък използва премиерата, за да даде на Нинова папката с предложениетоа ГЕРБ за промени на Конституцията и призова Нинова да го подпише.\n\n\n                    ", "date": "2017.11.13", "title": "Премиерът ще гледа филма на Йончева за оградата по границата"}
{"url": "http://www.monitor.bg/a/view/35964-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD-i-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n\n\n1991. Тези четири цифри фигурират в номерата на всеки от тузарските екземпляри в автопарка на газовия олигарх Сашо Дончев. Изключение не прави и бентлито за 300 бона на сенчестия бизнесмен, който иначе скромно твърди, че живеел в къща под наем. Причината за култа към точно тези цифри – както Дончев сам обяснява, е че това е годината, в която се отказва от 15-годишната си кариера в строителството на магистрални газопроводи в страните от разпадащия се вече СССР, за да започне бизнес с доставки на руско синьо гориво и газифициране на България. Или иначе казано заменя „газенето с ботуши в дълбока кал“ с ролята на „строител“ на българския Преход. Надживял множество други, в това число свои съдружници. И издигнал се до газов барон, смучещ колосални суми от гражданите на страната. В годините след първоначалната трансформация от бачкатор в бяла якичка ще стане ясно, че е бил инсталиран за олигарх, както не един и двама, за да обслужва чужди интереси. Зората на демокрацията изобилства от подобни хора, всеки от които с ракета носител. Понякога и с няколко. Кои са неговите?\n\n\n \n\nсн. 1.1\n\nДончев се придържа към версията, че е станал милионер с честен труд, въпреки че държавата винаги го е възприемала като враг.\n\n\n \n\nАко Дончев трябва да е честен пред съвестта си, то на колите си трябваше да изпише произволна година от края на 70-те. Именно тогава съдбата под формата на студентска скамейка го среща с Юрий Вяхирев – син на един от основателите на руския газов гигант „Газпром“ Рем Вяхирев. Сашо и Юрий Ремович имат 4 години разлика във възрастта в полза на първия, но както сам обяснява, Дончев „губи“ известна част от времето си в Техническия университет в София преди да се раздели с тогавашната си приятелка и да реши да емигрира в СССР като кандидатства за висше в Москва. Както можем да се досетим, във времената на тоталитарния режим в България, при това насред най-суровия етап на Студената война, кандидатстването в Москва хич не е лесно. Да не говорим, че както се изразява настоящият ортак на Дончев от задругата на олигарсите – Българския Мадоф Цветан Василев, е „само за наши деца“. Разбирай - за млади надежди на Компартията или за отрочета на ЦК на БКП.\n\nГазовия барон е пестелив в подробностите по какъв точно начин и срещу какви заслуги акостира в Руския държавен университет за нефт и газ на името на „И.М.Губкин“ при положение, че е дете на най-обикновено работническо семейство - баща-старшина и майка със средно образование. Но фактът е, че именно студентството му там кръстосва пътищата му с Вяхирев – Младши и по-важното - Старши и ще доведе до тандем, точил джобовете на българите и рутил интересите на държавата в продължение на десетилетия. Това е стартираният в началото на 90-те и приключил със звучен братушки шамар чак половин век по-късно дует „Овергаз“ - „Газпром“. Дует, в който, както свидетелстват очевидци на не един или два тура преговори, довели до отстъпление на българските пред руските интереси, Дончев винаги е играл за вторите и е стоял от страната на руския държавен гигант. Срещу това получава възможност да продава руското синьо гориво на тройно и четворно по-висока цена от тази, на която го изкупува и да инкасира по милиард на година до изхвърлянето си от ролята на посредник по тръбата през 2013 г.\n\n„Гъз и газ са от мъжки род“, обича да назидава журналистите Газовия барон. Каква точно муза е родила това прозрение историята мълчи, но този цитат си е есенция на цялата му бизнескариера. Всичко около него мирише – като се започне от първоначалното натрупване на капитали, мине се през първия съмнителен милион, през газовия монопол, през пускането на пипала в половин дузина стратегически сектори и се стигне до т.нар. му издателска дейност и политическото му хамелеонство и мераци за партиен инженеринг.\n\nПодобно на останалите олигарси, стартирали бизнеса си в смутните мутренски времена от началото на 90-те, когато си е предизвикателство да останеш жив, камо ли да задържиш с десетилетия монополното си положение, и роденият в Ямбол газов бос си има легенда за първия милион. В интерес на истината тя дори не оспорва, че именно Вяхирев дава начален старт на превръщането му в газов монополист у нас, но както можем да се досетим е гримирана в сравнение с реалните факти. Във версията, разказвана от Дончев, бизнесът му стартира с взети в заем от частно лице 8000 лева и с ентусиасти, с които прави бригада за прокарване на газови връзки. Компанията се бори с българската действителност до 1993 г., когато – според разказите му - „Овергаз беше на 2 години, имахме си вече и сравнително голям офис, дори бяха ни обирали един-два пъти“. „Бях наясно, че сами газификация не можем да направим, трябват ни партньори. По това време писах няколко пъти на Вяхирев, че ако иска да успее в България, трябва да върви с мен. Предложенията ми са били заведени там в папка „Студента“. Така се започна“, реди той в интервю за сп. „Тема“ през 2003 г..\n\nА ето и голите факти: През 1989 г. - годината, в която настъпва развръзката от Перестройската – падането на Берлинската стена, стартът на разпада на СССР и полагането на основите на олигархията както в Русия, така и в бившите сателитни републики като България, Рем Вяхирев става зам.-шеф на „Газпром“. В края на 1992 г. оглавява държавния концерн и още по-агресивно го налага като мощен геополитически инструмент в игрите на Кремъл. За целта обаче са му нужни и местни играчи, предани на „Газпром“. Случайно или не, месец по-рано – през ноември 1992 г. в България се пръква именно един такъв. Софийският градски съд вписва в търговските регистри на страната „Овергаз инк“ - фирмата, върху която Сашо Дончев ще изгради цялата си бизнесимперия, помагайки на концерна да оплете в менгемето на мрежите си енергетиката на България. Ямболският бос вкарва най-голям дял в първоначалния капитал на фирмата – 400 000 лева или малко над 16 000 долара по тогавашния курс на БНБ, като произходът на парите е прелюбопитен. В архивите на Търговския регистър, е указано, че средствата са дошли не от частно лице, а от валутна сметка в Стопанска банка – трезорът, през който по времето на соца минават парите за финансиране на плановата икономика у нас и който няколко години по-късно ще е сред жертвите на банковите фалити. Въпросната папка, за която говори Дончев в интервюто си пък, всъщност е досие в централата на РАО „Газпром“ в Москва. А макар „Газпром“ да влиза официално като съдружник в „Овергаз“ чак през 1998 г. - след развалянето на дослука на ямболския бос с „Мултигруп“ на Илия Павлов, Вяхирев покровителства „Студента“ от самия старт на газовата му кариера до собственото си сваляне от шефския пост в „Газпром“ през 2001 г.\n\nПротежето му впрочем показва, че бързо се учи и още по-бързо си намира ракети-носители и на родна почва. Като неизменно спазва английската максима, че вечни са не приятелите или враговете, а само интересите. Независимо от политическата окраска на проводниците им. Примери бол, част от които вече покойници.\n\nТ.нар. „писма“ до Вяхирев през 1993 г. например се материализират в 19 млн. лева кредит, отпуснат от трезора на застреляния през 2003 г. бос на „Мултигруп“ Илия Павлов – Кредитна банка. По-късно, в интервютата си, Дончев ще твърди, че е взел заем именно от този трезор, защото никой друг, „в това число и Българо-американският инвестиционен фонд“ - подчертава той, не му дал пари. Решаващият фактор за това партньорство обаче е друг. Павлов, който е и съдружник в „Овергаз“ от 1995 до началото на 1998 г. също е сочен за любимец на Вяхирев и дори се твърди, че последният го е наричал „синко“. Е, когато се стига до разрива между двамата му „синове“ - Павлов и Дончев, Рем Иванич залага на „Студента“. Но преди това, с помощта на Кредитна банка и „Мултигруп“ „Овергаз“ се налага като основен играч в девствения сектор по газифицирането на България, като прокарва тръби до внушителен списък предприятия в страната. От „Мултигруп“ Газовия барон копира и схемата за източването на ресурси чрез окупирането на входа и изхода на източника им, за да я приложи върху газовата тръба. Застава на входа й като посредник в доставките между „Газпром“ и „Булгаргаз“ заедно с друго дъщерно дружество на руския гигант - „Газекспорт“, оглавявано известно време от състудента му Юрий Вяхирев. И на изхода й като търговец на синьо гориво и доставчик до крайните потребители – гражданите и предприятията.\n\n\n \n\nсн. 1.1-2\n\nВ топла прегръдка с Рем Вяхирев.\n\n\n \n\nДруго от емблематичните партньорства на Газовия барон е с „червения капиталист“ Андрей Луканов, също застрелян, но през 1996 г. С него година преди кончината му Дончев участва в създаването на скандалното руско-българско акционерно дружество „Топенерджи“. Макар първоначално компанията да е стартирана като 50:50 джойнт венчър между държавните „Газпром“ и „Булгаргаз“, при преговорите за учредяването й Дончев стои от страната на Вяхирев, изпълнителен директор на фирмата е от старта й през 1995 г. до 1998, а половин година след пръкването й се намърдва като акционер в нея чрез „Овергаз“ заедно с „Мултигруп“ и дори фалиралата малко по-късно Първа частна банка. Истинската причина за създаването на „Топенерджи“ ще лъсне през 1996 г. Тогава червеното правителство на Жан Виденов приема три ключови решения. С първото от капитала на „Булгаргаз“ се вадят всички магистрални транзитни газопроводи и прилежащите към тях съоръжения, а с другите две се предвижда, както те, така и бъдещи новопостроени тръби, да бъдат предоставени за 35 години на концесия. Името на концесионера се знае неофициално още при гласуването на решенията, но до изписването на „Топенерджи“ официално като такъв така и не се стига по времето на кабинета „Виденов“. Това води до прехвърчане на искри между отиващото си правителство и „Газпром“, а случайно или не, междувременно е убит и Луканов. Желаната от руския концерн и Дончев развръзка всъщност идва след падането от власт на червения Жан Виденов и замяната му със служебния, десен министър-председател Стефан Софиянски. Назначен от току що встъпилия в длъжност син президент Петър Стоянов, сред спонсорите на чиято кампания е Сашо Дончев, през април 1997 кабинетът „Софиянски“ подписва с Русия спогодба за сътрудничество, в която изрично се посочва, че „Топенерджи“ ще инвестира в разширението на газопреносната мрежа към Турция. Но до реализирането на този текст пак не се стига.\n\nПо ирония на съдбата, след победата на СДС на изборите и избирането си за премиер новият министър-председател на страната Иван Костов започва борба с „Мултигруп“. Причината е прозаична – целта на сочения за идеологически наследник на Андрей Луканов уж „десен“ премиер е да отслаби позициите на групировката и да я накара да отпусне хватката си върху цели сектори от икономиката, за да може да раздаде държавните предприятия за жълти стотинки и на свои хора чрез бандитската приватизация. Бидейки партньор на „Мултигруп“ „Овергаз“ също попада под ударите, като едно от първите решения на кабинета „Костов“ е да бъде възстановено 50-процентовото участие в „Топенерджи“, а частните акционери да се изхвърлят. Близо година отнема на Дончев да намери начин за справяне със ситуацията, като в крайна сметка погребва взаимодействието с „Мултигруп“, за да сложи през пролетта на 1998 г. началото на едно от най-продължителните и ползотворните си партньорства. Именно Командира ще му помогне да се окопае в позицията на газов монополист. Ще му разчисти пътя за масирано газифициране на битовите потребители, а след като „Овергаз“ получава от „Газпром“ статута на основен доставчик на руския природен газ за БГ пазара на мястото на „Топенерджи“, ще му позволи да се укрепи на входа и на изхода на тръбата, за да точи двойни печалби от синьото гориво. Които пък Дончев ще вкарва в превземането на нови сектори – за няколко години, освен в енергетиката, бизнесът му пуска пипала и в застраховките, строителството, продажбата на недвижими имоти, телекомуникациите, високите технологии и дигиталния маркетинг. Тандемът е устойчив, защото участниците в него не страдат от скрупулите, че трябва да бранят държавния интерес. Напротив – и за двамата държавата е само хранилка, от която да пълнят сметките си, а институциите й – пречки, ако не работят в частен и по-специално – в техен, интерес.\n\nПри Дончев впрочем това е и генетично заложено. Потомствен анархист, внук на човека, основал анархисткото движение в Ямбол, в интервю за „Дневник“ през май 2009 г. Газовия барон ще обяви например държавата за враг №1 на гражданите. „Тя е основен враг на хората и в цял свят е така, но в България е особено – няма нищо по-вредно в живота на човека от държавата“, реди той. Какво е решението? „Нужен е реинженеринг на държавата и то тотален“, изплюва рецептата ямболския олигарх, помпозно закичил се с етикета „либертарианец“ и последовател на индивидуалния капитализъм, прокламиран от Айн Ранд.\n\nРеинженерингът е обща страст на партньорите Костов и Дончев, за които „индивидуалният капитализъм“ е просто перефраза на старата максима на крадците, че чуждото също е свое. Първият се захваща с производството на политически ГМО-та в лабораторията си веднага, след като е изритан от властта през 2001 г, в отчаяни опити да продължава задкулисно да дърпа конците в държавата. На сметката на втория също има няколко неуспешни проби да се прави на политически Франкенщайн, като един от тях е от края на същата година. Газовия барон се нарежда сред учредителите на създадената от Стефан Софиянски партия Съюз на свободните демократи (ССД). Предвидливо обаче остава в сенките, докато не стане ясно дали ССД ще го бъде или не. И когато лъсва, че изходът ще е летален, се изтегля тихомълком. През 2005 г. прави нов опит. Слухове го свръзват с бизнесформация с пораждащото многозначителни асоциации име ФСБ, инициирана от бившия вицепремиер и ексминистър на отбраната Димитър Луджев през 2005. В крайна сметка обаче се дистанцира и от нея, а партията дори не стига до избори. Отказва се от опитите да участва в партийно инженерство до 2013 г., когато най-сетне е изхвърлен от паразитната си позиция на посредник по газовата тръба от кабинета „Борисов“, а хранилката му е пресушена, което малко по-късно очаквано слага край и на най-дългогодишното партньорство в кариерата му – това с „Газпром“.\n\nКакво прави „честният“ капиталист, когато хазната и джобът на българите най-сетне се освобождават от плена му? Изнася бизнеса си в Англия, където регистрира и фондация на свое име с двойна цел – хем да не плаща данъци в България, хем да си пести налози в Кралството, чието законодателство предвижда далеч по-сериозни и неограничени от нашите данъчни облекчения за благотворителност. След което се включва в задругата на олигарсите, обединявайки усилия с отколешния си партньор Командира, отрочетата на бандитската му приватизация – разградския повелител на ВЕИ-тата Иво Прокопиев и фармацевтичния бос Огнян Донев, човека, получил в ръцете си лично от Костов КТБ -банкера-беглец Цветан Василев и ловешкия му ортак и виден играч от най-тъмните години на Прехода – Гриша Ганчев. Участниците в този съюз са обединени от няколко общи кратни: Имат обвинения или проблеми с правосъдието, заради които са взели на мушка държавното обвинение на страната и искат смяна на главния прокурор Сотир Цацаров. И до един са изхвърлени от държавната трапеза, от която преди това пълнили гушите си.\n\nЧленовете на задругата са свързани и помежду си, като пътищата им са се пресичали или взаимно са си помагали през годините. Така например Цветан Василев е шеф на направление и член на борда на ЦКБ във времената, в които „Овергаз“ преговаря за закупуването на трезора. В крайна сметка договорките се провалят, Дончев се отказва от напъните си да се сдобие със собствена банка, а Василев напуска ЦКБ, за да започне броени месеци по-късно изграждането на финансовата пирамида КТБ. Въпреки това и в следващите години имат допирни точки – чрез общи партньори, получатели на необезпечени кредити от фалирания трезор.\n\nДружбата между олигарха Иво Прокопиев, фармацевтичния бос Огнян Донев и Газовия барон е скрепена и по медиен път. За да се вмести в групата, Дончев от 1997 г. поддържа приличащия на училищен стенвестник ежедневник „Сега”. Изданието е с мижав обем и с още по-скромна аудитория, но пък това е възможността Дончев да се мъдри в Съюза на издателите – организация, която защитава предимно интересите на олигархичната група издатели, които понастоящем членуват в нея. Така при рутинна данъчна проверка срещу в. „Сега” например съюзът бие тъпана и излиза с декларация, че това е нечувана форма на натиск. Издателското лоби размахва пръст всеки път, когато държавата се пробва да си върне някоя от пленените от олигарсите територии. Прокопиев и Газовия барон впрочем са свързани и от ред други общи инициативи, като вторият дори е преговарял за закупуването на печатницата на първия, но без успех.\n\n\n \n\nсн. 1-3\n\nСашо Дончев и Огнян Донев – колеги издатели и колеги по олигархична линия.\n\n\n \n\nВсеки от участниците в тази задруга има точно определена роля, като крайната цел е именно бленувания от Дончев реинженеринг на държавата - обяздване на съдебната власт чрез свалянето на обвинител №1, за да избегнат олигарсите възмездието за престъпленията си и връщането им на държавната трапеза. Дотук Газовия барон участва в този комплот по две ключови направления. Първото е финансово, като налива от създаването му кофи пари в поредното партийно ГМО - „Да(й), България“ на проваления бивш правосъден министър и виден грантаджия Христо Иванов, поставило си за цел именно сваляне на главния прокурор. Второто е медийно. След провала на формацията на парламентарния вот в края на март 2017 г., когато буквално е изритана от избирателите извън борда на Народното събрание, Дончев дава и личен принос във войната на олигарсите срещу държавата. Използва председателския си пост в БСК и Фабриката за фалшиви новини, образувана от неговите издания (междувременно, въпреки твърденията си от края на 90-те, че не е негова работа да се занимава с вестници е прибавил към в. „Сега“ и карикатурния вестник „Прас прес“, творение на художника на заплата при него Христо Комарницки) и тези на ортаците му, за да заформи клеветническа атака срещу главния прокурор Сотир Цацаров. Прави го в опит да спре разследванията на държавното обвинение за решения в ущърб на гражданите и в полза на „Овергаз“, вземани от бивши и настоящи ръководители на енергийния регулатор КЕВР.\n\nКакъв е резултатът? Спецакцията на Дончев пропада, а балонът „ЦУМ гейт се пука“. В следствие на разследванията, подети от прокуратурата, са повдигнати вече няколко обвинения срещу бивши ръководители на КЕВР и лъсва, че не един и два състава на регулатора са надували сметките на гражданите, за да трупат печалба в джоба на Газовия барон. Разкрития, които неминуемо водят до допълнително озлобление в ямболския олигарх и дават тласък на нови пориви на страстта му към „реинженеринг“, целящ да дестабилизира държавата.\n\n\n \n\n \n                    ", "date": "2017.11.13", "title": "Сашо Дончев: Газовия барон (I глава от книгата \"Газовия барон\")"}
