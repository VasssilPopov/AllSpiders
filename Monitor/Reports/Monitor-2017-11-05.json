{"url": "http://www.monitor.bg/a/view/53688-%D0%91%D0%B8%D0%B2%D1%88%D0%B5-%D0%B2%D0%B8%D1%86%D0%B5-%D0%B4%D0%BE-%D0%92%D0%B8%D0%B5%D0%BD%D0%B0-%D1%81-%D0%BC%D0%B8%D0%BA%D1%80%D0%BE%D0%B1%D1%83%D1%81/", "text": "\n                    С микробус пътувал до Виена миналата година бившият вицепремиер и ексминистър на образованието Даниел Вълчев. Причината е многолюдната му фамилия. Това разказа самият той в интервю за Нова TV. Вълчев и съпругата му – бившата депутатка от НДСВ Милена за първи път допуснаха камери до дома си и разказаха за връзката си, започнала, докато и двамата бяха в парламента. Двойката има общо 4 деца – освен общ син, Вълчев има две големи дъщери от първия си брак, а половинката му – голям син. Именно затова се наложило да ходят и с бус – били двама родители, четири деца, баба и куче. \"Ние сме като италианско семейство. Ние сме голямо семейство. Милена преди две години ми каза \"много ти харесвам фамилията\" и аз й казах, \"ми вземи я, като толкова ти харесва\"\", заяви Вълчев. Беше съвместно решение, не толкова важно. Аз все пак държа на брака, но ние си бяхме като женени и преди да го направим\", каза Милена. Двамата живеят в ергенската квартира на Даниел Вълчев - \"Бях го наел, после го купих, после го пренаправих, после бях с Милена тук, тя се нанесе и така\", добави той.  \"Сватбата беше много приятна, идеята беше само да го отбележим. Оказахме се само най-близките - около 100 човека. Г-жа Фандъкова отвори за нас общината\", каза Вълчев.\n                    ", "date": "2017.11.05", "title": "Бивше вице до Виена с микробус"}
{"url": "http://www.monitor.bg/a/view/3196-%D0%9A%D0%BC%D0%B5%D1%82%D1%8A%D1%82-%D0%B7%D0%B0%D0%B1%D1%80%D0%B0%D0%BD%D0%B8%D0%BB-%D0%A5%D0%B5%D0%BB%D0%BE%D1%83%D0%B8%D0%BD-%D0%9E%D0%B1%D0%B5%D0%B4%D0%B8%D0%BD%D0%B8%D1%85-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5/", "text": "\n                    Кметът на Елин Пелин Ивайло Симеонов, който забрани да се празнува Хелоуин във всички общински помещения, детски градини, училища, читалища и го замени с факелни шествия, не смята, че е разединил обществеността. \n\n\"Обединих българите“, коментира той пред нова телевизия.\nСимеонов призна, че забраната му дори няма юридическа стойност, но е подействала като една аларма, тъй като повечето деца са смятали, че следващите почивни дни са заради Хелоуин.\n\n\"Най-притеснителното за мен е, че през последните години националните празници започнаха да се приемат като почивни дни. А те са дни, в които ние трябва да излезем заедно и да почувстваме това, което имаме като наследство, култура и нещо, за което трябва да се гордеем”, допълни кметът.\n                    ", "date": "2017.11.05", "title": "Кметът, забранил Хелоуин: Обединих българите!"}
{"url": "http://www.monitor.bg/a/view/52235-%D0%A5%D0%BE%D1%80%D0%B8%D1%81%D1%82-%D1%81%D0%B5-%D0%B3%D1%80%D0%B8%D0%B6%D0%B8-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%BE-%D0%B7%D0%B0-%D0%B3%D1%80%D0%BE%D0%B1%D0%BE%D0%B2%D0%B5%D1%82%D0%B5-%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8/", "text": "\n                    Възрастен мъж, който пее в хора на централния гробищен парк в София почиства на доброволни начала гробовете на известни българи. Така е и на Арахангелова задушница, когато почитаме паметта на починалите и показваме признателността си към офицерите и войниците загинали за България. Пред военния музей-костница на Централните софийски гробища беше отслужена панихида в присъствието на президента и главонокомандващ на армията ген. Румен Радев. Там срещнахме и Георги Шопов от София, който от години безвъзмездно почиства гробовете на известни българи, оставили следа в нашата история.\nПосетителите на Централните софийски гробища често могат да срещнат между алеите възрастен мъж с гребло, който събира падналата шума или хвърлените опаковки. Това е Георги Шопов. Той е хорист в храма на гробищата от 8 години.\n\n\"Имало е по цели дни, когато не са ни заемали да пеем. И вместо да седя и да скучая, започнах да се грижа за гробовете на най-близките си хора, впоследствие минах в тази близка околност - около черквата, където са погребани много известни хора\", Георги Шопов.\nТака забравата се вдига от гроба на Драган Цанков, на Христо Белчев и жена му Мара Белчева, Димитър Талев, Адриана Будевска, Марко Балабанов, Евстати Стратев и още много именити българи, оставили следа в историята и културата ни.\n\nВървейки по алеите виждаме, че паметната плоча на починалия преди повече от 100 години ген. Сава Муткуров се е наклонила опасно. А мемориалът на 21 загинали партизани вече почти не се вижда. \n\n\"Какво ни липсва за да се грижим, като народ, като нация за паметта на своите починали предци? - На първо място уважението и възпитанието. Защото това нещо, според мене се култивира още от малкото дете\", Георги Шопов.\nЗа каузата на Георги Шопов е заснет и документален филм. Две години след излизането на лентата главният герой в нея продължава да вярва: \"Ние сме тук на Задушница, а дълбоко в сърцето си човек, трябва да има същото чувство и същата нужда не само на Задушница, а всеки ден.\"\n                    ", "date": "2017.11.05", "title": "Хорист се грижи доброволно за гробовете на известни българи"}
{"url": "http://www.monitor.bg/a/view/25504-80%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80-%D0%BF%D0%BE%D0%BA%D0%B0%D0%BD%D0%B8-%D0%BF%D1%83%D0%B1%D0%BB%D0%B8%D0%BA%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%B7%D0%B0-%D1%81%D0%BB%D0%B5%D0%B4-10-%D0%B3%D0%BE%D0%B4%D0%B8%D0%BD%D0%B8/", "text": "\n                     \n\n \n\nРеплика на уникален тракийски шлем-маска, съхраняван в трезорите на старозагорския исторически музей получи за 80-та си годишнина композиторът Кирил Тодоров.\n\nЗа да почетат юбилейната годишнина на създателя на някогашни състав „Траяна“, с който се отваря нова страница в родното музикално изкуство се събраха стотици негови почитатели.Те припомниха, че Тодоров е творецът, който си „позволява“ през 80-те години на миналия ХХ век да направи аранжимент на знаменитата  рапсодия „Вардар“ като включва в изпълнението акапелно звучене и елементи на скат-пеенето и джаза .\n\nАранжиментът първоначално е приет враждебно, но в последствие се превръща в истински символ. Създадената от него група „Траяна“ бързо печели популярност и дори през 1986 година привлича вниманието на „Бийтълс“, които поискали да запишат съвместно парчета. Желанието на легендарните музиканти обаче така и не стига до ушите на Кирил Тодоров, защото писмата били прибрани от някогашната ДС.\n\nКомпозиторът е сътворил   три мюзикъла, над 40 оригинални произведения за драматичен и над 30 – на куклен театър; има 70 обработени народни песни и 100 инструментални хора и ръченици.Негови са партитурите за  химна на Балканските игри и на Стара Загора….Името му е отдавна запазена марка, припомни Мая Райкова от продуцентската къща на БНР . Три състава претендират в момента да са своеобразни наследници на някогашната „Траяна“ –„Траяна глас“, „Спектрум“ и „Траяна Спектрум“.За юбилейния концерт на сцената на старозагорскато опера те изпълниха няколко от интересните произведения на композитора, сред тях и „Чумпилчета“, като на финала се включи и легендарният кавалджия Теодоси Спасов.\n\nПреди броени дни Кирил Тодоров, който е почетен гражданин на Стара Загора бе удостоен и с приза „Будител“.\n\nПрез последните години той живее в мъглижкото село Ягода. След изпълненото от оперния бас Александър Марулев „На многая лета!“ юбилярът покани гостите на концерта …на негово повторение след 10 години. Като обеща тогава да им поднесе изненади-нови произведения , над които в момента работел.\n\n \n                    ", "date": "2017.11.05", "title": "80-годишен композитор покани публика на концерт за след 10 години    "}
{"url": "http://www.monitor.bg/a/view/70345-%D0%9C%D0%BB%D0%B0%D0%B4%D0%B8-%D0%B0%D0%BA%D1%82%D1%8C%D0%BE%D1%80%D0%B8-%D0%BE%D0%BA%D0%B8%D1%87%D0%B8%D1%85%D0%B0-%D1%87%D0%B8%D1%82%D0%B0%D0%BB%D0%B8%D1%89%D0%B5-%D1%81%D1%8A%D1%81-%D1%81%D1%82%D0%B0%D1%80%D0%B8-%D0%BE%D0%B1%D1%83%D0%B2%D0%BA%D0%B8/", "text": "\n                     \n\nДесетки , ярко боядисани стари обувки окичиха фасадата на старозагорското читалище „Родина“, идеята за пърформанса е на млади театрали, участващи в шестия национален уорк-шоп на аматьорските трупи „Репетиции при отворени врати“. Организатор и иниицатор на работилницата за млади таланти е студията „Сцена 99“ с ръководител актьора при драматичен театър „Гео Милев“ Христофор Недков“. Тазгодишната среща е под мотото „Тялото-инструмент на актьора“ /Пласиране в пространството. Движение, пластика,танц/.Студията е създадена през 1999 година като приемник на Младежки театър „Съвременник”. В нея се занимават млади хора на възраст между 14 и 20 години. Целите й са  да  въведе участниците в театралното изкуство и актьорската професия чрез история, теория и практика на театъра по системите на водещи и утвърдени световни театрали //. Работи се върху пластика на тялото, говорен апарат, актьорски професионални умения чрез провокация на въображение, фантазия, мислене, наблюдение, работа в екип, отговорност, дисциплина и самодисциплина, коментира ръководителят Христофор Недков. В тазгодишния уорк-шоп, в който участие взеха състави от Стара Загора, Казанлък, Шумен, Враца и Бургас водеща беше, младата актриса Ана Мария Недкова, а за пластиката се погрижи Ромина Славова .\n                    ", "date": "2017.11.05", "title": "Млади актьори окичиха читалище със стари обувки   "}
{"url": "http://www.monitor.bg/a/view/556-%D0%9B%D0%B5%D0%BA%D0%B0%D1%80%D0%B8-%D1%81%D1%8A%D0%B1%D1%80%D0%B0%D1%85%D0%B0-%D0%BF%D0%B0%D1%80%D0%B8-%D0%B8-%D1%81%D0%BF%D0%B0%D1%81%D0%B8%D1%85%D0%B0-60%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%B5%D0%BD-%D0%BC%D1%8A%D0%B6/", "text": "\n                    Лекари събраха пари и спасиха с операция и стационарно лечение 60-годишен безпомощен мъж.\n\nПреди две седмици, 60-годишният Яким от Петрич пада лошо и счупва бедрената си кост. Мъжът е с психично заболяване, почти глух е и с много слабо зрение.\n\nОт Петрич Яким е докаран в София. За да ходи отново трябва операция с поставяне на имплант. Цената му обаче е непосилна - 2200 лева. Неговата пенсия е 130 лв., а тази на сестра му – 240.\n\n„Колегите за моя изненада и гордост разбира се, сами ми предложиха – казаха доктор Мазнейков, дайте да не се ослушваме, дайте ние да съберем пари за тоя човек”, разказва хирургът ортопед д-р Христо Мазнейков.\nОперирал го доктор Александър Петров: „Операцията беше рутинна, стана доста добре. Неоперирайки го този човек, ние го обричаме на явна гибел”.\n\nВ момента Яким се възстановява за сметка на болницата. Правят му и безплатна рехабилитация. Според д-р Мазнейков 6-те дни, дадени по клинична пътека, не стигат доникъде.\n\nСлед изписването обаче не е ясно кой ще се грижи за Яким. Процентът, определен в телка му е недостатъчен за личен асистент. А сестра му вече не успява – има проблеми с ръцете, също е оперирана.\n                    ", "date": "2017.11.05", "title": "Лекари събраха пари и спасиха 60-годишен безпомощен мъж"}
{"url": "http://www.monitor.bg/a/view/27832-%D0%97%D0%B0%D0%B3%D1%80%D0%BE%D0%B1%D0%B2%D0%B0%D1%82-70-000-%D0%B1%D1%80%D0%BE%D0%B9%D0%BB%D0%B5%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%82%D0%B8%D1%87%D0%B8-%D0%B3%D1%80%D0%B8%D0%BF/", "text": "\n                    70 000 бройлера и домашни гъски ще бъдат унищожени в две от селата на Ямболска област: Зимница и Чарда, съобщи в неделя областният управител Димитър Иванов. Причината е плъзнала зараза от птичи грип, на място са вече екипи на БАХБ, подпомагани от доброволци и униформени полицаи.Крайното решение е взето на заседание на областната комисия по епизотии, унищожаването ще продължи няколко дни. Труповете на птиците ще бъдат загробвани на предварително определени места встрани от населените места и извън вододайните зони.По предварителна информация сред засегнатите е една от фермите за угояване на най-големия български производител на птиче месо „Градус“.Междувременно само в сливенското село Глушник, където миналата седмица беше локализирано огнище от птичи грип бяха загробени 1600 кокошки, токачки и гълъби.\n\n\n                    ", "date": "2017.11.05", "title": "Загробват 70 000 бройлера заради птичи грип       "}
{"url": "http://www.monitor.bg/a/view/81265-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9F%D0%B0%D1%80%D0%B8-%D0%BE%D1%82-%D0%B2%D1%8F%D1%82%D1%8A%D1%80%D0%B0-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                    \n\n \n\n\n\nНе може да се отрече, че Прокопиев е велик комбинатор. За да финансира ВЕИ начинанията си, той използва схема, която може да се оприличи на пладнешки обир, като буквално „приватизира“ парите за втора пенсия на над 1,2 млн. българи. По тази линия в проекти на разградския олигарх за строителство на фотоволтаици са потънали десетки милиони от две пенсионно-осигурителни дружества - „Доверие“ и „Алианц“. Само по линия на три облигационни емисии, чиято цел е била финансиране именно на строителството на ВЕИ-та, са изчезнали 56 млн. лева.\n\nВсъщност Прокопиев е първият, превърнал пенсионно-осигурителните дружества буквално в собствена касичка. Схемата е следната - решава да инвестира в проект, пуска облигационна емисия, намира инвеститор, който обаче след това няма от кого да си търси парите, защото в крайна сметка дългът се оказва на името на куха офшорка, и при това фалирала.\n\nЦялата схема по източването на парите започва през декември 2009 г., когато едно от дружествата, свързани с Прокопиев - „Алфа Енерджи Холдинг”, сключва облигационен заем в размер на 6 173 000 евро (12 037 350 лева) за строителството на фотоволтаици. За целта емитира облигации, като 59,94% от тях са изкупени от Пенсионно-осигурително дружество „Алианц България“ (32,4%) и Пенсионно-осигурителна компания „Доверие” (27,54%). Тук е моментът да се отбележи, че в „Доверие“ Прокопиев е пряк акционер, като притежава втория по големина дял чрез свързаната с него фирма „Грийн ейкърс“. Само във въпросния фонд спестяванията си за старини държат близо една трета от работещите жители на страната (според данни на Комисията за финансов надзор депозитите в него са за 2 млрд. лева).\n\n„Алианц България“ финансира проекта на „Алфа Енерджи Холдинг” с 2 млн. евро, а „Доверие“ - с 1,7 млн. евро. Самата „Алфа Енерджи Холдинг” е учредена само 9 месеца преди емисията и е 100% собственост на „Соларпро холдинг” АД. Като гаранция по заема са заложени активи на „Алфа Енерджи Холдинг” и нейни вземания по договори за производство на енергия, като общата оценка на обезпечението поне на документи възлиза на 119% от облигационния заем. Дотук нещата изглеждат в рамките на нормалното, но само на хартия.\nСъгласно Кодекса за социално осигуряване облигациите, които се купуват от пенсионните дружества, трябва да бъдат пуснати на борсата за публично предлагане в 6-месечен срок от емисията, за да бъде легална инвестицията им. Това обаче не се случва, защото със свое решение от 29 септември 2010 г. КФН отказва да одобри проспекта на „Алфа Енерджи Холдинг“, с който облигациите да бъдат допуснати до търговия на регулирания пазар, по простата причина, че дружеството емитент не отговаря на нормативните изисквания. Законът е категоричен, че трябва да са изтекли поне две години от вписването в Търговския регистър и да има поне два годишни счетоводни отчета, приети от общото събрание на акционерите. Условия, които „Алфа Енерджи Холдинг” няма как да покрие. Това пък автоматично прави инвестицията на пенсионните дружества незаконна. По-късно „Алфа Енерджи Холдинг” прави повторен опит да качи на борсата облигациите на борсата и така да изпълни законовите текстове, но впоследствие само се отказва от това. Така в крайна сметка губещи са фондовете, които са инвестирали парите на осигурените лица в облигации, чиято стойност реално граничи с нула.\nМеждувременно „Алфа Енерджи Холдинг” започва да прави поредица от врътки. През декември 2012 г. банката довереник по заема свиква общо събрание на облигационерите. Дневният ред предвижда инвеститорите да дадат съгласие вместо „Алфа Енерджи Холдинг” емисията да се води на името на дъщерната й фирма „Алфа Енерджи”, която пък от своя страна да бъде изкупена от регистрираната в Холандия „Грийн бърд инвестмънтс“ BV или друго дружество, свързано с „Грийн бърд”. От поканата за свикване на общото събрание става ясно, че прехвърлянето на собствеността е трябвало да бъде реализирано най-късно в края на март 2013 г. Справка в холандския търговски регистър показва, че „Грийн бърд инвестмънтс“ BV е създадена на 24 юни 2010 г. и е с минималния изискван капитал за такъв вид фирма - 18 000 евро (бел.ред. - BV е правна форма, означаваща ограничено дружество). Проверката в регистъра показва, че то е най-ниското звено от цяла верига дружества, регистрирани на един и същ адрес в Амстердам и управлявани от една и съща фирма, която се води на същия адрес. “Грийн бърд инвестмънтс” BV е 100% собственост на „Грийн бърд холдинг” BV (също с капитал 18 000 евро и регистрирано няколко дни по-рано - на 8 юни 2010 г.), което пък е еднолична собственост на „Солар парк Девня” BV. Последното дружество отново е с капитал 18 000 евро и е регистрирано на 16 април 2010 г. - месец след като едноличният му собственик „Инфинити Енерджи Холдинг” BV обявява, че ще строи соларен парк край Девня. Самото „Инфинити Енерджи Холдинг” е регистрирано на 1 декември 2009 г. - две седмици преди емитирането на облигационния заем от страна на „Алфа Енерджи Холдинг”.\nЗа разлика от останалите фирми надолу по веригата „Инфинити” разполага с капитал 5 018 000 евро, но основният акционер в него вече е заличен от холандския търговски регистър, защото е фалирал. Според данните в регистъра „Инфинити Енерджи Холдинг” BV е бил собственост на R.I.G инвестмънтс NV (бел.ред. - NV е абревиатура за публично ограничено дружество), което е заличено, считано от 5 ноември 2012 г., тъй като е обявено във фалит, а последният му отчет е от 2009 г.\n\nНе по-малко фрапиращо е и положението при другите два облигационни заема. Те са емитирани от дружеството „Пи Ви инвестмънтс” ЕАД през май 2012 г. Първата е в размер на 16 470 000 евро (32 116 500 лева) и е за строителството на фотоволтаична централа в Добрич. Втората е за 5 904 000 евро (11 512 800 лева) и е за фотоволтаична централа „Перун”. И двете емисии са изкупени на 100% от доброволните, професионалните и универсалните пенсионни фондове на „Алианц” и „Доверие”. Едва ли ще има изненадани, че „Пи Ви инвестмънтс” ЕАД е собственост на компания, държана от офшорка. То е притежание на „Алтернатив инвестмънтс” ЕАД, което от своя страна принадлежи на кипърската офшорка „Джи Ай Ар Ий Глобал Инфрастракчър Риъл Истейт Фънд Лимитид”. Тя пък отново води до Иво Прокопиев. През 2011 г. въпросната кипърска офшорка става притежател на един от фотоволтаичните бушони на олигарха „Разлог биоенерджи“. „Придобива“ собствеността от друга кипърска компания - „Ломпок инвестмънт лимитид“, която пък в момента е притежател и на „Вилно селище Аклади“ - друг бушон в схемите на енергийния олигарх, но в различен сектор – строителния.\n                    ", "date": "2017.11.05", "title": "Иво Прокопиев: Пари от вятъра (IV глава от книгата \"Хищникът от \"Капитал\")"}
{"url": "http://www.monitor.bg/a/view/60968-%D0%AF%D0%B4%D0%B5%D0%BC-%D0%BF%D0%BE%D1%81%D0%BA%D1%8A%D0%BF%D0%B0-%D1%88%D0%BE%D0%BF%D1%81%D0%BA%D0%B0-%D1%81%D0%B0%D0%BB%D0%B0%D1%82%D0%B0/", "text": "\n                    Даваме повече пари, за да си направим шопска салата. Това става ясно от данните на Държавната комисия по стоковите борси и тържищата (ДКСБТ).\n\nОранжерийните домати са поскъпнали с 6 на сто и са се продавали по 2,12 лева за килограм. Цената на оранжерийните краставици се е увеличила с 1,7%, до 1,75 лева средно за килограм. Повече пари сме давали и за зелени чушки, при които поскъпването е с 9,1 на сто, до 1,20 лв./кг, а цената на червените чушки се е вдигнала с 5,4%, до 1,55 лева за килограм.\n\nСпоред статистиката индексът на тържищните цени (ИТЦ), който отразява цените на хранителните стоки на едро, се повиши тази седмица с 0,92%, до 1,423 пункта. Така от началото на октомври индексът се е повишил с близо 6 сто и се е върнал на нивата от май тази година. През юли индексът падна до 1,309 пункта, заради сезонното поевтиняване на плодовете и зеленчуците.\nПрез последните седем дни по-малко пари сме давали за картофи, тъй като цената им е паднала с 16,7 на сто и са се търгували по 45 стотинки за килограм на едро. Морковите са се продавали по 0,68 лева за килограм. Зелето пък се е търгувало по 0,55 лв./кг на едро.\nОсвен при зеленчуците увеличение на цените се наблюдава и при плодовете. Ябълките са поскъпнали с 2,5 на сто и са се продавали по 1,23 лв./кг. Цената на лимоните се е вдигнала с 9,9%, до 2,67 лева. По-дълбоко в джобовете си сме се бъркали и за грозде, тъй като цената му е скочила с 30 на сто до 1,95 лева средно за килограм.\nКравето сирене поевтинява с 0,3 на сто и се продава по 6,10 лв./кг; кашкавалът, тип \"Витоша\", поевтинява с 0,2 на сто и се търгува по 10,47лв./кг. Олиото поевтинява с пет стотинки и се купува по 2,01 лева за литър. Каймата поскъпва с 0,6 на сто и се търгува по 4,77 лева за килограм. Цената на пакетче краве масло от 125 грама се вдига с 3,0 процента, до 2,40 лева за брой. Пилешкото замразено месо се продава по 3,80 лева за килограм на едро. Захарта поевтинява с девет стотинки и се търгува по 1,35 лв./кг. Цената на брашното, тип \"500\", се вдига с 2,3 на сто, до 0,80 лева за килограм. Зрелият фасул се купува средно по 3,35 лв./кг. Яйцата поскъпват с три стотинки и се продават по 0,29 лева за брой на едро в края на седмицата.\n                    ", "date": "2017.11.05", "title": "Ядем по-скъпа шопска салата"}
{"url": "http://www.monitor.bg/a/view/14644-%D0%97%D0%B0%D0%BF%D0%B0%D0%BB%D0%B8%D1%85%D0%B0-%D1%80%D0%B5%D1%82%D1%80%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8-%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB-%D0%BE%D1%82-%D0%9A%D0%B0%D0%B2%D0%B0%D1%80%D0%BD%D0%B0/", "text": "\n                    Ретро автомобил „Мерцедес”, собственост на семейството на прокурор Бонка Костадинова – Белчева от Каварна, е бил запален в нощта срещу събота, научи „Монитор” от очевидци. Съпругът на прокурор Белчева е Илко Белчев, дългогодишен следовател в РУ – Каварна. Според източник на вестника, палежът е умишлен.\n\nЗлосторникът е разбил катинара на гаража, проникнал е вътре, полял е колата с бензин и е драснал клечката. Пламъците лумнали между 03.30 и 04 ч., твърдят местните. Два пожарни автомобила пристигнали на място да потушават огъня. Гаражите са ламаринени и се намират между два жилищни блока. В гаража на семейство Белчеви се е намирал уникален ретро автомобил „Мерцедес”, твърдят съседи. „Гореше много силно. Уплашихме се огънят да не тръгне и към апартаментите. Как не гръмна колата, не знаем. Вероятно в нея не е имало бензин. А Мерцедесът беше много красив, някъде от 40-те години, имаше форма на лодка”, казаха съседи.\n\nХората в Каварна са потресени от вандалския акт срещу семейство Белчеви. Всички твърдят, че и двамата са изключителни хора и че посегателството върху личната им собственост не се дължи на лични врагове. По-скоро е отмъщение. Извършителят вероятно е криминален тип, засегнат от изпълнението на служебните задължения на прокурор Белчева или на съпруга й като следовател. По тази версия работят и криминалистите, научи „Монитор”.\n                    ", "date": "2017.11.05", "title": "Запалиха ретро автомобил на прокурор и следовател от Каварна"}
{"url": "http://www.monitor.bg/a/view/29372-sos-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81-%D1%83%D0%B0%D0%B7%D0%BA%D0%B0/", "text": "\n                    Колкото и да се говори, че спешната ни медицинска помощ е модерна, на ниво и се отзовава до пациента за време, напълно в нормите на всички европейски стандарти, е все още твърде рано да повярваме на тези хвалби. Защото се оказва, че едно е да стигнеш до пациента за 20 минути с нов медицински автомобил, оборудван с дефибрилатор, кислородна бутилка с маска, спешен шкаф с пълен набор медикаменти и консумативи за първа медицинска помощ, и съвсем различно е да те закарат, дори в рамките на допустимото време, с уазка.Точно с вехти уазки извозват пациентите в някои региони на страната. Оправданието е, че само старата съветска машина може да преодолее коларския път през лятото и снега през зимата до живеещите в откъснати от света селища в планината. Истината обаче е, че един високопроходим реанимобил върши стократно по-добра работа, защото вместява в себе си и апаратура, която не само може да спаси човешки живот в рамките на определени минути или часове, но и да го поддържа по-дълго време, ако се наложи продължително пътуване.Истината е, че средства от милионите, при това не в левове, а в евро, похарчени за обновяване и модернизиране на автопарковете на спешните центрове предимно в големите градове, все подминават малките общините с пресечен релеф и самотно живеещите хора, които са обичайните ползватели на уазките. На тези хора не им е по-малко необходима адекватна, навременна и качествена медицинска помощ. Нещо повече, те се нуждаят от повече грижи, защото обикновено един инсулт е придружен и от редица хронични заболявания, каквито имат възрастните хора.Само за периода от 2014 до 2020 година за тотално обновяване на автопарковете и самите центрове с апаратура и коли са предвидени 83 597 313 евро.Независимо от твърде доброто финансиране се оказва, че обновяването на Спешната помощ все някъде ще забуксува. Например обновяването на автопарка й започва през 2007 г., но след три години - през 2010-а, Министерството на здравеопазването, въпреки гарантираните средства, не е купило нито един нов медицински автомобил. Обновяването започва отново през 2009 г., за да спре пак неочаквано през 2015-а.От всичко това страдат пациентите, а тези на Спешната помощ са най-тежките. От една страна, това са хора, пострадали при инциденти, катастрофи и други спешни състояния, пряко застрашаващи живота. От друга, нейни пациенти са самотно живеещите и откъснати от света възрастни хора. Независимо обаче че те са стари и със занемарено здраве поради липса на средства и достъп до специализирана помощ, това не означава, че те са втора категория.Доброто в случая е, че в сектора спешност, независимо от неотговарящото на труда, напрежението и отговорността заплащане работят качествени и сърцати лекари. Те заслужават поклон. Уважение и зачитане на човешкото достойнство обаче заслужават и пациентите, за които линейката се равнява на цяла университетска болница.Редно е, когато се говори и се прави реформа в един или друг сектор на здравеопазването, да не се забравя точно тези хора. Защото сред тях може да са нашите родители, нашите баби и дядовци, а някой път може би и самите ние.\n\n\n                    ", "date": "2017.11.05", "title": "SOS операция с... уазка"}
{"url": "http://www.monitor.bg/a/view/81234-15-%D1%80%D0%B0%D0%BD%D0%B5%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BD%D0%B0-%D0%BA%D1%8E%D1%80%D0%B4%D1%81%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%94%D1%8E%D1%81%D0%B5%D0%BB%D0%B4%D0%BE%D1%80%D1%84/", "text": "\n                    Най-малко 15 полицаи са били ранени при сблъсъци с кюрдите, провели вчера демонстрация по улиците на германския град Дюселдорф в подкрепа на забранената в Германия Кюрдска работническа партия, съобщи списание \"Шпигел”\n\nСпоред изданието протестиращите носели плакати с лика на лидера на ПКК Абдуллах Йоджалан и отказали да се разпръснат, както били призовани от полицията, след което започнали да замерят служителите й с различни предмети.\n\nВ отговор полицията използвала сълзотворен газ. От ранените 15 полицаи трима са със сериозни наранявания.\n\nСпоред ДПА в демонстрацията са участвали около 6000 души, девет от тях са арестувани, а двама са ранени.\n                    ", "date": "2017.11.05", "title": "15 ранени полицаи на кюрдски протест в Дюселдорф"}
{"url": "http://www.monitor.bg/a/view/2765-3-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D0%B8%D0%BB%D0%BC%D0%B0-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD%D0%B8-%D0%B7%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%84%D0%B8%D0%BB%D0%BC%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0/", "text": "\n                    Европейската филмова академия и EFA Productions обявиха на фестивала в Севиля номинациите във всички категории за 30-те европейски филмови награди, които ще се връчат на официална церемония на 9 декември в Берлин.\n\nЗа пръв път в историята на наградите 3 български филма ще претендират за Европейска филмова награда.\n\n\"Безбог\" на Ралица Петрова е номиниран за европейско откритие на годината. Филмът стартира в Локарно, където спечели голямата награда, след което триумфира на редица световни и национални фестивали. Спечели \"Златна роза\" за най добър филм във Варна и Голямата награда на София Филм Фест 2017.\n\n\"Пощальонът\" на Томислав Христов, участвал с успех на фестивала IDFA в Амстердам, е номиниран за европейска филмова награда за документален филм. Българското документално кино отново се заяви на най-високата европейска сцена след номинациите на Адела Пеева за \"Чия е тази песен?\" и \"Развод по албански\".\n\nЗа първи път български филм е сред номинациите за най-добра европейска комедия. Копродукцията на Белгия, Холандия и България и почти изцяло снимана у нас, \"Белгийският крал\", ще се бори за комедийния приз, като има сериозни шансове за успех. Тандемът Петер Бросенс и Джесика Удуърт стартираха своето бляскаво световно кралско турне във Венеция и вече обмислят продължение, което да отрази динамичните процеси, случващи се на Стария континент и в света.\n\nСред номинациите за най-добър европейски филм са \"Нелюбов\" на Андрей Звягинцев, \"120 удара в минута\" на Робен Кампийо, \"Другата страна на надеждата\", творбата на Аки Каурисмаки, която беше представена на българската публика в програмата на 21-вия София Филм Фест през март и която може да се види в арт кината на София и страната, \"On Body And Soul\" на унгарската режисьорка Илдико Еньеди, спечелил \"Златна мечка\" в Берлин, както и \"Квадратът\" на Рубен Остлунд, носител на \"Златната Палма\" от Кан 2017\n                    ", "date": "2017.11.05", "title": "3 български филма номинирани за Европейската филмова награда"}
{"url": "http://www.monitor.bg/a/view/14054-%D0%98%D0%BD%D0%B2%D0%B0%D0%B7%D0%B8%D1%8F-%D0%BE%D1%82-%D0%BF%D1%83%D1%85%D1%87%D0%B5%D1%82%D0%B0/", "text": "Дивото зове при якетата, шапките и обувките\n                    Есента вече е факт. Най-добрият ни приятел в студа е якето, а в модната 2017 година то е водещ акцент. Световноизвестните дизайнери загатват, че през този сезон независимо от материята и дължината на връхната ни дреха, тя задължително трябва да има пухен акцент. „Монитор“ направи бърз преглед на якетата и аксесоарите, които ще диктуват модните тенденции: Шлиферите като че ли винаги са на почит паднат ли първите есенни листа. През този сезон те обаче навлизат в ново измерение. Традиционните платове са изместени от кожата. Може да избирате между всякакви цветове и щампи, но топпредложение е изчистен черен шлифер с топла яка от пух. Големите имена в модната индустрия вече дадоха жокер и за по-екстравагантни модели. Лейбълът Maison Margiela например представи шлифери със змийски елементи. За да сте в крак с модата, трябва да се възнаградите с нова връхна дреха, която да отговаря на гамата на есенните листа. Топпредложение е коженото яке, с което никога не можете да сгрешите. Макар черният цвят винаги да е рационален избор, рискувайте с червено, жълто, цвят „горчица“ или ненатрапчиво зелена дреха. Най-голямо впечатление на околните ще направите, ако връхната ви дреха се слива с пейзажа от паднали листа. Освен с кожено яке, може да се оборудвате с шлифер в същата цветова гама. И тук, разбира се, важното е да намерите връхна дреха, чиято яка е пухена. Ако сте предполагали, че малките пухкави елечета, наподобяващи животинска козина, най-накрая са напуснали модния подиум – лъжете се. Тези кокетни жилетки продължават да диктуват тенденциите. Те не предпазват много от студа, но сгряват душата след множеството комплименти и завистливи погледи, които ще си заслужите. През есента обаче избягвайте маневрата да носите елечетата си върху кожени якета, а ги слагайте само върху изчистени блузи и стилни ризи. Елегантното палто е най-добрият избор за плавния преход между есен и зима. Тази година обаче то трябва да е с яка от пух или такава гугла. Световноизвестните брандове като Marc Jacobs вече отправиха такъв тип предложения, а зад граница те се приеха с отворени обятия. Що се отнася до гамата, заложете на меки цветове. Подходящи нюанси са светлорозовото, бежовото, шампанското и бледосиньото. Шапките оглавяват класацията за най-стилни аксесоари този сезон. Диктаторите във фешън индустрията вече дадоха своето мнение по въпроса, като фаворити са кожените барети на Dior и предложените от лейбъла Coach 1941 шапки с пух. С такава ще сме хем в крак с модата, хем предпазени от студения вятър. Топпредложения са и изцяло пухените шапки, които напомнят за ретро тенденциите от далечна Русия.Що се отнася до обувките? Те също трябва да са пухени, удобни и красиви. Високият ток отново отстъпва на платформата, а над нея трябва да има пух. Ако заложите на чизми или ботуши, тяхната горна част също трябва да следва тенденцията. Макар за някои да се явява като кич, тази инвазия се отрази и на чантите. У нас те още се възприемат трудно, но много модни колекции отправиха предложения с чанти, напомнящи по-скоро декоративна възглавничка, отколкото клъч или кокетна раничка. \n\n\n                    ", "date": "2017.11.05", "title": "Инвазия от пухчета"}
{"url": "http://www.monitor.bg/a/view/75034-%D0%9A%D0%B0%D0%B4%D0%B5%D1%82%D0%BA%D0%B8%D1%82%D0%B5-%D0%BD%D0%B8-%D1%81-%D0%B1%D1%80%D0%BE%D0%BD%D0%B7-%D0%BE%D1%82-%D0%A1%D0%B0%D0%B1%D1%8F%D1%82%D0%B0-%D0%BD%D0%B0-%D0%95%D1%82%D1%80%D0%BE%D0%BF%D0%BE%D0%BB%D1%81%D0%BA%D0%B8/", "text": "\n                    Йоана Илиева, Елица Станимирова, Теодора Вутова и Габриела Захаринова спечелиха бронзовите медали в отборната надпревара за кадетки от международния турнир по фехтовка „Сабята на Етрополски“. В изключително драматичен мач в събота вечерта в столичната зала „София“ нашите победиха втория отбор на Украйна. Решаващи за успеха се оказаха тактиката на треньора Ивайло Воденов и отличната игра на носителката на Европейската купа за миналата година Йоана Илиева, която при последното си излизане на пътеката успя да обърне резултата от 33:40 до 45:42 в наша полза. Българките са водачки във временното класиране за Европейската купа, след като преди седмица спечелиха надпреварата в Лондон. „Сабята на Етрополски“ бе 5-и кръг от веригата, а до края й остават още 3.Отборната титла при кадетките спечели първият тим на Украйна, отстранил нашите на полуфинала, а втори остана съставът на Турция.Почетната стълбичка при кадетите индивидуално бе окупирана от представители на Унгария. Шампион стана Матиас Баакен, следван от сънародниците си Балаз Кайзер (сребро) и носителите на бронзови медали Кристиян Раб и Конрад Ондрик. Най-напред от българите се нареди Христо Ефимов - 5-ти.Призьорите бяха наградени от министъра на младежта и спорта Красен Кралев. Той връчи наградата и на Тодор Стойчев, който е носител на комплексната Европейска купа до 14 години за 2017 г.Днес турнирът \"Сабята на Етрополски\" продължава с отборната надпревара при кадетите и индивидуалната при кадетките.В състезанието участват 271 млади фехтовачи от 21 държави, а в отборната надпревара се включиха повече от 60 тима.\n\n\n                    ", "date": "2017.11.05", "title": "Кадетките ни с бронз от „Сабята на Етрополски“"}
{"url": "http://www.monitor.bg/a/view/52077-%D0%9A%D0%BB%D0%BE%D0%BF-%D1%81%D0%B1%D1%8A%D0%B4%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%BC%D0%B5%D1%87%D1%82%D0%B0/", "text": "\n                    Мениджърът на „Ливърпул“ Юрген Клоп сбъдна детската мечта на вратаря Симон Миньоле. Стражът на „мърсисайдци“ имаше трудности да изрази връхлетелите го емоции, след като за първи път изведе тима с капитанската лента на ръка. Това се случи при съботната победа с 4:1 над „Уест Хем“ във Висшата лига. Шансът пред белгиеца се откри заради контузията на титулярния капитан Джордан Хендерсън. Неговият подгласник – Джеймс Милнър, пък бе оставен резерва и така голямата отговорност падна върху плещите на 29-годишния играч.„Разбрах само час преди началото на мача, когато стъпихме в съблекалнята. Бях доста изненадан, призна си Миньоле. - Това е голяма чест. Още не мога да осъзная какво се случи. Това бе нещо, за което мечтаех като малко дете – да бъда капитан на отбор от Висшата лига. Да го постигна в „Ливърпул“, е просто невероятно. Много съм радостен от този миг и направо нямам думи”, допълни белгийският национал.Стоук Сити - Лестър 2:2, Хъдърсфийлд - Уест Бромич 1:0, Нюкасъл - Борнемут 0:0, Саутхемптън - Бърнли 0:1, Суонси - Брайтън 0:1, Уест Хем - Ливърпул 1:4Днес: Тотнъм - Кристъл Палас, Манчестър Сити - Арсенал, Челси - Манчестър Юнайтед, Евертън - Уотфорд\n 1. Манчестър Сити 10 9 1 0 35:6 28 точки\n 2. Манчестър Юнайтед 10 7 2 1 23:4 23\n 3. Тотнъм 10 6 2 2 19:7 20\n 4. Челси 10 6 1 3 18:10 19\n 5. Арсенал 10 6 1 3 19:13 19\n 6. Ливърпул 11 5 4 2 21:17 19\n 7. Бърнли 11 5 4 2 10:9 19\n 8. Брайтън 11 4 3 4 11:11 15\n 9. Уотфорд 10 4 3 3 15:18 15\n10. Хъдърсфийлд 11 4 3 4 8:13 15\n11. Нюкасъл 11 4 2 5 10:10 14\n12. Лестър Сити 11 3 4 4 16:16 13\n13. Саутхемптън 11 3 4 4 9:11 13\n14. Стоук Сити 11 3 3 5 13:22 12\n15. Уест Бромич 11 2 4 5 9:14 10\n16. Борнемут 11 3 1 7 7:14 10\n17. Уест Хем 11 2 3 6 11:23 9\n18. Суонси 11 2 2 7 7:13 8\n19. Евертън 10 2 2 6 7:20 8\n20. Кристъл Палас 10 1 1 8 4:21 4\n\n\n                    ", "date": "2017.11.05", "title": "Клоп сбъдна детска мечта"}
{"url": "http://www.monitor.bg/a/view/32955-%D0%90%D0%BB%D0%BA%D0%B0%D1%81%D0%B5%D1%80-%D0%BE%D1%82%D1%81%D1%80%D0%B0%D0%BC%D0%B8-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    „Барселона“ увеличи аванса си на върха в Примера дивисион, след като победи с 2:1 на „Камп Ноу“ „Севиля“ в двубой от 11-ия кръг. Два гола за каталунците отбеляза Пако Алкасер (23, 65), а за гостите почетно се разписа аржентинецът Гуидо Писаро (59).Двубоят влезе в историята под №600 за мегазвездата на „Барселона“ Лионел Меси, който обаче не успя да отбележи юбилея с попадение, но за сметка на това получи единствения жълт картон в мача. С успеха „Барса“ събра 31 точки и има с 4 повече от втория „Валенсия“.След края на мача медиите в Испания побързаха да изчислят, че Алкасер е вкарал попаденията си за 285 игрови минути - тоест, нужни са му средно 95 за един гол, докато статистиката на Суарес далеч не е толкова впечатляваща. Уругваецът е бил на терена 1252 минути и съответно е вкарвал гол на всеки 417.Феновете на „Барселона“ пък с охота отчетоха факта, че Алкасер с пет удара в очертанията на противниковата врата през сезона в Примера дивисион вече има два гола, докато Роналдо още е само с 1, и то при положение че е стрелял цели 39 пъти.\nВаленсия - Леганес 3:0, Депортиво - Атлетико Мадрид 0:1, Алавес - Еспаньол 1:0, Барселона - Севиля 2:1, Бетис - Хетафе 2:2\nПо-късно днес: Леванте - Жирона, Селта - Атлетик Билбао, Виляреал - Малага, Реал Сосиедад - Ейбар, Реал Мадрид - Лас Палмас\n 1. Барселона 11 10 1 0 30:4 31 точки\n 2. Валенсия 11 8 3 0 30:11 27\n 3. Атлетико Мадрид 11 6 5 0 16:6 23\n 4. Реал Мадрид 10 6 2 2 19:9 20\n 5. Севиля 11 6 1 4 12:11 19\n 6. Виляреал 10 5 2 3 16:11 17\n 7. Леганес 11 5 2 6 9:8 17\n 8. Бетис 11 5 2 4 21:20 17\n 9. Реал Сосиедад 10 4 2 4 21:20 14\n10. Хетафе 11 3 4 4 15:13 13\n11. Еспаньол 11 3 4 4 9:13 13\n12. Леванте 10 2 5 2 11:13 12\n13. Жирона 10 3 3 4 11:15 12\n14. Селта Виго 10 3 2 5 19:16 11\n15. Атлетик Билбао 10 3 2 5 10:12 11\n16. Депортиво 11 3 2 6 13:20 11\n17. Ейбар 10 2 1 6 5:22 8\n18. Алавес 11 2 0 9 5:16 6\n19. Лас Палмас 10 2 0 9 8:25 6\n20. Малага 10 1 1 8 6:21 4\n\n\n                    ", "date": "2017.11.05", "title": "Алкасер отсрами „Барселона“"}
{"url": "http://www.monitor.bg/a/view/80122-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8-%D0%9F%D0%BE%D1%81%D1%82%D0%B8%D0%B3%D0%BD%D0%B0%D1%85%D0%BC%D0%B5-%D0%B2%D0%B0%D0%B6%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%81%D0%B0%D0%BC%D0%BE%D1%87%D1%83%D0%B2%D1%81%D1%82%D0%B2%D0%B8%D0%B5/", "text": "Акрапович: За моята система нямам класни играчи\n                    Наставникът на „Левски“ Делио Роси остана доволен от победата на тима си над „Локомотив“ (Пд) с 1:0 на „Герена“ в събота. Той обяви, че успехът е бил напълно заслужен и е важен за самочувствието на тима му.С гола на Жорди Гомес в 38-ата муните „сините“ прекъснаха серията си от две поредни срещи без успех. Домакините изиграха най-добрия си мач през последните седмици, въпреки че останаха с човек по-малко в 42-ата минута, когато Иван Горанов получи директен червен картон. „Левски“ пропусна четири чисти положения след почивката, което можеше да се окаже фатално, тъй като в 92-ата минута „Локомотив“ можеше да стигне до точката, ако Николай Йорданов бе отсъдил дузпа, след като Холмар Ейолфсон спря с ръка удар по посока на вратата.„С човек по-малко създадохме доста повече положения, отколкото в други мачове. Адаптирахме се към отделните качества на футболистите, но трябва да работим още много. Важна е победата. Всеки успех дава самочувствие”, коментира след срещата Делио Роси.„Опитахме нова система, нова постройка на игра. Има какво да се подобрява, но аз съм щастлив, че спечелихме”, заяви и голмайсторът Гомес.„Когато си в „Левски“, трябва да си свикнал на напрежение и няма какво да се оправдаваме. Просто трябва да се трудим и да играем по-добре. Ще тренираме и ще се борим до край, за да настигнем „Лудогорец\", каза и халфът Васил Панайотов.Новият наставник на „Локомотив“ (Пловдив) Бруно Акрапович пък изрази мнение, че “смърфовете” нямат необходимата класа, за да играят в неговата схема - 4-3-3. Босненецът все пак смята, че отборът му се е представил на прилично ниво, въпреки загубата.„Получихме лек гол, след което опитахме да се противопоставим, но не успяхме да вземем нищо. Имаше възможност да стигнем и до равен резултат. Нямам футболисти, които да имат качества, с които и при половин шанс да вкарат гол. За моята система нямам класни играчи. На определни позиции имаме неодостатъци. Трябва да се работи на физическо ниво“, заяви Акрапович.Разочарован от загубата бе капитанът на пловдивчани Пламен Крумов, който празнува 32-рия си рожден ден в деня на мача. Бранителят призна, че \"сините\" са имали повече положения, но смята, че отборът му е бил ощетен, като не е била отсъдена чиста дузпа в негова полза в края.„Новият треньор е емоционален човек, който вярва в нас, мотиватор е, има интересни идеи за футбола. След повече работа ще изглеждаме все по-добре\", допълни Крумов. \n\n\n                    ", "date": "2017.11.05", "title": "Делио Роси: Постигнахме важна победа за самочувствие"}
{"url": "http://www.monitor.bg/a/view/58696-%D0%A0%D0%BE%D0%B1%D0%B5%D0%BD-%D0%B7%D0%B0%D0%B4%D0%BC%D0%B8%D0%BD%D0%B0-%D0%95%D0%BB%D0%B1%D0%B5%D1%80-%D0%BF%D0%BE-%D0%B3%D0%BE%D0%BB%D0%BE%D0%B2%D0%B5-%D0%B7%D0%B0-%D0%91%D0%B0%D0%B9%D0%B5%D1%80%D0%BD/", "text": "Холандецът вече има на сметката си 93 попадения\n                    Ариен Робен вече е чужденецът с най-много голове с екипа на „Байерн“. Холандецът откри резултата при победата с 3:1 над „Борусия“ в Дормунд и по този начин стана стрелец №1. „Лалето“ блесна в 17-ата минута на „Сигнал Идуна Парк“, препарирайки с левия си крак вратаря на домакините Роман Бюрки. В 37-ата минута „Байерн“ нанесе своя втори удар в мача. Точен бе Роберт Левандовски, който засече центриране на Кимих и удвои.След почивката головите ситуации намаляха значително. Първата такава се откри пред Левандовски, но полякът пропусна сам срещу Бюрки. В 67-ата минута грандът от Мюнхен стигна до трети гол. Давид Алаба центрира отляво, след което нито Левандовски, нито Хамес успяха да докоснат топката, но тя все пак влетя във вратата на „Борусия“. До края Барта вкара почетно попадение за домакините в 87-ата минута.Във временното класиране „Байерн“ е лидер с актив от 26 точки, следван от РБ Лайпциг с 22. „Борусия“ (Дортмунд) заема 3-ото място с 20 пункта.Голът на Робен бе 93-и негов за най-успешния германски клуб в Бундеслигата. Така \"лалето\" успя да изпревари бразилеца Джоване Елбер, с когото делеше върха. Освен това Ариен задмина Вили Липенс и вече е най-успешният холандец в германския елит.\"Ариен е играч от световна класа. Той е пример за много играчи със своя професионализъм. Живее за футбола. Изключителен отборен играч, който е офанзивен, но работи и в защита. Много съм доволен от него\", каза треньорът Юп Хайнкес, който подари капитанската лента на Робен в мача срещу „Борусия“.Ръководството на „Байерн“ пък обмисля дали да не предложи нов договор на 33-годишния Робен. Той вече има 8 сезона зад гърба си в клуба, но заради контузии е пропуснал над 100 мача.\n\n\n                    ", "date": "2017.11.05", "title": "Робен задмина Елбер по голове за „Байерн“"}
{"url": "http://www.monitor.bg/a/view/72462-%D0%9A%D0%B0%D0%BC%D0%B1%D1%83%D1%80%D0%BE%D0%B2-%D0%BD%D0%B0-%D0%B3%D0%BE%D0%BB-%D0%BE%D1%82-%D1%82%D0%BE%D0%BF-3-%D0%BF%D1%80%D0%B8-%D1%81%D1%82%D1%80%D0%B5%D0%BB%D1%86%D0%B8%D1%82%D0%B5/", "text": "\n                    Мартин Камбуров отбеляза четвъртия си гол с екипа на „Берое“ при равенството с „Дунав“ (1:1) от 15-ия кръг на Първа лига. Така той се приближава все повече до място в тройката на вечната голмайсторска ранглиста на България.Камбуров вече има 193 попадения в родния елит в богатата си кариера. 37-годишният таран е само на един гол от третия в класирането - легендата на „Ботев“ (Пд) Динко Дерменджиев.Ако продължава да бележи, таранът на „Берое“ може още до края на годината да задмине Дерменджиев, а скоро след това да измести и втория в класирането Наско Сираков, който има 196 гола на сметката си. Недостижим на върха във вечната ранглиста е Петър Жеков, който е пронизвал 253 пъти противниковите мрежи.Срещу „Дунав“ Камбуров откри за 1:0 в 50-ата минута на мача, а девет по-късно Мирослав Будинов изравни. В хода на срещата новият треньор на русенци Малин Орачев извърши две принудителни смени, тъй като травми получиха вратарят Станислав Антонов и голмайсторът Будинов. Първият бе контузен в края на първата част след удар в коляното от Камбуров, а вторият напусна игра след шпагат в глезена на Иван Иванов.Бесен на своите след равенството бе треньорът на домакините Александър Томаш. „Нашите футболисти трябва да осъзнаят в какъв отбор са и че всеки един ден в този клуб е празник за тях. Защото има играчи, които не заслужават да носят фланелката на този отбор. Разочарован съм от играта през по-голямата част от мача. С много хора ще подхождам по различен начин”, закани се Томаш след срещата.\n\n\n                    ", "date": "2017.11.05", "title": "Камбуров на гол от топ 3 при стрелците"}
{"url": "http://www.monitor.bg/a/view/59904-%D0%A5%D1%83%D0%B1%D1%87%D0%B5%D0%B2-%D1%81-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D1%80%D0%BE%D0%BA%D0%B0%D0%B4%D0%B0-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F/", "text": "\n                    Селекционерът на България Петър Хубчев направи промяна в състава на националния тим преди контролата със Саудитска Арабия, която ще се играе на 13 ноември в Лисабон.В последния момент преди лагера от тима отпадна Ивайло Чочев. Халфът на „Палермо“ направи много силен мач в Серия „Б“ в събота, но явно се е контузил и няма да е на линия за битката с участника на Мондиал 2018. На негово място Хубчев извика друг подвизаващ се в Италия футболист, но в елитния „Кротоне“ - Александър Тонев.Утре Хубчев събира избраниците си за лагер на Националната футболна база в Бояна.Ето и групата за мача в Лисабон: Пл. Илиев (Астра), Бл. Макенджиев (Пирин); В. Божиков (Слован), Н. Бодуров (ЦСКА-София), Цв. Панов (Ботев Пд), Антон Недялков (ЦСКА-София); Ал. Цветков (Черно море), Ст. Манолев (ЦСКА-София), Ал. Тонев (Кротоне), С. Славчев (Лехия), Г. Костадинов (Макаби Х), М. Райнов (Берое), М. Александров (Арсенал Т), Т. Неделев (Ботев Пд), И. Димитров (Славия), И. Минчев (Славия), Ив. Попов (Спартак М), Г. Миланов (ЦСКА М), Сп. Делев (Погон), Ан. Гълъбинов (Дженоа).\n\n\n                    ", "date": "2017.11.05", "title": "Хубчев с „италианска“ рокада в националния"}
{"url": "http://www.monitor.bg/a/view/83864-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%BC%D0%BE%D1%82%D0%BE%D1%80%D0%B0-%D0%BD%D0%B0-%D0%94%D0%BE%D0%BA%D1%82%D0%BE%D1%80%D0%B0/", "text": "\n                    Асът на „Мерцедес” Люис Хамилтън спечели преди броени дни четвъртата си титла във Формула 1, след което за пореден път потвърди на практика думите си, че обича и да се забавлява в кокпита на болида си. Този път той направи това на традиционния фестивал на високите скорости в Барбадос, където си организира импровизирана надпревара с неназован мотоциклетен ас, яхнал мотор „Ямаха” R1, като този, с който Валентино Роси-Доктора участва в шампионата на Мото GP.В състезанието имаше и голяма доза закачка. Британецът, седнал в болида за 2016 година, даде на конкурента си на две колела аванс от три секунди, като, естествено, целта беше крайната победа на финала. В първата част от трасето, изпълнена с остри завои, мотористът успяваше да поддържа аванса си, но на последвалата по-дълга права Хамилтън изпревари конкурента си. Последва нова серия завои, в която „Ямахата” пак се стрелна напред, но това продължи само до старт-финалната права. Там болидът „Мерцедес” затвори обиколката безапелационно пръв.Импровизираната надпревара беше разпространена и на клип в социалните мрежи, а феновете на Формула 1 изпаднаха в див възторг. „Обичам много моторите, но болидите във Формула 1 винаги ще са по-бързи”, коментира кратко от своя страна самият Хамилтън.\n\n\n                    ", "date": "2017.11.05", "title": "Хамилтън изпревари мотора на Доктора"}
{"url": "http://www.monitor.bg/a/view/79045-%D0%9F%D1%80%D0%B8%D0%B7%D0%BD%D0%B0%D1%85%D0%B0-%D0%91%D0%B5%D0%BA%D0%B5%D1%80-%D0%B7%D0%B0-%D1%81%D0%BF%D0%BE%D1%80%D1%82%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0/", "text": "\n                    Символът на мъжкия тенис на Германия Борис Бекер беше отличен с наградата „Легенда на спорта”. Трофеят му беше връчен на традиционния бал на спортния печат във Франкфурт.„Изключително съм щастлив, че съм удостоен с този приз, каза Бекер. – Спортът ме направи това, което съм в момента, независимо дали в добри или в лоши времена.” Що се отнася до самата награда, той допълни: „Още преди да ми връчат трофея ме предупредиха, че е много тежък. Това наистина е така.”Бившият ас на ракетата беше обявен за спортна легенда още през 2008 година. Тогава обаче трикратният шампион на „Уимбълдън” не можа да присъства на тържеството и да си получи наградата, защото имаше други ангажименти.През 2014 г. организаторите пък смениха наградата, като учредиха приза „Спортен Пегас”. Същевременно те се обединиха около идеята, че Бекер заслужава по-специален приз заради приноса си към спорта в Германия.Церемонията по награждаването вероятно малко е отклонила Борис Бекер от проблемите му. Той обяви банкрут, дължи 61 млн. евро и е преследван от кредитори и съдии изпълнители. „Сега не искам да говоря за тази ситуация”, каза легендата.\n \n\n\n                    ", "date": "2017.11.05", "title": "Признаха Бекер за спортна легенда"}
{"url": "http://www.monitor.bg/a/view/2550-%D0%9C%D1%8A%D1%80%D0%B8-%D0%B7%D0%B0%D0%BA%D0%BE%D0%B2%D0%B0-%D0%BA%D0%B0%D1%80%D0%B5-%D1%82%D0%B8%D1%82%D0%BB%D0%B8-%D0%B2-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD/", "text": "Стоилов намекна за раздяла с „Астана“\n                    Станимир Стоилов и „Астана“ станаха за четвърти пореден път шампиони на Казахстан. Воденият от българския специалист отбор стигна до успеха в последния, 33-и кръг, след победа с 2:0 над „Акжайик“. Това бе напълно достатъчно и „Астана“ триумфира с точка преднина пред „Кайрат“.В герой се превърна конгоанската перла Жуниор Кабананга, който реализира и двете попадения. До първия му гол в 51-ата минута „Астана“ губеше титлата, но след това всичко си дойде на мястото. В даденото от съдията продължение Кабананга подпечата златните медали със своя 17-и гол за сезона. Вицешампионите от „Карайт“ се наложиха с 3:2 над „Актобе“.Преслав Йорданов пък реализира първия хеттрик в кариерата си в професионалния футбол. Той влезе като резерва на почивката и се разписа три пъти при победата с 3:2 на „Ордабаси“ над гостуващия „Окжетпетс“. Така „Ордабаси“ се окичи с бронзовите медали.Тимът на „Кайсар“, воден от Стойчо Младенов, стигна до успех с 1:0 като гост над „Тараз“ и завърши първенството на шесто място.Въпреки титлата, бъдещето на Мъри в „Астана“ изглежда доста несигурно. За това намекна самият треньор.„Много се радвам, че спечелихме шампионата. Работихме много и трудът ни даде резултат. Не всеки може да стане шампион четири поредни пъти. Поздравявам феновете с този успех. Титлата е за тях. Не знам дали ще остана тук. Клубът има доста задължения към нас. Към днешна дата нямам предложение за нов договор, но за сметка на това оферти имам доста“, заяви Стоилов.Освен четирите титли Стоилов има на сметката си Купа и Суперкупа на Казахстан, както и пробив в групите на Шампионската лига. \n\n\n                    ", "date": "2017.11.05", "title": "Мъри закова каре титли в Казахстан"}
{"url": "http://www.monitor.bg/a/view/83437-%D0%92%D0%B5%D0%BD%D1%86%D0%B8-%D0%A5%D1%80%D0%B8%D1%81%D1%82%D0%BE%D0%B2-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%BE%D0%B1%D1%8A%D1%80%D0%BD%D0%B5-%D0%91%D0%93-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    Венци Христов не успя да помогне на своя СКА „Хабаровск“ срещу гостуващия „Арсенал“ в мач от 16-ия кръг на руската „Премиер лига“. Нападателят се появи 12 минути преди последния съдийски сигнал, но така и не промени нищо и домакините загубиха с 1:2. Михаил Александров игра цял мач за победителите. СКА „Хабаровск“ е на последно място, докато Александров и компания са шести.Бившият ас на „Левски“ Владимир Гаджев игра 90 минути за „Анотрозис“ при разгрома с 5:1 над „Олимпиакос“ (Никозия) в мач от първенството на Кипър. Другият българин в състава на „Анортозис“ Иван Бандаловски остана резерва. Тимът на нашите е лидер с 23 точки.В същото време националът ни Страхил Попов изигра цял мач при домакинското равенство на своя „Касъмпаша“ срещу „Бурсаспор“. Драматичният двубой от 11-ия кръг на Турската суперлига завърши 2:2. Попов асистира за втория гол на своя отбор. В класирането „Касъмпаша“ е на 13-о място с актив от 12 точки.\n\n\n                    ", "date": "2017.11.05", "title": " Венци Христов не успя да обърне БГ дербито на Русия"}
{"url": "http://www.monitor.bg/a/view/42144-%D0%A3%D0%B0%D0%B9%D0%BB%D0%B4%D1%8A%D1%80-%D0%BD%D0%BE%D0%BA%D0%B0%D1%83%D1%82%D0%B8%D1%80%D0%B0-%D0%A1%D1%82%D0%B8%D0%B2%D1%8A%D1%80%D0%BD-%D0%B8-%D0%BE%D0%B1%D1%8F%D0%B2%D0%B8-%D0%B2%D0%BE%D0%B9%D0%BD%D0%B0-%D0%BD%D0%B0-%D0%94%D0%B6%D0%BE%D1%88%D1%83%D0%B0/", "text": "Стига бой със селяни, искам Краля, обяви шампионът\n                    Шампионът в тежка категория на Световния боксов съвет (WBC) Деонтей Уайлдър защити безкомпромисно титлата си за шести път. На гала вечерта в Бруклин той нокаутира влезлият в ролата на претендент канадец Бърмейн Стивърн още в първия рунд. Преди това американецът, който има вече 39 победи от 39 мача, 38 с нокаут, свали съперника си на пода на ринга цели три пъти. Накрая му вкара изключително тежък десен прав в брадата, с което го извади от строя. Реферът на ринга Артър Марканте се хвърли между двамата и успя със завидна смелост да спре високият 210 см сякаш побеснял шампион и да го прати в ъгъла му.Традиционните закани между съперниците преди мача обещаваха далеч по-интересен двубой. Стивър все пак беше единственият боксьор, стигнал до последния гонг и загубил по точки от Уайлдър през 2015 г. Той обаче не беше се бил почти 2 години заради проблеми с допинг. И смени в последния момент също хванатия с допинг кубинец Луис Ортис, който изгледа тъжно мача от трибуните.Влизането на боксьорите също беше впечатляващо. Шампионът се придвижи към арената на битката с бронзова маска, костюм в стил \"бойни доспехи\" под звуците живото изпълнение на популярния рапър 50 Cent. Край него пък промоутар №1 Дон Кинг размахваше флагчетата на САЩ и Канада и с многозначителни жестове показваше колко рискуват и двамата му боксьори. Всичко обаче приключи светкавично - Уайлдър показа, че няма намерение нито да осигури зрелище за 10 924-те фенове по трибуните и милиони пред екраните, нито да дава шанс на противника си.След мача шампионът на най-престижната боксова организация WBC се върна на любимата си тема - мач за обединение на титлите с носителя на останалите три - на IBF, WBA и IBO Антъни Джошуа.\"Вече чакам тази битка прекалено дълго. Обявявам ти война Джошуа, закани се той качен на въжетата си в своя ъгъл. Кралете на преследват селяните. Кралете се изправят срещу крале! Стига битки със селяни. Искам Джошуа! Ако той не ми предложи битка, имаме и други планове. Светът иска Джошуа, светът иска Уайлдър, аз искам Джошуа. Без повече криеници, без повече извинения. Кажи датата, не чакай!\"\n\n\n                    ", "date": "2017.11.05", "title": "Уайлдър нокаутира Стивърн и обяви война на Джошуа"}
{"url": "http://www.monitor.bg/a/view/26666-%D0%9D%D0%B5%D1%84%D1%82%D0%BE%D1%85%D0%B8%D0%BC%D0%B8%D0%BA-2010-%D0%BF%D1%83%D1%81%D0%BA%D0%B0-%D0%B5%D0%B2%D1%82%D0%B8%D0%BD%D0%B8-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    От утре в Бургас се продават билетите за мача от Шампионската лига по волейбол между носителя на титлата на България \"Нефтохимик 2010\" и германския \"Фридрихсхафен\". Двубоят в зала \"Младост\", с който бургазлии стартират в най-престижния евротурнир, е на 8 ноември от 19.00 ч., а реваншът - на 12-и в Германия.Билетите за сблъсъка са не изключително ниски цени - по 5 лв. за възрастни и по 3,00 за студенти и пенсионери. Те се продават с предварителна заявка днес от 9 до 16 ч. в офиса на \"Нефтохимик\" и ще се получават там от 16.00 до 17.00 ч. „Интерес има. В града вече се интересуват за билети. Ще видим в понеделник, когато започне продажбата”, сподели пред bgvolleyball.com мениджърът на клуба Огнян Томов.За да отговори на условията на евротурнира, клубът трябваше да направи няколко бързи реконструкции в зала \"Младост\". Бяха монтирани две нови електронни табла, до сряда ще бъде увеличен и броят на седалките, с което ще се увеличи капацитетът на спортното съоръжение. Това беше задължително условие, ако тимът прескочи първата фаза на турнира, но от ръководството побързаха да го изпълнят, показвайки доверие във възможностите на волейболистите.Дебют в Шампионската лига за \"Нефтохимик 2010\" ще направи украинският диагонал Олександър Стаценко. На този етап той все още не може да бъде картотекиран за участие в Националната волейболна лига, но няма никакви пречки да играе в международните мачове.\n\n\n                    ", "date": "2017.11.05", "title": "\"Нефтохимик 2010\" пуска евтини билети за феновете"}
{"url": "http://www.monitor.bg/a/view/33243-%D0%A1%D0%BA%D1%80%D0%B8%D0%BC%D0%BE%D0%B2-%D0%BD%D0%BE%D1%81%D0%B8-7%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%9D%D0%9E%D0%92%D0%90-%D0%B2-%D0%A0%D1%83%D1%81%D0%B8%D1%8F/", "text": "Гибона срещу Алекно за Купата\n                    Тодор Скримов и неговият НОВА (Новокуйбишевск) записаха 7-а победа в руската волейболна Суперлига - над \"Газпром-Югра\" (Самотлор) с 3:2 (-26, 22, 20, -21, 3) в 9-ия кръг. Скримов направи отличен мач, завърши с 18 точки (1 ас), а най-резултатен с 19 т. (2 аса, 4 блока) беше Романас Шкулявичус. НОВА е на трето място в класирането, а тимът на Самотлор - на 9-о. В 10-ия кръг НОВА посреща шампиона \"Зенит\" (Казан).За \"Зенит\", воден Владимир Алекно, олимпийски шампион от Лондон '12 със \"сборная\", предстои и друг сблъсък с българско участие. Той ще е срещу \"Локомотив\" (Новосибирск) с наставник старши треньора на националите ни Пламен Константинов в полуфинала за Купата на Русия. В другия полуфинал са \"Белгородие\" (Белгород) с Николай Николов в състава и \"Кузбас\" (Кемерево). Мачовете са на 2 и 3 декември в Белгород.Националката ни Емилия Димитрова стана топреализатор за победата на \"Бурса Буюкшекер\" над \"Бешикташ\" с 3:0 (14, 19, 18) в 6-ия кръг на турския шампионат. Тя завърши с 14 точки (2 аса, 2 блока). \"Галатасарай\" пък и с 3:1 (19, 20, -18, 16) \"Серемиксан\". За победителките Добриана Рабаджиева записа 15 точки (4 блока), а Христина Русева 1, след като влизаше като резерва. В 7-ия кръг е \"българското дерби\" между \"Галатасарай\" и \"Бурса\" в Истанбул.\n\n\n                    ", "date": "2017.11.05", "title": "Скримов носи 7-а победа на НОВА в Русия"}
{"url": "http://www.monitor.bg/a/view/34824-%D0%A0%D0%B0%D0%B9%D1%8A%D0%BD-%D0%93%D0%BE%D1%81%D0%BB%D0%B8%D0%BD%D0%B3-%D0%B8-%D0%95%D0%BC%D0%B0-%D0%A1%D1%82%D0%BE%D1%83%D0%BD-%D1%82%D0%B0%D0%BD%D1%86%D1%83%D0%B2%D0%B0%D1%82-%D0%B2-%D0%9D%D0%94%D0%9A/", "text": "\n                    Холивудските звезди Райън Гослинг и Ема Стоун ще демонстрират изкусен валс в НДК. Музиката от заслужилия шест награди „Оскар“ филм La La Land ще вдигне градуса на настроението в зала 1. Концертът с участието на симфоничния оркестър на БНР и талантливи джазмени ще погъделичка слуха на родните меломани на 7 декември. Мелодиите ще звучат на фона на хитовата лента на Деймиън Шазел, в която с участие се разписват още Джон Леджънд, Розмари Деуит и Дж. К. Симънс. София е една от спирките на световното турне Concert: A Live to Film Celebration. „Със запазването на уникалните записани вокални изпълнения на Ема Стоун, Райън Гослинг и Джон Ледженд от саундтрака на филма и смесването им с живи музиканти, ние можем да изградим единствен по рода си концерт, който се превръща в хибрид на филм, записи и невероятна музика на живо“, категоричен е директорът на концерта Ричард Крафт.Премиерата на песните от хитовата продукция в изпълнение на живо се състоя през месец май в Лос Анджелис. Сред специалните гости бяха режисьорът на блокбастъра и актрисата Ема Стоун, която скочи в кожата на Миа Долан. Събитието събра около 17 хиляди зрители в модерния амфитеатър „Холивуд Боул“.Билети за концерта у нас може да намерите в мрежата на Eventim.\n\n\n                    ", "date": "2017.11.05", "title": "Райън Гослинг и Ема Стоун танцуват в НДК"}
{"url": "http://www.monitor.bg/a/view/20299-%D0%9F%D0%B0%D1%82%D1%80%D0%B8%D0%BA-%D0%A5%D1%8E%D0%B7%D0%B8%D0%BD%D0%B3%D0%B5%D1%80-%D0%9E%D0%B1%D0%B8%D1%87%D0%B0%D0%BC-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D0%BE%D0%B1%D0%B5%D0%BD%D0%BE-%D0%BF%D1%80%D0%B8-16/", "text": "В „Забравена“ сме събрани само актьори без его, за да се посветим на историята \n                    Трилър, в който инфарктните обрати се редуват със смазващо добра актьорска игра, а първичния страх да изгубиш отново центъра на живота си е толкова силно пресъздаден, че аха да те удари в диафрагмата през екрана – всичко това е „Забравена“. Сериалът със Стана Катич е първата продукция, в която Sony Pictures Television експолатира почти изцяло български ресурс от технически кадри, екип по логистиката, каскадьори, грим и статисти. Поредицата, която AXN излъчва всяка сряда от 21 ч, е заснета в периода януари-март по трасето София-Перник-Банско, а сред родните имена в каста са Снежана Макавеева и Борислава Стратиева. Сюжетът се върти около агента на ФБР Емили Бърн (Катич), която, хуквайки по следите на сериен убиец в Бостън, изчезва и е Шест години по-късно я намират в хижа в гориста местност без абсолютно никакъв спомен за случилото се с нея. Завръщайки се вкъщи, героинята й намира съпруга си оженен повторно, а синът й едва я разпознава. „Монитор“ успя да се свърже за няколко въпроса време с Патрик Хюзингер, който в „Забравена“ играе Ник Дюран, изпечено ченге и съпруг на Емили.  - Ник е агент от ФБР, човек преживял огромна травма. Той е изгубил съпругата си преди шест години и животът му в началото на сериала се намира в етап, в който е успял някак да събере парчетата така, че да се чувства що годе нормално. Отвън всичко изглежда добре, но отвътре той е само една празна черупка на предишното си аз.-- Да, трябваше да се науча на нови неща, но не в смисъла, в който е въпросът ви. Този сериал за мен беше първият, в който снимахме всички десет епизода по едно и също време. Това означава, че на една и съща локация снимаме да кажем сцена от епизод 1, в която жена ми все още е в неизвестност и веднага след това, трябва да заснемем сцена от епизод 5, в която тя вече се е завърнала и ми се случва нещо много травматично, и после в рамките на същия ден трябва да се снима нещо и от епизод 10. Това е сериозно изпитание за всички нас като актьори, не само отстрана на действието, а и в емоционален аспект. Това е като да жонглираш с много топки наведнъж, но същевременно е и забавно, а и държи мускулите във форма.-- Първо ме грабна сценария. Обикновено, когато имаме криминален трилър от този тип, не се налага да опознаваш героя си, т.е. да си наясно с личния му живот, какво прави, когато се прибере от работа, какво го мотивира да става всяка сутрин от леглото - освен ако не е филм на Хичкок или някой от филмите за Борн, където имаме сценарий, базиран на героите. Този сценарий беше точно такъв и следващото нещо, което си помислих беше, че в случая е необходим режисьор от най-високо ниво. Когато попитах кой ще режисира и получих отговора - Одед Ръскин, веднага разрових нета, но не намерих нищо от неговите телевизионни програми и затова помолих от кастинг агенцията да ми изпратят сериалът му сниман в Израел – False Flag. Седнах, изгледах всичко за една нощ и рано сутринта се обадих отново в агенцията и им казах: „Ако Ръскин не хареса записа ми – обадете ми се веднага, ще се явя отново, ще направя всичко, за да получа ролята“! Бях убеден в стойността на сценария, но след като видях и на какво е способен режисьора, не можех да си позволя лукса да изпусна тази възможност!- - Много от актьорите разполагат с набор от заучени методи, с които се готвят за емоционалните сцени. Аз не съм много по методите, но все пак съм си откраднал нещо. Например – с отварянето на очите сутринта, още преди да съм станал от леглото, се настройвам на вълните на необходимата енергия, особено за силно емоционалните сцени, всичко започва да ври и кипи вътре в мен. И после, трябва да я опазя тази енергия, да ѝ подавам по малко, за да я подхранвам, докато не дойде моментът, в който чуя Action! и тогава просто я изливам от себе си. Сложното в случая с Ник е, че травмите, с които се бори са много и най-различни през всичките десет епизода, затова имах нужда от доста подробни разяснения от психологическа гледна точка, трябваше да разбера как това човешко същество минава през всичко това, успява ли да преодолее скръбта си или не.- Любовта и доверието. Можете ли да обичате себе си? Колко далече бихте отишли за тези, които обичате? Какво сте готови да направите за любимите си хора? Мислите ли, че ще вземете правилните решения в сложна ситуация, правилните решения от морална гледна точка, дори ако действията ви са грешни към момента? Това са въпросите, с които всички герои се сблъскват периодично в първите десет епизода на сериала.- - Определено! Сигурен съм, че това, което ще достигне до всеки един човек, независимо от неговата народност е тази част от историята, която е тясно свързана със семейството. Всеки има член от семейството си, когото обича или е обичал в някакъв момент, за когото е изпитвал страх или се е измъчвал. Знаем какво е да обичаме родителите си, знаем какво е да обичаме децата си, съпрузите си, партньорите си. И според мен ще бъде лесно за аудиторията да си зададе въпроса - ако аз попадна в подобна ситуация, дали бих стигнал толкова далеч, колкото тези герои? Дали бих пожертвал собствената си сигурност, за да опазя тези, които обичам?- - Обичам България! Винаги съм предпочитал да снимам на студено, отколкото на топло, а когато пристигнахме беше около -16 градуса и беше изключително красиво! Имам и член от семейството от България, женен за пряк мой роднина, и доста съм слушал за тази страна, отдавна имах желание да я посетя и това беше първият път за мен. Другата приятна изненада беше екипът от българска страна, с който работихме – изключителни професионалисти, съсредоточени и отдадени на работата си, нещо което безкрайно уважавам. Кълна се в Бог, нямам търпение да се върна и да работя в България отново!-- От една страна, защото аз съм от Флорида, където нямаме сняг, но по-важното в случая е, че по някаква причина обичам да се усамотявам в хотелската стая, да се изолирам, да хибернирам, да се съсредоточавам. Когато навън е горещо и всичко ври и кипи от живот, е много по-лесно да се поддадеш на изкушенията и да се впуснеш в купона. Нещо като писателя в колибата в гората – оставаш сам с работата си и това е единственото, което има значение в момента, единственото, което съществува. Харесвам тази атмосфера, харесвам този манталитет.- - Това са две различни неща и затова ми харесват и двете. Когато снимаме, едно от преимуществата за мен е фактът, че на лентата можеш да запечаташ мисъл, не е нужно да я обличаш в думи, един добър близък план е достатъчен. Докато на сцената това не може да се случи, няма как зрителите да станат, да дойдат до теб и да те погледнат в очите, за да разберат какво мислиш в този момент. На сцената можеш да разкриеш мислите си, като ги разкажеш с подходящата интонация. Харесвам възможността, която камерата притежава - да улавя тънките нюанси на мисълта. От друга страна, когато снимаш, контактът с публиката липсва, ние не се виждаме, не взаимодействаме, а театърът притежава тази велика сила – аз съм пред вас, ние сме в едно и също помещение, аз имам да ви разкажа една история и не мога да спра, когато поискам, да прекъсна сцената и да си изляза, трябва да продължавам без да спирам.-- Бях обграден с деликатни, талантливи, отдадени на работата си актьори, които всеки ден дават по нещо повече от себе си. Понякога в телевизията хората са доволни да си вземат чека накрая, да правят това, което е написано на листа и да не поглеждат встрани, но всички в тази продукция са заинтересовани нещата да се случват по най-добрия начин, да надграждат, всеки нов ден да са по-добри от изминалия, всеки инвестира и дава от себе си, раздава се до край. И нещо друго, което Одед Ръскин умее и прави – той събира актьори със здраво или направо липсващо его, които са щастливи да се посветят на историята и да я поставят преди личните си интереси.- - Те са няколко, но ако трябва да се спра на една тя е между мен и Кара Теобалд, която играе втората ми съпруга Алис. Току-що съм ѝ изневерил и се завръщам у дома, промъквам се в леглото, а тя усеща всичко, както повечето партньори правят в такива моменти – те просто знаят. Лежим гръб в гръб, разговаряме съвсем тихо и водим един от онези диалози, с които обикновено започва разрива между двама души. Аз съм разкъсван от вина, а тя започва да осъзнава, че със завръщането си, Емили вече е протегнала ръка, за да издърпа карта от самата основа на нейната къща от карти и как всичко, което е изградила с търпение, любов и отдаденост ще се срути само за миг...\n\n\n                    ", "date": "2017.11.05", "title": "Патрик Хюзингер: Обичам България, особено при минус 16 градуса"}
{"url": "http://www.monitor.bg/a/view/30699-%D0%97%D1%83%D0%B5%D0%BA%D0%B0-%D0%B8-%D0%A0%D0%B0%D1%87%D0%BA%D0%BE%D0%B2-%D1%81%D0%B0-%D0%9F%D0%BE%D0%BB%D0%B8%D1%86%D0%B0%D0%B8%D1%82%D0%B5-%D0%BE%D1%82-%D0%BA%D1%80%D0%B0%D1%8F-%D0%BD%D0%B0-%D0%B3%D1%80%D0%B0%D0%B4%D0%B0/", "text": "\n                    Един от най-обичаните екранни тандеми - Васил Василев-Зуека и Димитър Рачков, ще пренесе смехотворното си партньорство и извън бюрото на водещи на „Господари на ефира“. Любимите комици на България ще сложат значките на „Полицаите от края на града“, а как се справят като пазители на реда ще разберем в началото на 2018-та по Нова тв. Поредицата е творческа адаптация по испанския Los hombres de Paco, а продуцент е Global Films. Това е първият сериал, който екипа на Маги Халваджиян прави за Нова тв и голямото му завръщане към телевизионното кино след „Седем часа разлика“ за bTV. В проекта, чиито сюжет се върти около абсурдните каши на шепа пазители на закона, ще видим още енергийното торнадо с мощен глас Милица Гладнишка, Стефания Колева, Румен Угрински, Герасим Георгиев-Геро. \"Това е една много близка до нас забавна полицейска история, която ще събере пред екрана различни поколения. Всички се шегуваме с темата, има стотици вицове за полицията, обичаме полицейските комедии. В \"Полицаите от края на града\" има всичко от живота – служебни неволи, абсурдни ситуации, приятелство, любов, разказани по забавен начин. Удоволствие е да работя с тези актьори и с този екип, на които имам пълно доверие, и вярвам, че ще се получи страхотен сериал”, споделя впечатленията си от старта на снимките Халваджиян.\n\nТова е третото заглавие, с което Нова тв продължава инвазията си в производството на бг сериали. След хитовата медицинска драма „Откраднат живот“ Dream Team в лицето на Евтим Милошев и Любо Нейков рабтят и по криминалето „Дяволското гърло“, чиято премиера се очаква пролетта.\n                    ", "date": "2017.11.05", "title": "Зуека и Рачков са „Полицаите от края на града“"}
{"url": "http://www.monitor.bg/a/view/74008-%D0%A7%D0%B5%D1%80%D0%BD%D0%B0-%D0%BB%D1%8E%D0%B1%D0%BE%D0%B2-%D1%81%D1%8A%D0%B1%D0%B8%D1%80%D0%B0-%D0%9A%D0%B5%D0%BC%D0%B0%D0%BB-%D0%B8-%D0%9D%D0%B8%D1%85%D0%B0%D0%BD/", "text": "\n                    Повод за дискретно подсмърчане пред телевизора на фона на поредната история за две души, осъдени да вървят една към друга независимо от перипетиите на съдбата, ще получат зрителите с „Черна любов“. Това е първата турска продукция, номинирана за „Еми“ в категорията „Теленовела“, а премиерата й ще се случи в ефира на Diema Family на 20 ноември от 20 ч. Главните роли в сапунката са поверени на Бурак Йозчивит („Великолепният век“, „Малки тайни“) и Неслихан Атагюл. Героите им Кемал и Нихан принадлежат на два различни свята – той е отраснал в скромно семейство от средната класа, докато тя познава лукса на Йеникьой.\n\nВъпреки че ромнасът им изглежда предварително обречена кауза, те успяват да бъдат заедно – до деня, в който Кемал напуска града, тъй като Нихан е принудена да се омъжи за друг. След няколко години те отново се засичат в опасна близост и разбират, че искрата помежду ми още тлее.\n\nОт премиерата си през 2015 г. досега \"Черна любов\" e удостоена с десетки награди в Турция – сред тях са за най-добър сериал, за най-добри актьори за Неслихан Атагюл и Бурак Йозчивит, за поддържащи роли на Зерин Текиндор, Каан Урганджъоглу и Хазал Филиз Кючюккьоше. Романтичната поредица има и две награди от международния телевизионен фестивал в Сеул – за най-добър сериал за 2016 г. и за най-добра актриса. Режисьор на хитовия сериал \"Черна любов\" е Хилал Сарал („Пепел от рози“).\n                    ", "date": "2017.11.05", "title": "„Черна любов“ събира Кемал и Нихан "}
{"url": "http://www.monitor.bg/a/view/42617-%D0%9A%D0%B5%D0%B9%D1%82-%D0%AA%D0%BF%D1%82%D1%8A%D0%BD-%D0%BF%D1%80%D0%B8%D1%81%D1%82%D0%B0%D0%BD%D0%B0-%D0%BD%D0%B0-%D0%B1%D0%B5%D0%B9%D0%B7%D0%B1%D0%BE%D0%BB%D0%B8%D1%81%D1%82/", "text": "\n                    Супермоделът Кейт Ъптън влезе в графата на „омъжените“. 25-годишната красавица каза заветното „да“ на бейзболиста Джъстин Верландер. Двамата размениха брачни обети на романтична церемония в Тоскана, Италия тази събота. Пищната блондинка и пичърът от Detroit Tigers събраха роднините и най-близките си приятели в средновековен параклис с изглед към долината Монталчино. Звездата от „Другата жена“ се разходи до олтара в рокля на бранда Valentino. „Знам само, че искам да има много цветя. Племенницата ми ще разпръсква листенцата по пътеката. Джъстин е алергичен, така че явно ще трябва да взима хапчета за алергия, но за мен това е важно.“, сподели намеренията си за сватбата пред Марта Стюарт булката.Ъптън и 34-годишният спортист се сгодиха миналата година, а манекенката дебютира на червения килим с диамантен пръстен на традиционния Мет Гала бал в Ню Йорк. Кейт и Джъстин дълго време се събираха на приливи и отливи докато не придобиха официален статут на двойка в началото на 2014 г. \n\n\n                    ", "date": "2017.11.05", "title": "Кейт Ъптън пристана на бейзболист"}
{"url": "http://www.monitor.bg/a/view/50760-%D0%9B%D0%BE%D1%80%D1%8A%D0%BD%D1%81-%D0%A4%D0%B8%D1%88%D0%B1%D1%8A%D1%80%D0%BD-%D0%B8-%D0%94%D0%B6%D0%B8%D0%BD%D0%B0-%D0%A2%D0%BE%D1%80%D0%B5%D1%81-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%BE%D1%85%D0%B0/", "text": "\n                    Актьорите Лорънс Фишбърн и Джина Торес подписаха докумнети за развод след 15 години семеен живот. Двамата обявиха, че тръгват по различни пътища през август. Стана ясно, че от няколко месеца звездата от „Костюмари“ не дели един покрив с 56-годишния холивудски ас. „С мъка споделям, че Лорънс и аз се разделихме тайно и започнахме прекратяването на брака си още миналата есен. Никой не е злодеят тук. Това е любовна история с по - различен край, от това, което сме очаквали и двамата“, изповяда се пред сп. Us Weekly Джина. В актива си с участия двамата имат няколко съвместни филмови проекта, сред които „Матрицата“ и „Ханибал“. Фишбърн и Торес си казаха заветното „да“ през септември 2002 г в Ню Йорк, а 5 години по-късно на бял свят се появи дъщеричката им Дилайла. Изявлението на актрисата дойде непосредствено след като беше забелязана в интимна обстановка с друг мъж, за когото се предполага, че е предприемачът Кевин Уайт.  \n\n\n                    ", "date": "2017.11.05", "title": "Лорънс Фишбърн и Джина Торес се разведоха"}
{"url": "http://www.monitor.bg/a/view/33211-%D0%90%D1%80%D0%B5%D1%81%D1%82-%D0%B7%D0%B0-11-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B8-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BF%D1%80%D0%B8%D0%BD%D1%86%D0%BE%D0%B2%D0%B5/", "text": "\n                    Единадесет принцове и 38 бивши министри, депутати и бизнесмени са задържани и се намират в петзвездни хотели в саудитската столица Рияд в рамките на предприетата от краля голяма кампания срещу корупцията, предаде АП.Сред задържаните е и милиардерът принц Алуалид бин Талал. Според някои съобщения част от арестуваните се намират в хотел \"Риц-Карлтън\" в столицата.Мащабът на арестите е безпрецедентен за Саудитска Арабия, където висшите представители на кралската фамилия и техните бизнес съдружници са недосегаеми и често стоят над закона. Иначе саудитци отдавна се оплакват от ширещата се корупция в управлението и от разхищаване и злоупотреби с държавни средства от страна на властимащите, отбелязва АП.Принц Алуалид бин Талал е един от най-богатите хора в Близкия изток. Сред многобройните компании, в които той има инвестиции, са Туитър, Епъл, \"Нюз корп\" на Рупърт Мърдок, \"Ситигруп\", както и хотелските вериги \" Четири сезона\", \"Феърмонт\" и \"Мьовенпик\". Принцът е вложител също в услугите за споделено пътуване Лифт (Lyft) и Карийм (Careem), конкуренти на Юбър (Uber) съответно в САЩ и Близкия изток. Той е и мажоритарен собственик на арабския медиен конгломерат Ротана груп, който включва телевизии, радиа и печатни медии, звукозаписен лейбъл и компания за филмопроизводство.Принцът, който често е сниман на своята над 85-метрова суперяхта в Средиземно море, е един от най-открито изразяващите позициите си представители на кралското семейство и отдавнашен защитник на правата на жените.Той е собственик на инвестиционната компания \"Кингдъм холдинг\". Цената на акциите на компанията падна с 10 процента след новината за задържането на принца.Засега не е ясно за какво се разследват принц Алуалид и останалите задържани.Финансовото министерство заяви в комюнике, че антикорупционното разследване \"открива нова ера на прозрачност и отчетност\", засилва доверието във върховенството на закона и подобрява инвестиционния климат в страната.Висшият религиозен съвет също обяви подкрепата си за кампанията, заявявайки, че борбата с корупцията е ислямски дълг.Висш представител на кралския съд, Бадр ал Асакер, потвърди в Туитър арестите, определяйки случилото се като \"историческа и мрачна нощ за корумпираните\".Късно в събота крал Салман обяви създаването на нов антикорупционен комитет под председателството на 32-годишния му син и престолонаследник Мохамед бин Салман.Според анализатори антикорупционната кампания, чиято мишена са ключови членове на кралското семейство, представлява демонстрация на сила на престолонаследника, целяща да подкопае позициите на потенциалните му съперници.Кралят е отстранил тази нощ от поста му начело на Националната гвардия принц Митеб бин Абдула. Принцът, както и брат му Турки бин Абдула, бивш губернатор на Рияд, вероятно са сред задържаните. И двамата са синове на предишния саудитски крал, Абдула.Според Ройтерс, който цитира анонимен източник, арестуван и разследван е и бившият министър на финансите Ибрахим Асаф. Правителството съобщи, че антикорупционният комитет има право да издава заповеди за арест, да налага ограничения за пътувания и да замразява банкови сметки. Той също може да проследява движенията на финансови средства, да спира прехвърлянето на средства или ликвидацията на активи.Белият дом съобщи, че президентът на САЩ Доналд Тръмп е разговарял с крал Салман по телефона. В изявлението обаче не се споменават снощните арести на висши саудитски фигури. Белият дом посочи, че двамата лидери са обсъдили усилията за борба с тероризма, продължаващата заплаха от страна на подкрепяните от Иран бунтовници хуси в Йемен и прехващането от Саудитска Арабия на ракетата, изстреляна от Йемен срещу Рияд в събота.\n\n\n                    ", "date": "2017.11.05", "title": "Арест за 11 корумпирани саудитски принцове"}
{"url": "http://www.monitor.bg/a/view/7882-%D0%A2%D1%80%D1%8A%D0%BC%D0%BF-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F-%D0%B5-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC-%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%80%D0%B5%D1%88%D0%B5%D0%BD/", "text": "Пхенян: Приказките на този човек могат да докарат на Америка ядрена катастрофа\n                    Президентът на САЩ Доналд Тръмп окачестви КНДР като голям проблем, който трябва да бъде решен, предаде АП. Пред репортери на борда на самолета си на път за Япония той заяви, че по отношение на Северна Корея \"в продължение на 25 години е била показвана тотална слабост\". Малко по-късно, въпреки острата си реторика преди това, Тръмп се изказа доста по-ласкаво за севернокорейците. \"Мисля, че те са велик народ. Те са трудолюбиви. Те са сърдечни, по-сърдечни отколкото светът знае и разбира\"\", каза той.Американският президент заяви също, че ще се срещне с китайския си колега Си Цзинпин като равен с равен. \"Смята ни за много силни\", каза той за Си. Тръмп заяви също, че по време на азиатската обиколка планира да се срещне с руския си колега Владимир Путин. \"Мисля, че се очаква да се срещнем\", посочи той. \"Искаме помощта на Путин за Северна Корея\".Реакцията на КНДР не закъсня – Пхенян предупреди Тръмп да се въздържа от всякакви \"безотговорни забележки\". Органът на управляващата и единствена в КНДР Корейска трудова партия \"Нодон синмун\" обясни, че някои американци настояват за импийчмънт на Тръмп, защото острите му изявления може да предизвикат \"ядрена катастрофа на американския континент\".Над половината население на САЩ - 65 на сто, смятат, че президентът Доналд Тръмп не заслужава доверие. По данни от анкета на в. \"Вашингтон пост\" и телевизия Ей Би Си, това е минималната подкрепа за президент на САЩ, регистрирана от 70 години, откакто се правят подобни допитвания. Положителни оценки за дейността му дават само 35 на сто.Американците са недоволни от икономическата политика на Тръмп (53 на сто), от реформата в здравеопазването (70 на сто), от това как президентът решава въпросите, свързани с междурасовите отношения (70 на сто). 40 на сто обаче отговарят с \"да\", запитани дали според тях Тръмп е силен лидер.В Токио Тръмп заяви, без да уточни за коя страна говори, че \"никой диктатор\" не бива \"да подценява решимостта на Америка\". Президентът на САЩ говори в американската военна база Йокота в японската столица, където кацна самолетът му. Преди речта командването на базата му подари яке на военен пилот и Тръмп без много да му мисли свали сакото и облече подаръка с думите: „Така е много по добре“. Докато съпругът й играеше голф с японския премиер, първата дама на САЩ Мелания Тръмп се запозна с красотата на отглежданите изкуствено местни перли в луксозния токийски квартал Гинза, предаде АП. Мисис Тръмп беше посрещната от Акие Абе, съпруга на премиера Шиндзо Абе в представителния бутик на японския производител на перли Микимото. Посещението бе част от културната програма, изготвена за първата дама на САЩ. От Микимото организираха среща с две японски гмуркачки, ловци на перли, екипирани с подводни очила и облечени в традиционни бели одежди. Двама бивши американски президенти републиканци - Джордж Буш-старши и синът му Джордж Буш-младши - не са гласували за своя съпартиец Доналд Тръмп на изборите в САЩ миналата година, твърди авторът на нова книга за 41-я и 43-я президент на страната. Буш-старши гласувал за Хилари Клинтън, а синът му - нито за Тръмп, нито за съперничката му от демократите, твърди Марк Ъпдегроув - автор на книгата \"Последните републиканци\", пред в. „Ню Йорк Таймс“. Старият Буш изпитвал инстинктивна неприязън към Тръмп, макар да не го познава лично и смятал, че е воден от \"биещо на очи его\" и е самохвалко, на когото му липсва отговорност за служене на обществото. Според Буш-младши пък на Тръмп му липсва скромност и необходимото разбиране за президентския пост.Белият дом не закъсня да отвърне на критиките на двамата експрезиденти. \"Американският народ гласува за човек извън системата, който е способен да извърши истинска, позитивна и необходима промяна, а не за човек, който цял живот се е занимавал с политика и е обвързан със специални интереси\" каза говорителката на Белия дом Сара Сандърс. Представител на Белия дом, цитиран от телевизия Си Ен Ен, разкритикува политическото наследство на двамата президенти Буш и каза, че войната в Ирак е една от най-големите грешки в американската история. \"Ако един кандидат за президент може да разцепи една политическа партия, то това говори много какво наследство наистина са оставили двамата последни президенти, произлезли от тази партия\", коментира той.\n\n\n                    ", "date": "2017.11.05", "title": "Тръмп: КНДР е проблем, а народът й е велик"}
{"url": "http://www.monitor.bg/a/view/34855-%D0%93%D0%BE%D0%BB-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D1%85%D1%80%D0%B0%D0%BD%D0%B8-%D0%9F%D0%B0%D1%80%D0%B8%D0%B6/", "text": "\n                    В Париж бе открит първият във Франция гол ресторант. На това място посетителите могат да обядват както майка ги е родила, пише в. \"Индипендънт\". Ресторантът носи „естественото“ име O'Naturel и се намира е на улица Дьо Гравел. При влизането на гардероба се оставят всички дрехи. Едновременно в ресторанта могат да се съберат около 40 души, а средната цена за обяд е 26 паунда (около 30 евро) на човек. Салонът няма прозорци и отвън не се вижда нищо. Специално участие има и Парижката асоциация на нудистите.\n\nПо този повод в. „Дейли Мейл“ припомня, че в Лондон подобен ресторант работи вече повече от година, а първите посетители вече споделиха своите впечатления. „Никога не съм се чувствал по удобно на вечеря“, написа един от първите посетители на страницата си във Фейсбук. Ресторантът The Bunyadi има 42 места и преди да отвори врати над 46 000 души се бяха записали да го посетят. Сервитьорите са полуголи. Вътрешният ред изисква също телефоните и други електронните устройства да бъдат оставени в специални шкафчета, за да не прави никой снимка в заведението. В заведението има и зона за посетители, които искат да ядат с дрехи. Освен това предметите в заведението са изцяло естествени, в тях няма съвременни технологии. Помещенията, включително и кухнята, работят без ток и газ. Ястията пък се предлагат в глинени съдове.\n\nСъвсем същата концепция има и ресторантът \"Инато Тенерифе\", който се намира в Испания. Това е място, където гостите вечерят голи, а преди да седнат на масата си, трябва да се освободят от облеклата си, а също така и от мобилните телефони или други уреди, които снимат, за да не създават неприятности на останалите гости. Не само посетителите са голи, а и храната се сервира от голи мъже и жени. Един от специалитетите е десертът, наречен \"Добър край\" и се сервира като върху модел се излича разтопен шоколад, в който гостите топят ягоди.\n\nГол ресторант от известно време има и в Япония. „Амрита” отвори врати на 29 юли, но работи с ограничения - не допуска хора с наднормено тегло и татуировки по тялото. Освен телесни ограничения, има изисквания и за възрастта на клиентите – те трябва да са между 18 и 60-годишни. Всички посетители оставят дрехите, фотоапаратите и мобилните си телефони на гардероб, а заведението им предоставя хартиено бельо. Ако теглото им е с над 15 килограма над нормата, по-добре изобщо да не си правят резервация, гласи списък с правила на уебсайта на ресторанта – на входа стои служител с кантар.\n\nВ лондонския ресторант за голи се допускат дебели хора и други посетители се оплакват от гледката, казва говорителката на „Амрита” (безсмъртие на санскрит). Тя изтъква, че не става дума за дискриминация. „Стремим се към римска естетика като тази на красивите картини в музеите”, обяснява говорителката. Гостите се задължават да не притесняват околните, да не ги докосват или заговарят. Посетители с татуировки също не се допускат. Желаещите ще трябва да се бръкнат с по 750 долара за куверт, ако искат да гледат спектакъл с танци на мъже с изваяни тела. Иначе, в зависимост от избраното меню, цената е четири пъти по-ниска, а храната сервират мускулести келнери с оскъдно бельо.\n                    ", "date": "2017.11.05", "title": "Гол ресторант храни Париж"}
{"url": "http://www.monitor.bg/a/view/88275-%D0%90%D1%80%D1%82-%D0%BF%D0%BE%D0%B4-%D0%BD%D0%B5%D0%B1%D0%B5%D1%82%D0%BE-%D0%9E%D0%B3%D1%80%D0%BE%D0%BC%D0%B5%D0%BD-%D0%B4%D1%8A%D1%80%D0%B2%D0%B5%D0%BD-%D0%BF%D0%B5%D0%BD%D0%B8%D1%81-%D1%83%D0%B2%D0%B5%D0%BD%D1%87%D0%B0-%D0%B0%D0%BB%D0%BF%D0%B8%D0%B9%D1%81%D0%BA%D0%B8-%D0%B2%D1%80%D1%8A%D1%85/", "text": "\n                    Леко стряскаща и предизвикателна изненада чака туристите, които стигат до алпийския връх Йотшер (1893 м) в австрийските Алпи – неизвестни ентусиасти са замъкнали и поставили там гигантски дървен пенис. Откритието направила неназована дама в четвъртък и веднага съобщила на властите в най-близкото населено място. Вместо да се вбесят обаче представители на местната управа съвсем спонтанно се зарадвали на действията на „злосторниците“ и решили, че в цялата история има нещо доста положително. Директорът на лифта „Йотшер“ Андреас Будер веднага станал фен на творението: „Артистът определено е походил с разбиране към нещата, защото съвсем не е лесна работа да замъкнеш толкова голямо парче дърво до върха, а пък и монтажът е направен доста професионално“. Вместо да последват каквито и да било санкции, анонимният дърворезбар ще бъде примамен да излезе наяве със специална награда – той ще получи карта за съоръженията наоколо за този зимен сезон, но само ако може да докаже авторството на огромното дървено мъжко достойнство.\n\nМестната управа се надява, че от „скулптурата“ може да стане доста привлекателна туристическа атракция и именно по тази причина пенисът засега ще остане да краси алпийския връх.\n                    ", "date": "2017.11.05", "title": "Арт под небето: Огромен дървен пенис увенча алпийски връх"}
{"url": "http://www.monitor.bg/a/view/2647-%D0%95%D0%BA%D1%81%D0%BA%D1%80%D0%B5%D0%BC%D0%B5%D0%BD%D1%82%D0%B8-%D0%BF%D0%B0%D0%B7%D1%8F%D1%82-%D0%B7%D0%B5%D0%B1%D1%80%D0%B8%D1%82%D0%B5/", "text": "\n                    Учени изследват изпражнения от зебри и по нивото на свързания със стреса хормон могат да определят какъв е животът на популацията им.\n\nУчени от Манчестърския университет и зоопарка в Честър, Англия, разказаха как изследването на изпражнения от зебри помага да се съхрани популацията им в Южна Африка. Изследването на изпражненията дава възможност да се установи нивото на стреса у животните и колко силно им влияе унищожаването на хабитата им. За да определят нивото на стреса, учените изследвали нивото на глюкокортикоидите в екскрементите на планински зебри Equus zebra, живеещи в Южна Африка. Глюкокортикоидите са стероидни хормони, които регулират стреса, свързан с външна заплаха.\n\nРезултатите показали, че изследваният вид зебри непрестанно се сблъсквал с много проблеми, включително с лоша жизнена среда и с дисбаланс между двата пола. При това натрупаният стрес може да повлияе върху здравето на животните, размножаването им и в края на краищата да доведе до намаляване на популацията им.\n\nУчените са на мнение, че изследването на хормоните в събраните екскременти е лесно, извършва се бързо, не пречи на животните и дава прецизни резултати. Като изследват въпросните показатели, учените могат да направят заключения за здравето не само на даден екземпляр, но и на цялата популация.\n                    ", "date": "2017.11.05", "title": "Екскременти пазят зебрите"}
{"url": "http://www.monitor.bg/a/view/332-%D0%9C%D0%B8%D0%BB%D0%B8%D0%BE%D0%BD-%D0%BF%D1%87%D0%B5%D0%BB%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B2-%D0%B0%D0%B2%D1%82%D0%BE%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Един милион пчели загинаха, след като камион, превозващ кошерите им, претърпя катастрофа в Северна Калифорния, предаде АП.\n\nПроизшествието е станало на магистрала номер 80 край град Обърн. Шофьорът на камиона се е опитал да убие скоростта, след като превозни средства пред него рядко намалили. Камионът се сблъскал с насип, като водачът му претърпял леки наранявания.\n\nПо думите на пчеларя Нейтън Смит, тъй като инцидентът се случил през нощта и започнало да вали дъжд, било решено пчелите да бъдат убити със сапунена вода. По този начин се целяло да бъдат съкратени мъките им.\n\nКошерите били транспортирани от щата Монтана в долината на Калифорния за опрашването на бадемови насаждения. Цената на пострадалите пчели възлиза на над 1 милион долара.\n                    ", "date": "2017.11.05", "title": "Милион пчели загинаха в автокатастрофа"}
{"url": "http://www.monitor.bg/a/view/7301-%D0%91%D0%B5%D1%80%D0%BB%D0%B8%D0%BD-%D0%9B%D0%BE%D1%88%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D0%9C%D0%BE%D1%81%D0%BA%D0%B2%D0%B0-%D0%B8-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D0%B4%D0%BA%D0%BE%D0%BF%D0%B0%D0%B2%D0%B0%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%BC%D0%B8%D1%80/", "text": "\n                    Германският външен министър Зигмар Габриел заяви, че за да се подобри обстановката в света, трябва да се нормализират отношенията между Русия и САЩ. \"Напълно подкопаните отношения между САЩ и Русия са най-голямата заплаха за общия мир. Сполучи ли Северна Корея да се сдобие с ядрено оръжие, ще я последват и други страни. Единствено САЩ и Русия могат с общи усилия да предотвратят по-нататъшното разпространение на ядреното оръжие. Ако отношенията между Вашингтон и Москва не се подобрят отново, децата ни ще растат в един опасен, неподреден свят, пълен с ядрено оръжие\", казва Габриел.\n\nПо думите му демократичното световно устройство е \"сериозно застрашено\" и САЩ вече не са гарант на либералните ценности. Недоверието в света според него изправя планетата на ръба на нова оръжейна надпревара. Освен това министърът приканва Германия по-активно да поема посредническа роля.\n\nВ същото време лидерът на Свободната демократическа партия Кристиан Линднер изрази предпазлив скептицизъм за съставянето на ново правителство в Германия и заяви, че партията му не се бои от нови избори, ако се стигне дотам. \"Засега не може да се каже\", допълни той. По думите му преговорите са все още в предварителен стадий и досега не е имало конкретни опити да бъдат сключвани споразумения по различните въпроси. \"Шансовете да бъде съставена коалиция в този формат са 50 на 50\", заяви той.\n\nМеждувременно най-малко 15 полицаи бяха ранени при сблъсъци с кюрдите, провели демонстрация в събота по улиците на Дюселдорф в подкрепа на забранената в Германия Кюрдска работническа партия. Протестиращите носели плакати с лика на лидера на ПКК Абдуллах Йоджалан и отказали да се разпръснат, както били призовани от полицията, след което започнали да замерят служителите й с различни предмети. В отговор полицията използвала сълзотворен газ. От ранените 15 полицаи трима са със сериозни наранявания.\n\nСпоред ДПА в демонстрацията са участвали около 6000 души, девет от тях са арестувани, а двама са ранени.\n                    ", "date": "2017.11.05", "title": "Берлин: Лошите отношения между Москва и Вашингтон подкопават световния мир"}
{"url": "http://www.monitor.bg/a/view/12731-%D0%91%D0%B5%D0%BB%D0%B3%D0%B8%D1%8F-%D0%BD%D0%B5-%D0%B1%D1%8A%D1%80%D0%B7%D0%B0-%D0%B4%D0%B0-%D0%BF%D1%80%D0%B0%D1%82%D0%B8-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BD%D0%B0-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Белгийската федерална прокуратура проучва издадените от Испания международни заповеди за арест на уволнения каталунски лидер Карлес Пучдемон и на други членове на неговия разпуснат от централното правителство в Мадрид кабинет, предаде АП.Пучдемон и четирима от бившите му министри избягаха в Белгия тази седмица след като бяха отстранени от власт заради незаконното обявяване на независимост в североизточната испанска област Каталуния, а в неделя се предадоха на белгийската полиция. Други осем от министрите на Пучдемон бяха арестувани в Мадрид.Федералните прокурори заявиха, че са представили международните заповеди за арест и на градската прокуратура в столицата Брюксел. Според телевизия \"Евронюз\" белгийските власти изключват незабавно екстрадиране на Пучдемон и министрите му, които най-вероятно се намират в Белгия. В събота Пучдемон написа в Туитър на фламандски език, че е\"готов изцяло да сътрудничи на белгийското правосъдие след издаването на европейската заповед за арест, издадена от Испания\". По-рано обаче брюкселският му адвокат, цитиран от АП, каза, че неговият клиент смята да се бори срещу екстрадиране в Испания без да иска политическо убежище в Белгия.Според правни експерти, процесът от арест до екстрадиция, включително и обжалванията, може да отнеме два месеца, през което време Пучдемон не може да бъде върнат в Испания.Това време може да му даде възможност да влияе и дори да участва, макар и от разстояние, в обявените от Мадрид регионални избори в Каталуния на 21 декември.Междувременно в Каталуния политическите партии трескаво се готвят за началото на предизборната кампания, която очевидно ще бъде колкото изострена, толкова и решаваща за изхода от най-тежката институционална криза в Испания от близо 4 десетилетия, отбелязва АП. Партиите трябва до вторник да се регистрират в коалиции или за самостоятелно участие. Пучдемон вече се намеси в дебата, като подкрепи намерението на своята десноцентристка Демократическа партия на Каталуния да формира единен блок на привържениците на отцепване от Испания.Според в. \"Ла Вангуардия\" партиите, обявяващи се за независимост на Каталуния и които вероятно ще се обединят в общ блок, ще спечелят регионалните избори през декември, но е малко вероятно да получат парламентарно мнозинство.Според проучването, при което са анкетирани 1233-ма души през последната седмица, трите отцепнически партии ще спечелят между 66 и 69 места в 135-членния регионален парламент.Според друго проучване, публикувано в консервативния вестник \"Ла Расон\", сепаратистите ще вземат най-много гласове и ще получат 65 места, което няма да им стигне за мнозинство.\n\n\n                    ", "date": "2017.11.05", "title": "Пучдемон се предаде в Белгия, Брюксел не бърза да го праща на Испания"}
{"url": "http://www.monitor.bg/a/view/66387-%D0%9D%D0%BE%D0%B2%D0%B0-%D0%B2%D1%8A%D0%BB%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-%D0%B2-%D0%A0%D1%83%D1%81%D0%B8%D1%8F-%D0%91%D0%BE%D0%BC%D0%B1%D0%B5%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D0%BF%D1%80%D0%B0%D0%B7%D0%BD%D0%B8-%D0%91%D0%BE%D0%BB%D1%88%D0%BE%D0%B9-%D1%82%D0%B5%D0%B0%D1%82%D1%8A%D1%80-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Около 3500 души бяха евакуирани от сградата на московския Болшой театър поради бомбена заплаха. В 19 ч. (18 ч. българско време) в Бетовеновата зала на театъра е трябвало за започне концерт под наслов \"Сърп и чук\", посветен на стогодишнината от болшевишката революция в Русия. Генералният директор на театъра Владимир Урин потвърди, че има евакуация, но отказа да съобщи подробности.\n\nБомбена заплаха бе обявена и в хотел \"Метропол\", където също работят полицейски служители. Оттам няма данни за евакуация.\n\nПо-рано през деня в руската столица бяха подадени сигнали за поставени взривни устройства на около 20 места, сред които търговски обекти, кинотеатри, ресторанти и кафенета. Бомбена заплаха има и за универсалния магазин ГУМ, където също е извършена евакуация. Специалисти с обучени кучета проверяваха помещенията в заплашените обекти.\n\nВ Санкт Петербург три търговски центъра бяха евакуирани заради безстопанствени предмети. В Новосибирск постъпиха сигнали за подозрителни предмети в 10 търговски центъра.\n\nПреди месец в Москва бяха евакуирани десетки хиляди от различни обекти заради бомбени заплахи, които се оказаха фалшиви. Такива случаи имаше и през септември.\n                    ", "date": "2017.11.05", "title": "Нова вълна телефонен тероризъм в Русия - Бомбена заплаха опразни Болшой театър в Москва"}
{"url": "http://www.monitor.bg/a/view/44193-%D0%9C%D0%B0%D1%81%D0%BE%D0%B2%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%86%D1%8A%D1%80%D0%BA%D0%B2%D0%B0-%D0%B2-%D0%A2%D0%B5%D0%BA%D1%81%D0%B0%D1%81-%D0%B2%D0%B7%D0%B5-27-%D0%B6%D0%B5%D1%80%D1%82%D0%B2%D0%B8/", "text": "\n                    Поне 27 души са убити, а още толкова – ранени при масова стрелба в църква в американския щат Тексас, съобщи CNN. Нападението е станало в първата баптистка църква в малкото градче Съдърланд Спрингс, на около 70 километра от град Сан Антонио.Стрелбата е извършена от мъж, който е влязъл в църквата към 11:30 местно време, след което е открил огън по насъбралите се хора, присъстващи на редовната неделна литургия.В последствие нападателят е бил убит, съобщава полицията в града. \n\n\n                    ", "date": "2017.11.05", "title": "Масова стрелба в църква в Тексас взе 27 жертви"}
{"url": "http://www.monitor.bg/a/view/46342-%D0%91%D1%83%D0%B4%D0%B8%D1%82%D0%B5%D0%BB%D0%B8-%D1%81%D1%80%D0%B5%D1%89%D1%83-%D0%B5%D0%B7%D0%B8%D0%BA%D0%B0-%D0%BD%D0%B0-%D0%BE%D0%BC%D1%80%D0%B0%D0%B7%D0%B0%D1%82%D0%B0/", "text": "\n                     \n\nИма отговор на езика на омразата. Дадоха го тези, които инициираха и възстановиха войнишкия паметник пред НДК, вандалски унищожен. Същият отговор е възстановяването със средства на кинотворци на поругания и унищожен паметник на единствения български войник, загинал при неизяснени и досега обстоятелства по време на потушаването на Пражката пролет през 1968 г.\nРазбира се, има и политически средства, с които може да се пресекат подобни изяви, както и да се озаптят овреме провокиращите и спекулиращите най-вече със страховете на хората. Добре е, че управляващите също започнаха да разбират, че е недопустимо в страна, която се готви да оглави европейското председателство, да се отправят унизяващи човешкото достойнство обиди, граничещи с расизъм и  напомнящи за мрачните времена на авторитаризма. \nДоверието трудно се печели, но може лесно да се изгуби. По-съществено е, че без да се бият в гърдите, тези, които истински са загрижени за опазването на националната памет, показват, че тя няма нищо общо с псевдопатриотарството, чиято цел е да противопостави едни българи на други, за да може разследвани и подсъдни кукловоди да се измъкнат от справедливото възмездие. Този номер вече не минава. И днес има будители, които знаят как да обединяват, а не да разединяват.\n \n                    ", "date": "2017.11.05", "title": "Будители срещу езика на омразата"}
{"url": "http://www.monitor.bg/a/view/19814-%D0%9E%D0%B1%D0%BC%D0%B8%D1%81%D0%BB%D1%8F%D0%BC-%D0%B8%D0%B7%D0%BB%D0%BE%D0%B6%D0%B1%D0%B0-%D1%81-bg-%D0%BE%D0%B1%D0%B5%D0%BA%D1%82%D0%B8-%D0%BF%D0%BE%D0%B4-%D0%B7%D0%B0%D0%BA%D1%80%D0%B8%D0%BB%D0%B0%D1%82%D0%B0-%D0%BD%D0%B0-%D0%AE%D0%9D%D0%95%D0%A1%D0%9A%D0%9E/", "text": "Това ще бъде полезно и за предстоящото председателство на страната * Надявам се да допринеса за развитието на музея\n                    - Нагласите са ми изцяло положителни и се надявам да допринеса за развитието на музея.- Както е обичайно, не само за Националният музей, но за всички структури, в които настъпва промяна на ръководството, се изисква техническо време, в което новият ръководител да се запознае със ситуацията. Обичайно се прави и проверка от Министерството на културата, и едва тогава ще мога да говоря за някакви промени и изменения. Рано е да се правят заявки, но трябва да отбележа, че общият стил на музея е добър, имиджът му е добър, той изпълнява ролята си на национална структура и се приема добре от обществото. Направеното от времето на Божидар Димитров е добро, смятам да го продължа и запазя. А всичко, което трябва да се осъвремени, подобри или коренно да се промени, ще се случи. Няма да има резки и необмислени действия.- Аз съм доста по-различна. Разбира се, иска ми се да продължа контакта с медиите, защото този музей се нуждае от реклама, от популяризиране на всичко, което се прави. За разлика от мен Божидар Димитров е по-ангажиран политически човек. Аз никога не съм членувала в партия, макар че си имам лични пристрастия, но смятам да работя за една обща кауза, след като поемам ръководството на такъв национален музей. Независимо коя партия управлява, е редно музеят да бъде на всички българи. В този смисъл ще се въздържам от политически коментари, без да пренебрегвам основната дейност на музея – опазване, съхранение и популяризиране на културното ни наследство.- За съжаление това не зависи от директора на НИМ. Всички законодателни промени се инициират от Министерството на културата или от парламента. Когато бъдат предлагани такива проектозакони, ще се запознавам подробно с тях и ще изразявам мнението си.- Не смятам, че има такива. Този израз се използва неправилно в обществото. Няма такова нещо като бутафорна реставрация. Има правилна, добра и неправилна реставрация. Там, където има добър авторски и строителен контрол, се получават добри реставрации и имаме хубави примери в това отношение. А където работата е некачествена, независимо в кое от звената е, имаме неправилна реставрация. Одобряването от страна на Института за паметници на културата е една част от веригата, ако след това строителната фирма или подизпълнителят не спазят тези указания, които са възложени в проекта, може да се допуснат грешки. Например да се употребят различни материали или да се направи неточно изпълнение на отделните детайли, което може да доведе до лош краен резултат. Как ще изглежда един реставриран паметник, зависи от първоначалния анализ на всички данни, които се предоставят. Националният институт за недвижимо културно наследство трябва да каже дали е правилно направена аналитичната част.- Отчетите на всеки археологически сезон протичат в периода февруари-март. Няма как да съм запозната с всички открития, които са направили колегите. Но според мен голямо археологическо откритие за сезона е нефритена катарама, която разкрихме с моя екип на Калиакра. Тя е изключително интересна, защото досега у нас не е откривана подобна находка. Тя е от времето на династията Юан от края на 13-14-и век. Абсолютно съм сигурна, че има и други интересни неща. Не подценявам откритията на колегите. Мисля, че в римските проучвания на Сексагинта Приста имаше доста интересни неща. Мога да коментирам всичко едва когато колегите дойдат със своите резултати.- В никакъв случай. Финансирането, което археолозите в страната искат, е от порядъка на 3,5-4,5 млн. лв. Парите за археология години наред бяха 500 хил. лв. По времето на нашия кратък мандат бяха увеличени с още толкова благодарение на настояване на Министерството на културата и добрата работа с тогавашната комисия по култура в парламента. Беше ни обещано, че финансирането поетапно ще бъде увеличено. Сега много се радвам, че последното ръководство на Министерството на културата успя да извоюва още 500 хил. лв.- Това е един много интересен въпрос и сигурно очаквате да кажа, че с пари. Парите в никакъв случай не са маловажен фактор. Много са ниски заплатите в някои структури, например в Археологическия институт при БАН, по-добри са възнагражденията в музеите, но това не е достатъчно. Но за да стане някой археолог, той трябва да има вътрешна аргументация. Разбира се, трябва да има и една адекватна оценка на цялото общество, разбирайки, че тези хора в крайна сметка работят за България.- Сега правим рекапитулация на края на година и ще изготвим план за работа през 2018 г., където всички отдели ще ми представят своите предложения. Те ще бъдат обсъдени на колегията на музея. Тогава ще можем да решим какво е възможно да се осъществи финансово и, разбира се, да е съобразено с предстоящи събития като председателството на страната ни, годишнини, които трябва да се отбележат и т.н. Винаги има интересни нови неща и ще правим гъвкава политика, така че да се отразят всичко най-важни национални дати. Много ми се иска да направя зала, в която да представя седемте обекта на България, които са под закрилата на ЮНЕСКО. Може и да е временна изложба, но пак след разговори с колегите ще стигнем до решението дали това може да се случи. То ще бъде интересно и за председателството. Посещавайки националния музей, гостите да могат на едно място да видят какво светът е оценил.- Имам желание, но е рано да се каже. Предполагам, че ще се проведе след няколко месеца и дотогава ще преценя. Ако видя, че съм полезна, ще се явя.  Доц. Бони Петрунова е признат археологБила е зам.-министър на културата, зам.-директор на Националния археологически институт с музей към БАН (НАИМ-БАН), ръководител на секцията по средновековна археология при института\nРъководител е на повече от 50 археологически експедицииАвтор е на повече от 200 книги, статии, монографии, научнопопулярни публикации\nТя заема поста на досегашния директор на музея Божидар Димитров, който се пенсионира\n \n\n\n                    ", "date": "2017.11.05", "title": "Обмислям изложба с BG обекти под закрилата на ЮНЕСКО"}
{"url": "http://www.monitor.bg/a/view/49283-%D0%9F%D0%B5%D1%87%D0%BA%D0%B0-%D0%B2%D0%B7%D1%80%D0%B8%D0%B2%D0%B8-%D0%BA%D1%8A%D1%89%D0%B0-%D1%81%D1%82%D0%BE%D0%BF%D0%B0%D0%BD%D0%B8%D0%BD%D1%8A%D1%82-%D0%B9-%D0%B1%D0%B5%D1%80%D0%B5-%D0%B4%D1%83%D1%88%D0%B0/", "text": "\n                    Печка на твърдо гориво взриви къща в мездренското село Люти дол. При лумналия пожар стопанинът й е получил тежки изгаряния, съобщиха от областната дирекция на МВР във Враца. 39-годишният Светослав Стоянов е приет в столичната клиника по спешна медицина \"Пирогов\"със 70 процента изгаряния, където е починал в неделя.\n\nПожарът избухнал към 8 часа сутринта в събота. Светослав успял да излезе от горящата къща, но бил като жива факла. Съседи, които се обадили на спешния телефон 112, чули два взрива от дома му.\n\nОгънят е обхванал две от стаите на дома, които са изгорели напълно. Стигнал е и до покрива, който също е овъглен. На мястото пристигнал екип на пожарната, който потушил пламъците. Местопроизшествието е посетено и от дежурна група на полицията, която да установи причините за възникване на инцидента. Тепърва експерти и криминалисти ще уточняват какво точно е взривило печката.\nПо случая е образувано досъдебно производство.\n                    ", "date": "2017.11.05", "title": "Печка взриви къща, стопанинът й почина"}
{"url": "http://www.monitor.bg/a/view/5002-60%D0%B3%D0%BE%D0%B4%D0%B8%D1%88%D0%B5%D0%BD-%D0%BB%D0%BE%D0%B2%D0%B4%D0%B6%D0%B8%D1%8F-%D1%81%D0%B5-%D0%B3%D1%80%D1%8A%D0%BC%D0%BD%D0%B0-%D0%BF%D0%BE-%D0%BD%D0%B5%D0%BF%D1%80%D0%B5%D0%B4%D0%BF%D0%B0%D0%B7%D0%BB%D0%B2%D0%BE%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%B2-%D0%BB%D0%B8%D0%BD%D0%B5%D0%B9%D0%BA%D0%B0%D1%82%D0%B0/", "text": "\n                    Днес около 11 часа преди обед 60-годишният ловджия Иван Б. от близкото до Благоевград село Падеш се самопростреля по невнимания и малко след това почина в линейката на път за Спешно отделение. Нелепият трагичен инцидент станал в гората над близкото до границата с Македония село Горно Лешко по време на разрешен ловен излет. Бай Иван изтървал пушката си по невнимание, когато се опитал да разтърве две сджафкали се кучета гончета. Ловното оръжие произвело изстрел, а патронът бренеке го прострелял смъртоносно в слабините. Другарите му от ловната дружинка повикали веднага линейка от Благоевград на тел.112, която дошла много бързо, но на път към Спешно отделение ловецът издъхнал от кръвозагуба: „Беше мъртъв, когато линейката го докара в болницата, раната е била смъртоносна. Патронът буквално е разкъсал слабините му“, каза за „Телеграф“ д-р Огнян Митев, шеф на МБАЛ-Благоевград.\n\nЛовната дружинка от Горно Лешко излезла около 9 часа на лов за диви прасета. Бай Иван бил в добро настроение, както винаги е бил душата на компанията. Полицията провежда щателно разследване на инцидента, разпитват се всички ловци от дружинката.\n\nТова не е първият подобен инцидент със смъртен изход в ловно-рибарското сдружение „Сокол-1911“, в което са обединени ловните дружинки от Благоевградска и Симитлийска общини. Сдружението от години се ръководи от бившия офицер от милицията и полицията, впоследстиве станал шеф на ДАИ-Благоевград Иван Василев, известен като Джери Смъртта.\n\n \n                    ", "date": "2017.11.05", "title": "60-годишен ловджия се гръмна по непредпазливост, почина в линейката"}
{"url": "http://www.monitor.bg/a/view/32580-%D0%91%D0%B8%D0%B2%D1%88-%D0%B2%D0%BE%D0%B5%D0%BD%D0%B5%D0%BD-%D0%B3%D1%80%D1%8A%D0%BC%D0%BD%D0%B0-%D1%81%D1%8A%D1%81%D0%B5%D0%B4%D0%B0-%D1%81%D0%B8-%D0%B8-%D0%B6%D0%B5%D0%BD%D0%B0-%D0%BC%D1%83/", "text": "\n                    Днес по обед петричкото село Капатово стана свидетел на страшна трагедия. 65-годишният бивш полицай Георги Тимов, известен в района с прякора си Слънцето застреля от упор 62-годишния си съсед по къща Илия Шкалов, стреля и по жена му, но само я рани. После налапа дулото на законно притежавания си пистолет и се гръмна. Сигналът е получен в 12.49 часа.\n\nМеждусъседската трагедия се разиграла днес около около обяд в петричкото село Капатово. Илия Шкалов и жена му се връщали от пазар в Санадански, спрели колата си на улицата пред своята къща, когато изневиделица от съседния двор изкочил полицаят пенсионер с пистолет в ръка. Започнал да гърми на месо, като убил от упор съседа си, подгонил по улицата с изстрели и жена му, но успял само да я рани. После 66-годишният Георги Тимов се прибрал в двора си, налапал дулото на пистолета си и се гръмнал. Съпругата на застреляния Шкалов е ранена в крака, транспортирана е с линейка в санданската болница без опасност за живота.\n\nДвойната смърт парализира жителите на село Капатово, които не могат да повярват, че такива неща се случват в тяхното село. Те отдавна знаят, че между двамата съседи, които живечт от много години в отсрещни къщи отдавна тлее вражда, но до такава кървава разправа да се стигне - никой не може да осмисли.\n\nПолиция е отцепила цялата част на селото, където се е разиграла трагедията и извършва оглед на мястото.\n\nРУМЕН ЖЕРЕВ    \n                    ", "date": "2017.11.05", "title": "Бивш полицай гръмна съседа, жена му и себе си"}
{"url": "http://www.monitor.bg/a/view/39564-61%D0%B3%D0%BE%D0%B4%D0%B8%D1%88%D0%B5%D0%BD-%D0%BE%D1%82%D0%BA%D1%80%D0%B8%D1%82-%D0%B7%D0%B0%D0%BA%D0%BB%D0%B0%D0%BD-%D0%B2-%D0%BA%D0%B2%D0%9F%D0%B0%D0%B2%D0%BB%D0%BE%D0%B2%D0%BE/", "text": "\n                    51-годишен мъж е открит мъртъв в кв. „Павлово“. Това съобщават от МВР. Около 13.10 часа на 4 ноември на частен адрес в столичния кв. „Павлово“ е намерено тялото на мъж с порезно-прободни рани. Установена е самоличността му - 51-годишен, собственик на жилището. Образувано е досъдебно производство, криминалисти от СДВР и ГДНП работят по изясняването на случая. Действията по разследването продължават. \n\n\n                    ", "date": "2017.11.05", "title": "61-годишен открит заклан в кв.\"Павлово\""}
{"url": "http://www.monitor.bg/a/view/25279-%D0%93%D0%94%D0%91%D0%9E%D0%9F-%D1%83%D0%B4%D0%B0%D1%80%D0%B8-%D0%BD%D0%B0%D0%B4-2400-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8-%D0%B1%D0%B0%D0%BD%D0%B4%D0%B8%D1%82%D0%B8/", "text": "Акциите на антимафиотите приключват с 612 обвинения\n                    ГДБОП, съвместно с чужди служби удрят над 2400 бандити и престъпни групировки годишно. Това става ясно от данните на главната дирекция, предоставени за „Монитор“ от началото на годината. Според цифрите силовата структура е участвала в 479 паралелни разследвания, съвместо с екипи от други държави, оказвала е правна помощ и е изпълнявала задълженията си по европейски заповеди за арест, като са задържали интерконтинентални бандити на наша територия.\n\nБлагодарение на ГДБОП пък е станал обмен по канали на Европол, Интерпол и други правоприлагащи служби по света в 1933 случая. Само за септември чужди служби са търсили\n\n \n\nсъдействие от антимафиотите ни 207 пъти\n\n \n\nРеализираните акции за тогава пък са били 53, което прави по почти две на ден.\n\nПри последната мащабна реализация, българските антимафиоти взеха основно участие в разбиването на организирана престъпна група от трафиканти на бежанци. Акцията се провела в края на септември на територията на България, Белгия, Франция, Холандия и Великобритания.\n\nСпециално сформираният съвместен екип за разследване (СЕР), който бил организиран през месец март тази година, е разбил мащабна международна схема за незаконно превеждане на чужди граждани от страните Афганистан и Пакистан в държави от Европейския съюз. Съдебните власти в петте държави извършили координирано и съгласувано действия на територията на собствените си страни с\n\n\n \n\nподкрепата на Евроджаст и Европол\n\n\n \n\nМигрантите са били превозвани с автомобили, в които имало изградени специални тайници, които да заблудят граничните власти. Освен това в момента се събирали и доказателства, уличаващи групата също така и в пране на пари.\nАкциите на ГДБОП до момента пък са приключили с повдигнати 612 обвинения на престъпници. Най-много са през май месец, когато са цели 97.\nПоследните в списъка са от миналата седмица, когато на територията на Пловдивска област, Стара Загора, Русе и Ямбол е била проведена специализирана операция за направа и разпространение на фалшиви документи за самоличност. В рамките на операцията са задържани 10 участници в престъпната схема, 8 от които криминално проявени. Разкрити са общо две работилници за изработка на ментетата - български, френски, украински, немски, австрийски, италиански, испански и други документи. На трима от арестуваните са повдигнати обвинения от прокуратурата. \n                    ", "date": "2017.11.05", "title": "ГДБОП удари над 2400 международни бандити"}
{"url": "http://www.monitor.bg/a/view/7497-2-%D0%B1%D0%BE%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%85%D1%83%D0%BB%D0%B8%D0%B3%D0%B0%D0%BD-%D0%BF%D1%80%D0%B5%D0%B1%D0%B8%D0%BB-%D1%88%D0%BE%D1%84%D1%8C%D0%BE%D1%80-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B2%D1%80%D0%B5%D0%B4%D0%B5%D0%BD%D0%B0-%D1%81%D1%82%D0%BE%D0%BA%D0%B0/", "text": "\n                    2000 лева глоба наложи районният съд в Пловдив на хулиган, пребил шофьор заради повредена стока. Екшънът се разразил на 9 април в една от индустриалните зони край Пловдив. Жертвата закарал стока до Румъния, но оттам изпратили снимки на изпращачите от индустриалната зона с повредения товар. Когато шофьорът се върнал пак да товари от склад в зоната, един от шефовете там го ударил с юмрук в носа, след което продължил да го налага и по тила. Ударите били спрени от друг работник, който извикал, че жертвата има имплант в главата и да спрат да го бият. Побоят спрял, но от носа на пребития рукнала кръв. Ден по-късно станало ясно, че шофьорът имал счупен нос и сътресение на мозъка. Биячът бил даден на съд, който го освободил от наказателна отговорност по чл.78А заради чистото му досие и го глобил с 2000 лева. Според магистратите побоят бил извършен по хулигански подбуди. \n                    ", "date": "2017.11.05", "title": "2 бона глоба за хулиган, пребил шофьор заради повредена стока"}
{"url": "http://www.monitor.bg/a/view/24633-%D0%A5%D0%BE%D1%82%D0%B5%D0%BB%D0%B8%D1%82%D0%B5-%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0-%D0%BF%D1%8A%D0%BB%D0%BD%D0%B8-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0-%D0%B8-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Хотелите и заведенията във Велико Търново вече са пълни за предстоящите празници Коледа и Нова година и места вече няма, обясниха от бранша пред БНТ.\n\nС всяка изминала година Велико Търново и Арбанаси посрещат все повече туристи в последните дни на декември. Причината е, че освен с прочутите болярски трапези тук почти всеки турист идва и за да разгледа десетките църкви, музеи и паметници на културата, които пазят духа и славното минало на старопрестолния Търновград. Резервациите започват още в началото на ноември, края на октомври.\n\nТрадиционно планинските региони на Елена, Трявна и Габрово през зимните месеци остават затрупани в снежните преспи. Това обаче не плаши десетки любители на романтиката в планината да правят резервации и новогодишните празници именно там. В един от хотелите в село Боженци запитванията и резервациите започват още от лятото.\n\nВ същото време обаче от бранша отново се оплакват, че имат проблем с наемането на кадри. Най-търсените длъжности са сервитьори, бармани и камериерки.\n\nДиректорът на Института за анализи и оценки в туризма Румен Драганов пък каза, че от 22 декември 2017 г. до 22 март догодина у нас се очаква да дойдат над 1,5 млн. чужденци и почти два пъти повече българи ще пътуват из страната. В зимните ни курорти ще бъдат около 280 хил. нашенци и 160 хил. чужденци.\n\nПо думите му спа туризма е много силен и хотелите са пълни дори през есента, а предстоящото ни председателство на Съвета на ЕС допълнително ще генерира повече интерес.\n                    ", "date": "2017.11.05", "title": "Хотелите и заведенията пълни за Коледа и Нова година"}
{"url": "http://www.monitor.bg/a/view/29294-%D0%9C%D0%B5%D0%BD%D0%B4%D0%B0-%D0%A1%D1%82%D0%BE%D1%8F%D0%BD%D0%BE%D0%B2%D0%B0-%D0%A2%D1%80%D1%8F%D0%B1%D0%B2%D0%B0-%D0%BF%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5-%D0%BD%D0%B0-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B7%D0%B0-%D0%B1%D0%B8%D0%B7%D0%BD%D0%B5%D1%81-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    По-добрите условия за бизнес ще означават по-висок икономически ръст. А постигането на този по-висок растеж ще даде възможност за по-високи заплати във всички сфери. Това заяви шефката на бюджетната комисия и депутат от ГЕРБ Менда Стоянова пред БНР.\n„Условията за бизнес трябва да бъдат подобрени. Макропоказатели като финансова стабилност, предвидимост в икономически и политически план. Има компоненти, които са на много ниско ниво. Нивото на правораздаване влияе сериозно. Чуждите инвеститори нямат гаранции, че ще получат бързо и справедливо правораздаване“, коментира Стоянова.\nСпоред нея ГЕРБ не разглежда възможността за промяна на данъците. „Всяка година държавата събира все повече и повече пари. Първият фактор, който влияе, е процентът на самите данъци. После вече говорим за онези данъци, които не са платени, защото са укрити в сивата икономика“, каза Менда Стоянова. Тя обаче е категорична, че вдигането на данъци не е техен дебат. „Не можем да вземем от хората повече пари, за да ги дадем на онези, които крадат или управляват лошо“, смята Стоянова.\n\nТя подчерта още, че е изключително трудно привличането на инвеститори. Има сериозни инвеститори, които избират България, но е нужно време. „Исканията за повече пари между първо и второ четене на бюджета ще бъдат много. БАН искат 15 милиона повече. Вече имах среща с председателя на БАН. Тези, които не са толкова шумни - социалната сфера и културата, също имат нужда от подкрепа. В сценичните изкуства нямаме протести, защото се направи реформа - обвърза се държавното финансиране с продадените билети“, допълни Стоянова по повод исканията на учените от БАН през миналата седмица.\n                    ", "date": "2017.11.05", "title": "Менда Стоянова: Трябва подобрение на условията за бизнес в България"}
{"url": "http://www.monitor.bg/a/view/75775-%D0%97%D0%B0%D0%BB%D0%BE%D0%B2%D0%B8%D1%85%D0%B0-%D0%BE%D0%BF%D0%B0%D1%81%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82-%D0%B8-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80-%D0%B4%D0%BE-%D1%81%D1%82%D0%B0%D0%B4%D0%B8%D0%BE%D0%BD-%D0%9F%D0%BB%D0%BE%D0%B2%D0%B4%D0%B8%D0%B2-%D0%A1%D0%9D%D0%98%D0%9C%D0%9A%D0%98-%D0%92%D0%98%D0%94%D0%95%D0%9E/", "text": "\n                    Опасен и въоръжен терорист, който стреля по невинни минувачи, заловиха край стадион „Пловдив” Специализираните полицейски сили в града. Срещу мъжа с пистолета бе пуснато полицейско куче, което за част от секундата успя да повали на земята и да захапе непознатия субект.Веднага около обезвредения престъпник се скупчиха полицаи, които го закопчаха с белезници и го отведоха зад решетките. Зрелищният арест и то посред бял ден бе част от демонстрацията преди Архангеловден – празника на полицията, на Специализираните полицейски сили в Пловдив.Техният нов шеф – гл.инсп.Виктор Празов бе награден в началото на демонстрациите с плакет от ст.ком. Атанас Илков, директор на ОД на МВР в Пловдив. Момчетата от СПС показаха пред пловдивчани уменията си да залавят престъпници, да се справят с масови безредици и с наркодилъри, а и демонстрираха умения в ръкопашния бой.Още в началото на демонстрацията те се справиха с тълпа футболни фенове, които часове наред са тормозили цял квартал.В ролята на феновете естествено бяха техни колеги от СПС, които обаче се справиха брилянтно с поставената им задача да хвърлят пиратки и да предизвикват униформените срещу себе си.Минути по-късно здравеняците от СПС трябваше да заловят опасен наркодилър. Той превозвал в бял опел скрит наркотик, чието местоположение бе разкрито за няколко минути от специално обучено полицейско куче.Негов колега на четири лапи – 7-годишният Берг, показа пред публика завидно послушание, изпълнявайки повечето команди от голямо разстояние и само със знаци. Четирима служители на СПС с маски на лицата демонстрираха умения в ръкопашния бой в спаринг схватки помежду си, като „победеният” винаги бе отвеждан с белезници към ареста. „Нинджи са това, нинджи, искам да стана като тях”, говореше на майка си момченце от зяпачите. \n\n\n\n\n\n\n\n\n\n\n\n\n                    ", "date": "2017.11.05", "title": "Заловиха терорист и наркодилър до стадион „Пловдив” (СНИМКИ, ВИДЕО)"}
{"url": "http://www.monitor.bg/a/view/23821-%D0%94%D0%B0%D0%B2%D0%B0%D0%BC%D0%B5-%D0%BD%D0%B0-%D1%81%D0%B8%D0%BD%D0%B4%D0%B8%D1%86%D0%B8%D1%82%D0%B5-%D1%81%D0%BF%D0%BE%D1%81%D0%BE%D0%B1-%D0%B4%D0%B0-%D0%B2%D1%8A%D1%80%D0%BD%D0%B0%D1%82-%D0%BE%D0%B3%D1%80%D0%B0%D0%B1%D0%B5%D0%BD%D0%BE%D1%82%D0%BE-%D0%BE%D1%82-%D0%9A%D0%A2%D0%91/", "text": "„Да, България“ са смешни в критиките си, не почиват на каквито и да било факти, отсече той\n                    Целта на промените в Закона за банковата несъстоятелност е да се даде правен способ на синдиците на КТБ по-ефективно да попълнят масата по несъстоятелността на банката с разграбените активи. \nТова обясни в интервю за БНР зам.-председателят на ПГ на ДПС и член бюджетната комисия Йордан Цонев. Заедно с колегата си и наш издател Делян Пеевски и Хамид Хамид, Цонев е един от вносителите на поправките, насочени срещу вторичното разграбване на фалирания от Цветан Василев трезор. По думите му целта е да се предостави на синдиците способ да се възстановят достатъчно средства, за да се върнат парите „взети от държавата и хората“. \nТака при обявяване на определена цесия от съда за невалидна, то синдиците ще имат актив към когото  да насочат иска си, обясни Цонев. „Защото сега няма, дори и да спечелят делата“, каза още депутатът и уточни, че към момента \n\nима заведени над 800 дела по цесии. \n\nЦонев обясни, че преди да се стигне до внасянето на закона внимателно са следели как са текли процесите по обявяването на банката в несъстоятелност, опитите на синдиците да запазят по-голяма част от активите, както и „успешните опити на правни субекти“ да „отмъкнат“ част от тях. \nТой категорично отрече опитите за внушения на партията на задкулисието „Да(й),България“, че поправките целяли „апетитни активи“, финансирани от КТБ като „Дунарит“ например и риторично попита защо самите те не са внесли законопроект.  „Законът касае само такива компании, които не са си върнали дълга към КТБ с пари. „Дунарит“  вече го върна в пари. Още една грешка на „Да,България“.\n\nЗаконопроектът не е насочен към „Дунарит“, \n\nотвърна Цонев. „Не мога да разбера какво още трябва да се направи, за да може тези хора или поне журналистите да кажете с ясен глас –Абе, хора, не сте прави. Смешни сте в критиките си. Защото те не почиват на факти“, възмути се Цонев  и увери, че законът не прави опит да бъде взет военното дружество „Дунарит“ или което и да е друго. \n\nКаре: ДПС няма да подкрепи бюджета\n\nЦонев коментира още, че ще има още вотове на недоверие срещу властта , както и че целта на движението е изваждане на националистите от управлението. „Мнозинство от 122 двама души не е мнозинство. То е твърде крехко, за да бъде ГЕРБ спокойна , че властта е гарантирана“, заяви депутатът. По думите на Цонев префроматиране на властта може стане в този ози парламента или при предстрочни избори. Той дори не изключи възможността при нов вот за парламент да влязат нови формации, които сега не съществуват. ДПС няма да подкрепят бюджета за 2018-та на кабинета, нито пък харесват и алтернативния на БСП. Според него икономическият растеж не се дължина усилията и политиките на ГЕРБ, а заради бързото възстановяване на европейската икономика, което пък показвало и износът на родния бизнес към ЕС. Цонев е убеден, че са нужни реформи, както и мерки срещу „административния рекет“, а не само отпадане на свидетелството за съдимост.\n                    ", "date": "2017.11.05", "title": "Даваме на синдиците способ да върнат ограбеното от КТБ"}
{"url": "http://www.monitor.bg/a/view/17705-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%A1%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D0%BF%D0%BE%D0%B4-%D0%9C%D1%83%D1%81%D1%82%D0%B0%D0%BA%D0%B0/", "text": "\n                     Социолози под МустакаСпешно социологическо проучване, което изглежда ни в клин, ни в ръкав, раздира екрана на 5 септември 2017 г. Логиката за тази бърза поръчка веднага си идва на мястото. По същото време на конкурентен телевизионен екран тече „семейно интервю“ на Цветан и Антоанета Василеви. Двамата изповядват пред микрофон и камера тяхната версия за случилото се с трезора. Представят се за жертви, а журналистката Любица (Люба) Кулезич ги гледа в захлас. Клати глава, бърчи джуки. В придворната журналистика има заучени пози и фалш. Такива номера има и в социологията по поръчка.Цъкваме дистанционното и се прехвърляме от BiT към централната емисия на bTV, където мазно се промушва представителна извадка от „изследване на общественото мнение“ за КТБ. Лансира се тезата, че 75% от участниците в него са на мнение, че трезорът е бил фалиран умишлено. Така работи Фабриката за фалшиви новини. Пуска се тенденциозно нещо, което обслужва интересите на един или друг олигарх. Не е задължително да отговаря на критериите за достоверност. Може да е на принципа „една жена каза“. Важното е да се хвърли някакво твърдение в публичното пространство, което да се тълкува, коментира и най-вече – да се манипулира.Социологическото изследване, което е нещо като черешката на тортата в защитната теза на банкера беглец, е направено от негови стари познайници. Това са Андрей Райчев и Кънчо Стойчев. Другарите на Цветан Василев така са се престарали, че в т. нар. изследване излизат с твърдението, че едва 15% от хората са убедени във вината на фараона Василев за разсипията на трезора.Социолозите милионери са част от дружината помагачи, ангажирани да заметат следите на фараона Василев и да прикрият кражбата на века.Кънчовците, както ги наричат в техните среди, официално са бодри пенсионери, след като през 2013 г. уж спряха да се занимават със социология. Месеци след като се разрази скандалът с източването на Фонд „Научни изследвания“, в който те имаха дейно участие, двамцата с гръм и трясък се оттеглиха от бизнеса си. По примера на един техен съратник, който също преди време уж емигрира в Сингапур, а след като облаците се разнесоха над главата му, отново изпълзя на припек, Кънчовците също запретнаха ръкави и се заеха с това, от което се изхранват – манипулации.Изразителите на общественото мнение, както се опитват да се представят, използват официалната си марионетка Първан Симеонов, който по документи се води изпълнителен директор на социологическата им агенция „Галъп“. Симеонов бе активиран, за да даде програмно интервю, в което да изпее опорните точки на задкулисието – как между БСП и ДПС нямало разлика, единствената опозиция била БСП, но само защото „истинската десница“ не била в парламента и не можела да защитава интересите на хората. Всичко това налагало спешно да се намери човек, който да въведе ред и да наложи съдебна реформа. Говорещата глава на Андрей Райчев и Кънчо Стойчев само дето не спомена, че изразителят на народната воля трябва да е къдрав, брадат и да е бивш министър на правосъдието. Ако за някого е учудващо защо продукт на ултракомунистическата номенклатура рони тежки сълзи за партии, създадени в лаборатория по драгалевска рецепта, е нужно да се разгледат подробностите.Въпросното интервю е публикувано в сайта „Медиапул“, собственост на бившата говорителка на Иван Костов – Стояна Георгиева. Сайтът е основен елемент на Фабриката за фалшиви новини, конструирана от кръга „Капитал“ на Иво Прокопиев и присъдружните му олигархични медии. Прокопиев и побратимите му, създадени от Иван Костов – Цветан Василев, Гриша Ганчев и Огнян Донев, имат сериозни проблеми с правосъдието. Трима от тях са подсъдими, а един – обвиняем, и дават мило и драго (пари, медии, влияние, финансирани от тях политици), за да овладеят съдебната система и да се спасят от наказателно преследване. Поради тази причина Фабриката за фалшиви новини работи с пълна сила, за да замаже следите от престъпленията им и да манипулира обществото в посока, изгодна на техните интереси. Кънчовците пък имат доста сериозен мотив да служат на фабриката.Истината е, че „социолозите милионери“ както те самите се наричат, са съучастници в източването на Корпоративна търговска банка. Двамата са държани на хранилка от банкера беглец Цветан Василев и също са се облажили от милиардите левове, откраднати от вложителите в трезора. Кънчев и Стойчев са съдружници в „Научнотехническо обслужване - НТО“, която изгря именно в скандала с фонд „Научни изследвания“. В тази компания обаче мажоритарният дял се държи от \"Сентръл техноинвест\". Въпросната фирма няма как да е позната на обществото с дейността си, тъй като е „куха“. Точно така я нарича прокуратурата в „общия поглед върху модела КТБ“, публикуван заедно с внасянето на обвинителния акт срещу Цветан Василев и съучастниците му в източването на КТБ.„Сентръл техноинвест“ фигурира в списъка с 80 компании, които Цветан Василев ползва, за да конструира финансовата си пирамида и да открадне близо 4 млрд. лв. от вложителите в КТБ. „Фирми, които нямат реална дейност, нямат бизнесидея (проект) и нямат действителен собственик – бенефициент на кредитния ресурс. Тези дружества наричаме условно кухи дружества.“ Това гласи описанието, което държавното обвинение дава за компаниите, сред които е и тази, с която си партнират Кънчовците.По-интересното е, че собственик на \"Сентръл техноинвест\" се води „ТЦ ИМЕ Вест“ - компания, която е в същия списък на „кухи дружества“, но е пряк кредитополучател от КТБ и в момента се управлява от синдик. В списъка с некоректните длъжници към трезора, който синдиците на КТБ публикуваха преди време, „ТЦ ИМЕ Вест“ фигурира срещу 30 837 671 евро непогасени задължения. Схемата, по която мустакатият аферист е „захранил“ двамата социолози, е традиционната - куха фирма тегли необезпечен кредит от КТБ, прехвърля пари на друга компания, която пък влиза в съдружие с „правилните хора“, които да се облажат от парите на измамените вложители. Не е за подминаване фактът, че управител на \"Сентръл техноинвест\" е Мартин Апостолов – човекът, посочен от прокуратурата за ръководител на звеното „юристи“ към пирамидата КТБ, които обслужват кухите фирми на Цветан Василев.Въпросната фирма “Научнотехнологично обслужване - НТО”, в която Кънчовците са съдружници с куха фирма на Цветан Василев, официално се занимава с научни технологии в сферата на стволовите клетки. Според Търговския регистър на България тя е активна и до момента, а ако се съди от финансовите отчети от последните години, докарва нелоша печалба. Интересът на социолозите към медицинските иновации пък може да бъде обяснен с факта, че фирмата им е бенефициент по европроект и е прибрала няколкостотин хиляди лева от фондовете на ЕС.Съвместните инициативи на Цветан Василев с Кънчо Стойчев и Андрей Райчев са не само доходоносни, а продължават и до момента. Наблюдаващият прокурор по делото за КТБ Иван Гешев обясни малко преди излизането на изследването им, че е очаквано публични личности, които са получавали пари от Цветан Василев, сега да се опитват да ги оправдаят, поставяйки се в услуга на банкера беглец. Тоест не е учудващо, че щом Кънчовците още печелят от откраднатите пари от КТБ, биха се поставили в услуга на Фабриката за фалшиви новини. Учудване буди само защо прокуратурата гледа безучастно как се правят медийни кампании с пари, откраднати от КТБ, и не прави нищо по въпроса.„Този „Галъп“ не е онзи „Галъп“, пише в. „Телеграф“ преди време за социологическата агенция, която Кънчовците ползват за основна трибуна на изявите си. Причината е, че едва ли има човек, когото да спрете на улицата по целия свят, който да не каже, че е чувал за известната социологическа агенция \"Галъп\". Тънката разлика е, че американската компания, основана от Джордж Галъп в средата на ХХ век, която е един от пионерите в измерването на електоралните нагласи и в днешно време има клонове по целия свят, няма нищо общо с фирмата, зад която се крият Кънчовците. Напротив - \"Галъп инк\" дълги години води съдебни битки с ББСС-БГ, в която Кънчо и Андрей са съсобственици, за това, че използва името им неоторизирано, предлагайки услуги в идентична сфера като истинската фирма \"Галъп\". На всичко отгоре през годините двамата схемаджии правят цяла плеяда фирми с „Галъп“ в наименованието, които в различни периоди използват. Последната актуална - „Галъп интерненшънъл болкан“ ЕАД (да не се бърка с едноименната, но ЕООД, която в момента е в ликвидация), е тази, посочена в ЦИК като преброител на парламентарния вот през пролетта. В този „Галъп“ Райчев няма нищо общо – еднолична собственост е на Кънчо Стойчев. Представляващ е Първан Симеонов, а в борда на директорите са 22-годишната Ружа Андреева Райчева и 25-годишната Лилия Кънчева Стойчева.Тук е моментът да отчетем, че ако някой си мисли, че „социолог“ значи човек, който обикаля с тефтер и химикалка в ръка и разпитва хората по улиците, то определено трябва да види фирмената история на Кънчовците. Андрей Райчев е имал пръст в 32 компании и е бил в управата на 27 фирми. По-нисичкият му ортак определено обаче е по-чевръст. Историята свързва Кънчо Стойчев с участие в управлението на цели 44 компании и собственост в 37. Направо е невероятно как им остава време да питат обикновените хора за мнението им. Не че го правят.Освен със стволови клетки, бизнесът им е свързан със строителство, ресторантьорство, реклама, издателство, медии, но безспорно перлата в короната им е голфът. Те притежават уникалния комплекс за голф „Блексийрама“, разпрострял се върху цели 1000 декара между Каварна и Балчик. Цялата инвестиция в комплекса надхвърля 35 милиона евро. Дизайнер на игрището за голф е живата легенда в този аристократичен спорт Гари Плейър. В комплекса се предлагат над 25 модела двуетажни вили по дизайн на европейски и американски архитекти. Цялостният проект е за около 400 къщи. „Това са хора, които станаха доста заможни и богати в годините на прехода, а това не става случайно“, каза преди години по техен адрес Цветан Цветанов, който по това време заемаше поста министър на вътрешните работи.Макар и двамата да са известни под общото малко име Кънчовците, на практика фамилията, която може да им бъде причислена, е Райчеви, благодарение на знаменития татко на Андрей.Покойният вече Венцел Райчев е истински кадър на тъмночервената номенклатура. Комунист от малък, Венцел е член на РМС, активен борец против фашизма и възпитаник на Москва. Като журналист и преводач десетилетия наред се занимава с разпространение на комунистическата пропаганда, докато в бурните години на Перестройката успява да оглави Светая светих на този ресор - агенция София прес. С неоценимата помощ на своя покровител Андрей Луканов Венцел Райчев успява не само да придобие едноличен контрол над богатата държавна структура, създадена, за да прославя успехите на БКП по света, но и в мътните времена на прехода успява да я източи. Именно при Луканов София прес се отказва от държавна субсидия, но по този начин си издейства и свободата никой от изпълнителната власт да не я контролира. В началото на 90-те Венцел Райчев създава митичната фирма “Планета 999”, в която дял има София прес, но държавата в лицето на агенцията участва само с предоставяне на ресурси – имоти, техника, кореспондентски бюра по света. В същото време „Планета 999“ използва активите пак по предназначение – пропаганда, само че вече в полза на новите силни на деня. Чрез държавните активи Райчев създава поредица от медии, рекламни агенции, издателства и все облагодетелствани са неговите деца.Кънчо Стойчев може и да е потомък на уважаваните сценаристи и писатели Братя Мормареви, но от талантливия си баща Марко май е наследил само хумора, който предизвикват неговите прогнози. Венцел Райчев е истинският негов бащица, тъй като не само му предоставя офиси за първата му частна социологическа агенция (където Андрей е зам.-шеф), но и му осигурява хранилка от държавната София прес. Рекламната агенция на Кънчо „Провижън“ буквално прибира лъвския пай от рекламите на София прес. В същото време синът Андрей е на държавна работа – шеф на статистическата агенция НЦИОМ. Благодарение на хлабавите закони и силното рамо на Андрей Луканов – „червения капиталист“, чийто идеологически последовател е уж „десният“ Иван Костов, Райчев хем е шеф на държавната НЦИОМ, хем развива частната си социологическа агенция, използвайки високия си пост. Така, вместо да им връчи червени куфарчета, пълни с пари, Луканов дава на Кънчовците ключовете към активи на държавата, благодарение на които днес двамата социолози могат да се похвалят като милионери с успешен частен бизнес. Андрей Райчев, разбира се, не дава вид на мултимилионер, тъй като традиционно се явява на публични места с вехти и захабени дрехи, за да заблуди хората, че е обикновен научен работник, а не червен велможа и богаташ.Аскетизмът е поза. Кънчо Стойчев има внушително имение в санданското село Зорница, а Андрей Райчев е стопанин на къща за 1 млн. евро в Бояна.Имението на Стойчев е внушително и е достойно за богаташ - герой от някой латиноамерикански сериал. Социологът започва да гради чифлика си, като от 2009 г. нататък изкупува десетки ниви от дребни собственици в села в община Сандански, става ясно от справка в Имотния регистър.Той си харесал мястото на път за Мелник и вече е горд стопанин на 600 декара, като е платил минимум 180 000 лв. само за земята. Върху част от нея е захванал строителството на затворен комплекс с 11 каменни къщи в смесица от мексикански и средиземноморски стил, има дори калдъръмен площад с шадраван по средата, часовникова кула и други екстри, които придават на мястото вид на латиноселце. Нощувката и храната в комплекса са може би сред най-скъпите преживявания от този род в страната. Чаша кафе струва 5 лева, толкова е и чашата минерална вода. Топла супа на обяд и вечеря се предлага на цена от 30 лева, а основно ястие не може да се намери под 50-70 лв. Наемът на една къща за гости също е внушителен – между 500 и 700 лв.Имението му е туристически обект с винарска изба, има водоем за спортен риболов и други малки екстри. Стойчев имаше намерение да строи и голф игрище, но то пропадна. Социологът първо изгради минирезиденция, която почти всеки уикенд ползва заедно със семейството си. Засади и 5 декара лозов масив, а към него добави и ферма за кокошки и малък краварник с няколко животни. През 2015 г. поиска да прекара водопровод от минералния извор от с. Левуново до с. Зорница с трасе от около 14 километра. Получи благословията на тогавашния общински съвет в Сандански, чийто председател по онова време беше Явор Аргиров, а кмет беше Андон Тотев.Жители от Левуново обаче не приеха добре идеята да им вземат минералната вода и на два пъти окупираха залата на общинския съвет в знак на протест, че не дават „златото“ им да се изнася. Протестът им не бе чут от местните парламентаристи и те дадоха право на социолога да прекара водопровод и да ползва минералната вода. Решението на общинския съвет бе оспорено в административния съд в Благоевград, но пак бе обявено за законосъобразно. След като станало известно, че минералната вода ще загуби от лечебните си свойства заради дългия път, който трябва да измине до комплекса в Зорница, социологът Стойчев се отказа от идеята за минералния водопровод.Андрей Райчев пък и досега бяга от отговор на въпроса откъде има пари да се шири в къща за 1 млн. евро в Бояна. Социологът купува и имот в Бистрица през 2012 г., както и парцели на различни места в столицата. Семейството му е притежавало и цяла сграда на столичния бул. „Цар Борис III“, както и апартаменти. През 2013-а е продал апартамент от 50 квадрата в един от най-скъпите квартали на София - „Белите брези“, а четири години по-рано дарява на една от дъщерите си жилище от 52 кв. в центъра на столицата. Синът на Стойчев и една от дъщерите на Райчев пък имат общ хотел в Якоруда в близост до ски писта, като базата е запълнена чак до септември.\n\n\n                    ", "date": "2017.11.05", "title": "Цветан Василев: Социолози под Мустака (V глава от книгата \"Българския Мадоф\")"}
{"url": "http://www.monitor.bg/a/view/31710-%D0%9F%D0%BE%D1%81%D1%82%D0%B0%D0%B2%D1%8F%D1%82-%D1%81%D0%BB%D1%8A%D0%BD%D1%87%D0%B5%D0%B2%D0%B8-%D0%B1%D0%B0%D1%82%D0%B5%D1%80%D0%B8%D0%B8-%D0%BD%D0%B0-%D0%B1%D0%B0%D0%B7%D0%B0%D1%82%D0%B0-%D0%BD%D0%B8-%D0%B2-%D0%90%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0/", "text": "Целта е да се намали до минимум използването на дизелово гориво\n                    Българското селище на Антарктида ще бъде снабдено със слънчеви панели. Целта е да се спазят всички екологични норми и да се намали до минимум използването на дизелови горива. Това съобщи ръководителят на 26-ата експедиция проф. Христо Пимпирев. Той обясни, че това не е ново за базата ни, тъй като слънчеви панели са поставени на основната къща на базата още преди 10 години. Целта е сега да има такива такива и на покривните конструкции на останалите две къщи.\n\n„Те са идеални за покриване, тъй като са пирамидални и с наклонени покриви. По този начин алтернативните източници ще задоволяват около 80% от нуждите ни от електроенергия и изобщо няма да замърсяват околната среда. За тази цел преди две години поставихме и два ветрогенератора. Все пак Антарктида е най-голямата научна лаборатория в света и най-чистият континент“, коментира пред „Монитор“ проф. Пимпирев.\n\nВчера е приключил и тренировъчният лагер на полярниците ни. Той се проведе в учебно-научната база на Софийския университет в местността Гюлечица в Рила и завърши с изкачването на връх Мальовица. Първата група, която ще е от 9 души, заминава за о. Ливингстън на 15 ноември.\n\n\n \n\nОсобено внимание е било отделено на логистичното обзпечаване\n\n\n \n\nна базата и на научните проекти, които ще са в основата на тазгодишната експедиция.\n\n„За да има наука на Антарктида, е необходима сериозна логистика. Научните проекти се нуждаят от обезпечаване и затова тази година закупихме нова моторна шейна. Другата вече е амортизирана, тъй като я ползваме от 15 години“, каза още проф. Пимпирев.\n\nПроектите, които ще разработват на Ледения континент учените ни тази година, ще включват геоложки, биоложки, сеизмологични и геофизични изследвания. Работата ще е съсредоточена и върху измерване на\n\n\n \n\n\n \n\nморското ниво в българския залив, свързано с промените в климата\n\n\n \n\nи интензивното разтапяне на ледниците в района на Западна Антарктида. На полярната ни база заедно с българските си колеги ще работят и деветима чуждестранни учени - шестима португалци, двама турци и един монголски изследовател.\n\nНа 8 ноември президентът Румен Радев ще връчи на официална церемония в Гербовата зала на Президентството националния трикольор на участниците в 26-ата българска експедиция.\n\n\n \n\nТекст под снимка:\n\n\n \n\nБазата ни на Антарктида ще бъде снабдена със слънчеви батерии, за да спазим всички екологични норми.\n\n \n\nСнимка: Български антарктически институт\n                    ", "date": "2017.11.05", "title": "Поставят слънчеви батерии на базата ни в Антарктида"}
{"url": "http://www.monitor.bg/a/view/34096-bg-%D0%B2%D0%B4%D0%BE%D0%B2%D0%B8%D1%86%D0%B0-%D0%BD%D0%B0-%D0%BF%D0%B5%D0%B4%D0%BE%D1%84%D0%B8%D0%BB-%D1%80%D0%B0%D0%B7%D0%BF%D0%BB%D0%B8%D1%82%D0%B0-%D0%BD%D0%B0%D0%B9%D1%81%D0%BA%D1%8A%D0%BF%D0%BE%D1%82%D0%BE-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D0%B4%D0%B5%D1%82%D0%B5/", "text": "Търсенето на малката Мади струвало повече от 12 млн. паунда\n                    Българка, вдовица на осъден за педофилия мъж, може да се окаже ключът за разплитането на най-скъпоструващото отвличане на дете в съвременната история. За момента нашенката се води само като „ключова за разследването“, но може да се окаже и основна заподозряна. Нейното име не се съобщава, но се знае, че вече агенти от Скотланд ярд са в България, за да я издирват. Жената трябва да даде данни за изчезването на 3-годишната Мадлин Маккан през 2007 година, съобщава „Дейли мейл“. Момиченцето е забелязано последно, докато е на почивка със семейството си в градчето Прая да Луш в Португалия. През последните 10 години случаят се превърна в най-отразяваната и мистериозна история на изчезнал човек.\n\nЗа българската връзка властите подозират заради британка, която видяла жена близо до мястото,\n\n \n\nкъдето отседнали семейство Маккан\n\n \n\nТя се взирала в стаята, където било детето, заедно с двете си близначета, докато семейството й вечеряло с компания на точно 55 метра от хотела си.\nОколо 8 ч на 3 май 2007 г. Джени Мурат, която живее в крайбрежния град Прая да Луш, забелязала, че жена гледа внимателно в жилищен блок близо до популярен комплекс сред британски семейства.\n\n„Видях жената да стои на края на улицата. Тя привлече вниманието ми, защото беше с лилави дрехи. Стори ми се странно, защото е толкова необичайно някой, особено жена, да стои сама и\n\n \n\nпросто да гледа една сграда в нашия курорт\n\n \n\nказва Мурат. През следващите 2 часа 3-годишната Мадлин Маккан изчезва от апартамента си в същия комплекс, докато родителите й вечерят с приятели наблизо.\n\"На следващата сутрин чухме, че детето е изчезнало, а по-късно разказах на полицията за жената, която бях видяла. Не я познавам и нямам представа коя е, но изглеждаше подозрителна\", допълва Джени Мурат. Нейният син Робърт Мурат бе един от основните заподозрени за отвличането, но по-късно бе оправдан.\nИменно версията с жената в лилаво държи отворено разследването за изчезването на Мадлин, твърди \"Дейли мейл\", позовавайки се на свои източници.\nСпоред властите заподозряната жена е българка, която живеела в Прая да Луш с мъж от германски или източноевропейски произход.\n\nПартньорът й вече бил мъртъв. Полицейският интерес към българката се появил, след като властите направили някои открития за\n\n\n \n\nпрестъпленията на мъжа й приживе\n\n\n \n\nПрез последните 6 месеца детективи са обикаляли тайно из цяла Европа, опитвайки се да открият следи от мистериозната българка. През септември бюджетът им бил спрян, но разследващите „жената в лилаво“ успели да убедят ръководството да го удължи с още 6 месеца. До това време никой не взел под внимание показанията на Мурат за съмнителната българка.\nПървоначално подозирали родителите\nДни след изчезването на Мади основното подозрение паднало върху родителите й Кей и Грей Маккан. Португалските власти предполагали, че те са я убили, а след това са се опитали да прикрият престъплението си с измислено отвличане. Подозренията им се засилили и от уликите, надушени от две кучета. Едното разпознавало следите от човешка кръв, а другото от трупно човешко месо. Четириногите реагирали положително на следи в наетата от семейството кола. Междувременно португалските следователи помолили британските си колеги да проучат медицинските картони на съпрузите Маккан, за да разберат повече за тяхното психологическо и душевно състояние. Интересувало ги в частност психичното здраве на Кейт Маккан, която в дневника си е написала, че децата й са истерични.\nОсвен това стана ясно, че Маккан са били следени от спътник веднага след като са заявили за изчезването на дъщеря си. От този момент нататък са проследявани всичките им телефонни разговори, както и на познатите им, също и електронната им поща.\nЗаради липсата на доказателства обаче разследването срещу тях било прекратено на 21 юли 2008 г. Малко по-късно семейството заведе процес, с който им бе присъдено обезщетение от 394 хил. паунда. Следващата инстанция на съда в Португалия обаче отмени паричната компенсация.   \n                    ", "date": "2017.11.05", "title": "BG вдовица на педофил разплита  най-скъпото отвличане на дете"}
{"url": "http://www.monitor.bg/a/view/68195-%D0%9C%D0%B8%D1%85%D0%B0%D0%B8%D0%BB-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%91%D0%A1%D0%9F-%D0%B4%D0%B0-%D1%81%D0%B5-%D0%BC%D0%BE%D0%BB%D1%8F%D1%82-%D0%B2%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B4%D0%B0-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8/", "text": "\n                    Вотът на недоверие няма да бъде успешен. Това коментира математикът проф. Михаил Константинов в предаването „Беновска пита“ по Канал 3 относно намерението на соцпартията да внесе такъв на тема корупция. По думите му БСП трябва да се молят той да се провали. „Тези, които го внасят най-много трябва да се молят той да не мине“, обясни Константинов. По думите, ако все пак това се случи, полза от него ще имат ГЕРБ, а не БСП. Той припомни, че при успешен вот на недоверие се завърта парламентарната въртележка, разпуска се парламента, а президента Румен Радев ще трябва да назнача нов служебен кабинет.\n\nСпоред Константинов всички това ще доведе до неприятности за България и ще се стовари върху главата на БСП. Това пък ще само в полза на ГЕРБ, който отново ще спечеля изборите. „Хората усещат стабилността“, каза още експертът и увери, че няма нужда от предсрочни избори. Той обясни още, че фалшивите новини са станали трудно различими.\n\n \n\n \n                    ", "date": "2017.11.05", "title": "Михаил Константинов: БСП да се молят вотът на недоверие да се провали"}
