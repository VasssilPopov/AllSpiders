{"url": "https://www.monitor.bg/bg/a/view/zam-voennijat-ministyr-atanas-zaprjanov-njama-da-plashtame-nishto-za-dooborudvaneto-na-f-16-170488", "text": "„България няма да плаща нищо за дооборудване на новите изтребители „Ф-16 Блок 70“. Това заяви вчера пред БНР заместник-министърът на отбраната ген. Атанас Запрянов. Той обясни, че всички системи на самолетите са отворени за добавяне на всякакъв вид оръжия и че с подписването на договора пакетът не е затворен. „Самолетите, които получаваме, имат цялата авионика и електронно оборудване, кодове и програми, отключени на борда, позволяващи да се отключат всякакви оръжия в перспектива и да бъдат използвани ракети въздух-въздух, въздух-земя, ако искате и въздух-кораб. Така че ние няма да плащаме повече за дооборудване на самолетите, ако закупим каквото и да е оръжие, което е намалено, или какъвто и да е нов тип оръжие“, допълни Запрянов. „Утре (б.р. - днес) правителството ще трябва да приеме подписаните от министъра на отбраната четири договора, които касаят не само доставката на 8 броя самолети „Ф-16 Блок 70“, но и доставката на боеприпаси към тези самолети, на ракети въздух-въздух различни класове на тези самолети и доставката на цялото оборудване“, припомни зам.-министърът. Общата стойност на четирите договора, които ще бъдат приети и предложени на Народното събрание за ратификация, наистина е 1,256 млрд. долара. „Много е важно да поясня, че когато става въпрос за преговори и за цени, правителството на САЩ чрез програмата за международни военни продажби FMS не е търговец, а е посредник между българското правителство и американските компании, които доставят съответното оборудване. Това, което мога да гарантирам, е, че програмата FMS, цените на оборудването, които американското правителство определя и дефинира, са същите цени, по които то купува съответните въоръжения и техника от американските компании“, обясни той. „Затова може би за първи път ще кажа направленията, в които се работеше по отношение на намаляването на цената, не е само при преконфигурирането на пакета, който в началото на преговорите наистина разширихме умишлено с желание да получим и повече въоръжение. Американското правителство за цената от 1,256 млрд. долара е направило компромиси и намаления там, където то има право да направи“, издаде ген. Запрянов. На въпрос за критиците на сделката за Ф-16, твърдящи, че самолетите били като от началото на миналия век, зам.-министърът отсече: „Странно е, че получаваме самолет 4+ с авионика на пето поколение самолет и възможности да управлява оръжия от пето поколение и говорим за Втората световна война, но това си е проблем на критиците, тъй като сега фокусът не е върху качествата на самолета, умишлено, а е върху пакета, и то върху една част от управляемите оръжия, които ние не си позволяваме.“", "date": "2019.07.14", "title": "Зам. военният министър Атанас Запрянов: Няма да плащаме нищо за дооборудването на Ф-16"}
{"url": "https://www.monitor.bg/bg/a/view/hamiltyn-s-rekordna-shesta-pobeda-na-silvyrstoun-170485", "text": "Люис Хамилтън спечели за шести път в кариерата си Гран при на Великобритания от Формула 1, с което постави рекорд по победи в историята на \"Силвърстоун\". Британският пилот на „Мерцедес“ завърши пред своя съотборник Валтери Ботас и подобри рекорда на Ален Прост и Джим Кларк, с които делеше челото на класирането преди това състезание. На трета позиция завърши пилотът на „Ферари“ Шарл Льоклер. Надпреварата започна с драма на старта за холандеца Макс Верстапен. Още преди загряващата обиколка болидът на „Ред Бул“ бе заобиколен от механици, които сменяха забързано предното крило. В крайна сметка се оказа, че те са получили разрешение от рейсконтрола за отстраняването на малък проблем и се справиха на време. За победителя от квалификациите Валтери Ботас фатално се оказа влизането в бокса в 17-ата обиколка. Скоро след това Антонио Джовинаци се завъртя в чакъла и предизвика поява на автомобила по сигурността, а водещите пилоти влязоха моментално за смени на гумите. Хамилтън и Фетел сложиха твърда смес, което почти им гарантира цяло състезание само с това спиране при механиците. Хамилтън поведе и не изпусна водачеството до края. В 36-ата обиколка Льоклер изпревари Гасли, а две по-късно от битката отпадна и съотборникът му Себастиан Фетел, което го предвижи до третото място. На завой „Вейл“ германецът се заби в задницата на Верстепан, влезе за смяна на предно крило, върна се 17-и, но после получи и 5-секундно наказание за катастрофата. Четвърти завърши Пиер Гасли (Ред Бул), а осмицата допълниха Верстапен, Карлос Сайнц-младши, Даниел Рикардо и Кими Райконен. „Не мога да опиша колко съм горд от това да бъда пред родната публика, пред цялото ми семейство, пред тима. Нямаше да постигна тази рекордна победа, ако не бяха и момчетата от моя екип, хората в завода. През цялата година те бяха изключително отдадени в това да развиват болида. Искам да им благодаря за това, както и на техните семейства. Оценявам го и съм много горд от работата днес”, каза след победата си Хамилтън. След 10 кръга от сезона британецът води в генералното класиране с актив от 223 т., на 39 пред Ботас. Трети е Макс Верстапен със 136, на 13 пред Фетел.  ", "date": "2019.07.14", "title": "Хамилтън с рекордна шеста победа на „Силвърстоун“"}
{"url": "https://www.monitor.bg/bg/a/view/kradat-celi-karavani-ot-kymping-po-moreto-170499", "text": "Крадците са насочили усилията си по къмпингите по Добруджанското Черноморие. Това показват наблюденията на ОД на МВР – Добрич, този сезон. В началото на юли неизвестни задигнаха каравана с румънска регистрация, паркирана в къмпинг „Крапец“. Местните твърдят, че румънски туристи пристигат с кемпери и каравани, позиционират ги на къмпинга и ги оставят тук с месеци. Ходят си през седмицата на работа в Румънско, а през уикендите идват на море. След кражбата на караваната, на следващия ден пък беше разбит и обран автомобил „Тойота“, отново паркиран в къмпинга в Крапец. Регистрирани са и няколко разбити и обрани автомобила около местността Дълбока. Норвежки турист бе окраден в Балчик, собственик на магазин в Албена пък залови крадла на местопрестъплението – в момент, когато жената опитала да свие няколко бански костюма. Не е за вярване, но Най-големият морски курорт, който се славеше от години като гнездо на всякакви престъпници, този сезон е спокоен. От началото на лятото се наблюдава рязък спад на престъпността. Докато в други години всеки ден в полицията се жалваха поне дузина туристи, това лято сигналите се броят на пръсти, казват униформени. До момента в курорта има регистрирани не повече от 50 - 60 дребни престъпления, предимно кражби, и то на оставени без надзор чанти и вещи. „Става въпрос за кражби на телефони, фотоапарати, видеокамери и портфейли. Джебчийските кражби са много малко, а кражби от хотелски стаи почти няма. В повечето случаи туристите признават, че са оставили някъде вещите си или са ги забравили, а когато се върнали да ги потърсят, те липсвали\", коментираха ченгета, работещи на терен в Слънчев бряг. Има и много куриозни случаи, в които се оказва, че всъщност кражба няма, а \"окрадените\" просто са прекалили с алкохола и нямат спомен къде са си оставили чантите или парите. „Имахме съвсем наскоро такъв случай с английски турист. Дойде човекът и пусна жалба, че бил обран, докато лежал на плажа. Откраднали му чантата, хавлията, даже и ключовете от хотелската стая. Колегите тръгнаха по плажа, обикаляха там, където е бил, разпитваха свидетели. В късния следобед, когато туристите напуснаха плажната ивица, се оказа, че хавлията, чантата и всичко останало си стои на пясъка. Намерихме всички вещи. Англичанинът отскочил до близкото заведение, почерпил се, после се преместил на друго и всъщност забравил къде си е оставил хавлията и вещите\", разказа криминалист. От началото на сезона в курорта са засечени И двамата извършители са заловени почти на място. Единият обирджия е дребен бандит от Хасково, а вторият - криминално проявен от Сливен. Към момента няма дори и жалби от таксиметрови шофьори за надути сметки, отчитат униформени. Зловещият \"балконинг\" също отсъства от криминалните сводки. За щастие от началото на сезона до момента няма нито един скочил от хотелската си тераса. Липсват и жалби на обрани от проститутки, които други години бяха ежедневие. Дори и изтърканите джебчийски кражби са намалели драстично. „Сезонът по Черноморието започна спокойно, по-добре от миналия по отношение на криминогенната обстановка. Подготвили сме се, отчитаме по-малко престъпления. Мерките дават резултат. Но ако се наложи, имаме готовност и за промяна на организацията\", заяви шефът на Областната дирекция на полицията в Бургас старши комисар Калоян Калоянов. По неофициални данни престъпността в региона е спаднала с близо 20% в сравнение със същия период на миналата година. Спокойната обстановка е резултат на дългогодишна работа по всички възможни фронтове, смятат униформените. Целият курорт а полицаи на велосипеди настигат за секунди крадците и обирджиите. За спада на престъпността голяма роля играят и охранителните мерки, които бяха въведени по трите плажни ивици. Всички са осветени с мощни лампи и нощем ивицата е светла като ден. На всички плажове концесионерите са назначили и денонощна жива охрана. Момчетата сноват непрестанно по пясъка и зорко дебнат за джебчии. „Крадците си знаят, че има денонощна охрана, и рядко се осмеляват да припарят към пясъка“, твърдят от плажа. Все пак рискът от обири в най-големия курорт си остава. Най-опасно е времето на зазоряване, когато подпийнали туристи в неадекватно състояние излизат от баровете. В тези критични точки следят униформени, но рискът си остава по пътя от дискотеката до хотела. докато разпускат на почивка в Слънчев бряг. Куриозните случаи не са много, но са показателни, че кражбите и обирите не са патент на родните апаши, твърдят полицаи. Най-често чужденците крадат от хотелите чинии, чаши, хавлии и спално бельо. Другият тип провинения са свързани с опит за измама. Тарикати се опитват да избият парите си за почивка, като лъжат, че са били обрани. Те пускат официални жалби в полицията, вземат удостоверение, че е започнало разследване, а като се приберат у дома, искат обезщетение от застрахователите си. „Имали сме случаи, в които даден турист е пуснал жалба, че от стаята му са откраднати голяма сума пари, лични документи, часовници, фотоапарат, мобилен телефон и други вещи. Ние започваме да работим по случая, а след няколко дни колегите ги хващат на летището на тръгване и се оказва, че описаните вещи са в багажа им“, коментираха криминалисти. Преди четири години в Слънчев бряг имаше изключително куриозен случай, при който 25-годишен шведски турист нападна таксиджия и го заплаши с нож след скандал за сметката. Екшънът костваше на чужденеца 24 часа арест за хулигански действия. Други двама западняци пък обраха друг таксиметров шофьор, като му свиха целия оборот и избягаха, докато изчаквал на червен светофар. Преди години полицията засече и банда от седем румънци, които вилняха в ролята на магистрални бандити. Групата обра 62-годишен мъж от Варна на пътя до Иракли. След бърза засада на полицията обирджиите бяха арестувани в района на Слънчев бряг. Джип и три каравани – на българи и на румънци, паркираха преди дни до водата на един от най-забележителните плажове по нашето Черноморие и един от най-красивите в Европа – Болата. Чужденците твърдели, че не знаели, че е забранено. Болата е резерват и предстои РИОСВ – Варна, да наложи глоби. Най-много нарушения се извършват на къмпинга в Крапец. Върху плажа и дюните има каравани, кемпери, палатки и всичко друго. През уикендите ситуацията става бедствена, когато се изсипят стотици автомобили от Добрич. На сезон къмпингуващите тук стигат до 20 000 - 30 000 души. Някои каравани стоят на пясъка от май до септември. Местата за бивакуване в община Шабла остават четири: Дуранкулак - север, северно и южно от Крапец и в южната част на Тюленово. Общината осигурява там контейнери за смет и химически тоалетни, както и почистване и косене на терените. Туристите заплащат по 2 лева на ден за 10 кв. м използвана площ. Край Крапец брегът е широк, а плажът – огромен. На юг от нос Шабла има местности, в които достъпът на коли и каравани е много лесен, образуват се цели караванни селища и контролът е много трудно осъществим. Получава се и следният парадокс. Собственици на каравани чинно заплащат таксата, но няма как да паркират в определеното за бивакуване място, тъй като пътят е много тесен и да мине подобно превозно средство по него е мисия невъзможна.", "date": "2019.07.14", "title": "Крадат цели каравани от къмпинг по морето"}
{"url": "https://www.monitor.bg/bg/a/view/doajenyt-na-pchelarite-u-nas-stana-na-105g-170439", "text": "Доайенът на пчеларите у нас Александър Николов стана на 105 години на 12 юли т.г. И до момента почетният председател на дружество „Акация 1899” е  добро здраве и физическа кондиция. Тъй като живее в центъра на Пловдив, всяка сутрин след закуска дядо Сандо, както го наричат най-близките му, отива на Малката главна, присяда на някоя пейка и наблюдава оживената пешеходна зона. След това, към обяд, се прибира вкъщи, като изкачва само с помощта на бастуна си 72-те стъпала до своето жилище. За тайната на дълголетието си обяснява, че никога през живота си не е преяждал. Дядо Сандо има трима внуци и 17 пра- и праправнуци, които го обичат и често го навестяват. И до момента 105-годишният пловдивчанин се храни изключително разумно, като предпочита да хапва по малко и то все полезни храни. Вече 11-та година той обядва, закусва и вечеря почти с еднакво меню, но въпреки това не се лишава от нищо. Хапва си всичко, което обича и му е вкусно, но и същевременно не преяжда и щади стомаха си. Така например закуската му всяка сутрин е ябълка с мед, орехова ядка и малко сирене. След това си прави една чаена чаша млечно кафе, както самият той го нарича. И дава рецептата за своето млечно кафе – 3 части прясно мляко и 1 част вода, което изпива, похапвайки 2-3 бисквити. На обяд предпочита порция пилешка супа от близък ресторант и допълнително си хапва бекон или шницел, а за десерт предпочита парче торта. За вечеря изяжда варено яйце, 5-6 хапки тахан халва и 1 купичка мляко с ориз. А ако още е гладен, си дояжда с няколко лъжици кисело мляко. Казва, че 30 години е страдал от язва, а организмът му се е преборил с болестта, защото никога не е пушил. „Никога не съм палил цигара. Продавал съм ги, но никога не съм посегнал да запаля. Не съм преяждал. Обичал съм труда и работата”, казва рецептата си за дълголетие столетникът. Арестуван е на два пъти през живота си и е лежал в затвора заради политическите си убеждения. „Много пъти съм умирал и съм оживявал. През 1934 г., като ме арестуваха и ме вкараха в затвора, много ме биха”, разказва дядо Сашо за първите си арест и затвор. Тогава бил на 22 години и бил войник. Осъдили го заради комунистическа дейност в казармата и бил обявен за враг на царя и отечеството. Получил 8 години и 4 месеца затвор, но заради амнистия, бил пуснат по-рано, през 1936г. Заминал за София, където станал сладкар и там се запознал с Никола Вапцаров. Втори път бил съден през 1941г., когато получил 15 години затвор, отново по политически причини. На 8 септември 1944г. бил освободен. Постъпил в армията, където се пенсионирал като подполковник и се захванал с пчеларство. Над 25 години е бил председател на пловдивското пчеларско дружество и въпреки преклонната си възраст, и до днес не отказва съвети на младите си колеги пчелари.", "date": "2019.07.14", "title": "Доайенът на пчеларите у нас стана на 105г."}
{"url": "https://www.monitor.bg/bg/a/view/samolet-avarijno-kacna-v-saratov-170479", "text": "Самолет аварийно кацна в Саратов. На борда му е имало 111 пътници. По предварителни данни Никой не е пострадал. Разследват се причините за инцидента.", "date": "2019.07.14", "title": "Самолет аварийно кацна в Саратов"}
{"url": "https://www.monitor.bg/bg/a/view/8-godishno-dete-v-koma-sled-sblysyk-mejdu-tir-i-kola-kraj-razgrad-170480", "text": "В кома е 8-годишното дете, пострадало в катастрофата между ТИР и лек автомобил. Това съобщиха от ОДМВР - Разград. Пострадалите от катастрофата край Осенец и откарани в МБАЛ-Разград са 8-годишно момче и 43-годишният му баща. Детето е в кома, вкарано по спешност за операция. Баща му е със счупена ключица и охлузвания, контактен. В петък 10-годишно дете от град Исперих е блъснато от лек автомобил в село Китанчево. Това съобщиха от ОДМВР – Разград. Сигналът за инцидента е подаден около 18.30 часа на 12 юли. 34-годишен водач на лек автомобил „Опел Астра“ блъска внезапно излязлото на пътното платно малолетно момиче. Шофьорът спира, взема пострадалото дете и го откарва във ФСМП - Исперих, където е установено, че момичето е с фрактура на левия крак и охлузни рани по тялото, без опасност за живота. Пробата за употреба на алкохол на водача е отрицателна. Съставен му е акт.    ", "date": "2019.07.14", "title": " 8-годишно дете в кома след сблъсък между ТИР и кола край Разград"}
{"url": "https://www.monitor.bg/bg/a/view/voennoto-razuznavane-v-hvatkata-na-prokopiev-i-vasilev-170502", "text": "Операция като по учебник на КГБ стартираха подсъдимите олигарси издатели у нас и менторът им Иван Костов. Поводът са обвиненията, повдигнати преди седмица от прокуратурата срещу настоящия и бившия директор на служба „Военна информация“ (б.р. - военното разузнаване) ген. Пламен Ангелов и ген. Светослав Даскалов за издаване на 504 разрешения за най-високо ниво на достъп до класифицирана информация на НАТО и ЕС в нарушение на закона. Целта на атаката е разкритията за закононарушенията в службата да бъдат обвити в гъста информационна мъгла, като се пришият на вечния враг на задкулисните играчи в страната – депутата от опозиционната ДПС и издател на „Телеграф медиа“ Делян Пеевски, за да се прикрие истината за случващото се във военното разузнаване. А тя е, че службата вече десетилетия наред функционира буквално като Подсъдимите олигарси под диригентската палка на ментора си Иван Костов, вече години наред я ползват като служба за своя лична употреба. Управлявайки я през марионетките си Бойко Ноев, работещ в момента изцяло в интерес на Цветан Василев и Румяна Бъчварова, играеща ролята, играеща ролята на политическа къртица на кръга „Капитал“ в управлението откакто ГЕРБ е на власт. И получавайки чрез тях достъп до ценни тайни – не само събрани от нашите разведки, но и от тези на партньорските им служби в НАТО и ЕС, които биха могли да използват за натиск и очернящи кампании срещу свои опоненти в страната и в чужбина.  Началото на овладяването на службата в полза на това задкулисие датира още от втората половина на 90-те – от времената, когато Бойко Ноев бе министър на отбраната и продължава и досега. А целта на поредния залп фалшиви новини срещу Пеевски и намесването му без каквато и да било връзка и доказателства за такава със случващото се в служба „Военна информация“, е акция по дезинформация на обществото, за да бъде предотвратено лъсването на истината за хватката, в която Така в дните след съобщението на прокуратурата за повдигането на обвиненията срещу Ангелов и Даскалов бяха активизирани абсолютно всички болтчета от Фабриката за фалшиви новини на олигархията. Медиите, собственост и финансирани от подсъдимите Иво Прокопиев и Цветан Василев, во главе с „Капитал“, „Фрогнюз“ и „Банкер“, публикуваха по команда цяла поредица от материали с една основна опорка – че нарушенията на бившия и настоящия директор били от техническо естество, зад подвеждането под отговорност на двамата генерали от страна на прокуратурата стоял Пеевски, а целта на обвиненията била да се овладее службата. В акцията бяха подпомогнати от ротата дежурни говорители на повикване на Командира. Пак по команда телевизионният ефир и социалните мрежи бяха наводнени от „експертни мнения“ по темата на скандалния бивш шеф на НСС по време на премиерския мандат на Костов и настоящ лидер на партията му ДСБ Атанас Атанасов, ексвоенния министър (пак при Костов) Бойко Ноев, който според ексдепутата Антон Тодоров е бил агент на ГРУ, и бившия посланик в Русия (отново при Командира) и агент на ДС с псевдоним Сашо Илиан Василев. И тримата лансираха, макар и в различни аспекти, същата опорка, като Ноев и Василев дори се опитаха да внушат, че т.нар. опит за овладяване на службата бил в полза на Русия. И, разбира се, бяха надлежно цитирани от вече споменатите медии, финансирани от Прокопиев и Василев. Пришиването на депутата от ДПС Делян Пеевски във всяка рокада или трус във властова структура не е новост за пропагандната машина на задкулисието. Дори, напротив – това е използван, за да прикриват олигарсите аферите си и тъмните си интереси, пускайки фалшиви следи на принципа на крадеца, викащ „Дръжте крадеца“. Въпросният прийом се използва постоянно, въпреки че Пеевски е народен представител от опозиционна сила и въпреки че нито едно от тези твърдения не е било подкрепяно от факти по прозаичната причина, че такива няма как да има, защото са лъжа.  През годините по същия начин говорителите и медиите на олигархията изкарваха, че контролирал прокуратурата и съда – все опорки, които рухнаха под тежестта на реалните факти. Преди месец обвинител от Софийската районна прокуратура издаде разпореждане да бъде заличена от правния мир марката на „Телеграф“ - най-тиражния ежедневник в страната, издаван от медийната група „Телеграф медиа“, собственост на Делян Пеевски. А преди едва 10 дни съдия от Софийския градски съд, пряко свързан с грантаджийския Съюз на съдиите в България, осъди „Телеграф“ и „Монитор“ за това, че са казали истината за криминалната регистрация на Елисавета Панова - съпругата на председателя на Върховния касационен съд Лозан Панов, превърнал институцията в инструмент, обслужващ интересите именно на Иво Прокопиев и Цветан Василев. И двата случая ясно показаха, че българската Темида наистина е в състояние на окупация, но от олигархията, която всячески използва пипалата си в нея, за да клевети, клейми и притиска враговете си – хората, разкриващи и противодействащи на престъпленията им. В не малко от случаите – пришивайки на тях собствените си простъпки и тайни зависимости. Какъвто е случаят и с пропагандната опорка, че Пеевски бил с руски зависимости. Такива няма в случая с депутата за разлика от вече споменатите Илиан Василев и Бойко Ноев, олигарсите издатели Иво Прокопиев и Цветан Василев и ментора на цялата група Иван Костов. На този фон единственото вярно, изречено по темата за аферата във военното разузнаване, е неволното признание на Илиан Василев, че служба „Военна информация“ реално е държава в държавата. Това, което никой от тях не призна обаче, е, че както двамата обвинени сега генерали, така и редица от предишните ръководители на разведките под пагон са били все хора, свързани с кръговете около Командира. По две основни причини, едната от които е, че службата е една от малкото, чиито шефове имат право да искат подслушване със СРС-та. Далеч по-важната обаче е, че СВИ борави с информация от всички партньорски служби на страната ни от НАТО и ЕС. Или, казано на нормален език, този, който я контролира, има достъп до тайните не само на българското военно разузнаване, но и на всички останали в рамките на алианса и Евросъюза. Това идва и с допълнителен бонус – директорът на СВИ е един от малкото шефове на институции (другите са ДКСИ и ДАР), имащи правото да издават допуск за достъп до същата тази класифицирана информация. Именно за нарушения при тази процедура са повдигнати обвиненията на Ангелов и Даскалов.  Както можем да се досетим, огромният обем безценна информация, събирана в СВИ, би представлявала огромен интерес за страни извън НАТО. Като Русия например, която години наред се опитва да използва марионетките си у нас, за да точи именно натовски тайни. Най-скорошното лъснало публично проявление на тези щения на Москва беше „Дунарит“, който на два пъти стана обект на опит за вторичен грабеж от страна на банкера беглец Цветан Василев и И двата опита се провалиха с гръм и трясък, но въпреки всичко военният завод от вече две години е под контрола на авера на Цветан Василев – оръжейния търговец Емилиан Гебрев, дължащ възхода си на Иван Костов и семеен приятел на вече споменатия Бойко Ноев.  Питате се за какво му е на тандема Василев-Гебрев „Дунарит“? Извън очевидния факт, че заводът играе ролята на касичка, благодарение на която банкерът беглец поддържа вече години луксозен живот в странство, предприятието има ноу-хау и пазари, до които всеки оръжеен търговец би искал да се добере и да сложи ръка върху тях. И докато това е очевидният интерес на Гебрев, за руските ортаци на тандема „Дунарит“ е важен заради факта, че изпълнява поръчки по натовски стандарти и съответно разполага с цялата нужна информация за стандартите, на които трябва да отговарят боеприпасите в държавите от алианса. А също и с данни за различните поръчки, изпълнявани не само от България, а и от останалите страни членки. Това е все информация мечта за всяко разузнаване на държава извън НАТО. За Русия да не говорим. А представете си само колко в пъти по-голяма е информацията, събирана в служба „Военна информация“. И колко огромен е рискът за злоупотребяването с нея, когато службата действа като държава в държавата. Половината от ръководните кадри, минали и още работещи в нея, са от времената на ДС и РУ на ГЩ. (Б.р. - след дългогодишен отказ на директорите на службата да изпълнят законовото разпореждане и да предоставят за проверка на Комисията по досиетата хората, заемали ръководни позиции в СВИ, миналата година данните най-сетне бяха предадени, макар и само частично. След проверката лъсна, че от 62 проверени лица принадлежност към разузнавателното управление на ГЩ по времето на Тато са имали 38, или повече от половината.) А начело на звеното стоят кадри, назначавани с протекциите на Именно такъв е случаят впрочем с единия от обвинените от прокуратурата – бившия шеф на службата Светослав Даскалов. Той оглавяваше военните разведки от 2016 г. до 2018 г., когато се пенсионира и директорският пост беше зает от тогавашния му заместник Пламен Ангелов. Съпругата на Даскалов – Валентина, е пряко свързана с кръга „Капитал“ на Иво Прокопиев, като е съуправител на една от фирмите на съдружника на разградския бос Теодор Захов. Става въпрос за „Иновент холдинг“. Предложението за назначаването на Даскалов начело на службата е лично от тогавашния военен министър, приближен към кръга „Капитал“, Николай Ненчев, а според кулоарните информации се е ползвал с протекциите и на друг човек от обкръжението на кръга „Капитал“ - вицепремиера и вътрешен министър по това време Румяна Бъчварова. Зет на Бъчварова впрочем е любимецът на Галя и Иво Прокопиеви – придворният им журналист Росен Босев. На този фон едва ли е изненадващо, че една от статиите по олигархични опорки срещу Пеевски за случващото се в СВИ, публикувани в последната седмица, е именно с автор Босев. Нищо изненадващо няма и във факта, че медиите, финансирани от Прокопиев и Василев пробват всячески да предотвратят възможността  за да прави това, за което е създадена – да защитава нейните и на обществото интереси, а не на задкулисна клика, ограбваща същото това общество. Въпросът е защо държавата изобщо позволи толкова години подобно ключово за сигурността ни звено да играе ролята на служба за лична употреба на олигархията.", "date": "2019.07.14", "title": "Военното разузнаване в хватката на Прокопиев и Василев"}
{"url": "https://www.monitor.bg/bg/a/view/pitbul-nahapa-mlada-jena-i-treniorite-si-170481", "text": "Млада жена е с множество наранявания, след като е била нападната от питбул в столичния квартал \"Бояна\". С по-леки травми са двамата мъже, които са обучители на животното. На мястото има полицейски екипи, предаде БНР. Пострадалата жена е собственик на кучето. Тя взела питбул от приют, за да го отглежда. За възпитанието на животното са се грижили двама мъже. В ранния следобед в неделя питбулът е нападнал първо жената, която е с множество рани и травми по тялото. Двамата обучители са се опитали да й помогнат, но и те са били нападнати от животното. В момента питбулът е в района на инцидента, има и екипи на СДВР. Чакат се екипи на \"Екоравновесие\", които да приберат кучето. Води се разследване.", "date": "2019.07.14", "title": "Питбул нахапа млада жена и треньорите си"}
{"url": "https://www.monitor.bg/bg/a/view/sled-5-chasova-gladiatorska-bitka-nole-triumfira-na-uimbyldyn-170503", "text": "Новак Джокович спечели за пети път титлата от \"Уимбълдън\". На финала сърбинът се наложи с 3:2 сета над Роже Федерер, в отделните части 7:6 (5), 1:6, 7:6 (4), 4:6, 12:12 (3). Срещата продължи 4 часа и 55 минути и се превърна в най-продължителния финал в турнира, подобрявайки времетраенето на дуела между Федерер и Надал през 2008 г., който продължи 4 часа и 48 минути.  Мачът влезе в историята и като първият, в който бе приложено правилото да се играе тайбрек при 12:12 в петия сет. За сърбина това е пета титла в турнира и общо 16-а в надпреварите от „Големия шлем“. Там той изостава само от Федерер (20) и Рафаел Надал (18). В петия сет на финалната среща тази вечер, при 8:7 в своя полза, швейцарецът имаше 40:15 и свой сервис, но пропусна и двата мачбола, което впоследствие му коства и крайния успех. „Това беше невероятен финал, който аз ще се опитам да забравя“, каза Федерер след последната точка в срещата. „Един от най-трудните мачове срещу един от най-великите тенисисти, призна при награждаването и самият Джокович. - За съжаление, в такъв тип мачове един от двамата трябва да загуби. Беше нереално да се върна в мача при два мачбола на негов сервис срещу мен. Също така, беше странно да играя и тайбрек при 12:12. В интерес на истината, аз се надявах да стигна до този тайбрек. Аз съм един от тези, на които Федерер дава надежда, че мога да съм толкова добър на 37 години. Винаги това е бил турнирът за мен, в който да участвам и да спечеля, още от малък. Сбъдната мечта е родителите ми да бъдат тук в този момент“, допълни щастливият шампион, който защити титлат аси от миналата година.", "date": "2019.07.14", "title": "След 5-часова гладиаторска битка Ноле триумфира на \"Уимбълдън\" (ОБНОВЕНА)"}
{"url": "https://www.monitor.bg/bg/a/view/ubiecyt-na-rejndjyrkata-ot-karlovo-s-tri-prisydi-170452", "text": "Разследването срещу убиеца на рейнджърката от карловската бригада Десислава Стоянова – Светослав Каменов, ще приключи в началото на август и се очаква след това извършителят да бъде изправен на съд. Бившият военен и настоящ обвиняем отнел живота на красивата млада жена на 29 ноември м.г. Каменов бил арестуван на 7 декември 2018г., след като направил опит първо да избяга в Гърция, а след това пресякъл пеша обратно границата с България. Отишъл в София при бившо гадже, но двамата се скарали и Светослав Каменов се укрил в наследствен имот в село Зверино, община Мездра, където бил и задържан. В дните след ареста и по време на мерките си за неотклонение в окръжния съд в Пловдив той не признаваше, че е извършил убийството. „Кой казва, че аз съм я убил?”, питаше Каменов в отговор на въпросите на медии защо е извършил зверството. Междувременно обаче той все пак признал, че се бил ядосал на Десислава. Тя си позволила да говори подигравателно за офицери, които и самият Светослав познавал покрай това, че самият той навремето бил военен. Бил участвал в три мисии, една от които била фаталната през декември 2003г., по време на която камион бомба се вряза в българската база „Индия” и загинаха петима български войници. Каменов напуснал армията през 2009г., а година по-късно бил съден заради причинена в пияно състояние катастрофа. Тогава получил условна присъда от 4 месеца и останал без книжка за 11 месеца. Имал още една присъда за шофиране в пияно състояние, както и трета за фалшиво негово обаждане за сложена бомба в банков клон. След военната служба той започнал да работи каквото му падне и заживял в незаконна постройка в Сопот, построена в наследствен имот от покойния му баща. Светослав помагал на Десислава за обучението й в сержантското училище във Велико Търново и младата рейнджърка му имала доверие. 10 дни преди смъртта си тя му дала колата си да я закара на ремонт. Двигателят на автомобила обаче блокирал и мъжът дал колата на автоморга за 315 лева. Парите така и не получил, защото не представил документите на возилото. Това бе първата официална версия за причината за убийството – заради парите от фиата на Десислава. На 29 ноември 2018г. около 19 часа Каменов отишъл до дома на Десислава в Карлово. Взел я, качили се в микробус, шофиран от негов приятел, който ги оставил пред дома на бившия военен в Сопот. Жената носела в себе си документите на колата. Предполага се, че срещата им била тя да му даде документите, за да може той да вземе парите от автоморгата. Двамата обаче се скарали заради неуважителните думи на рейнджърката спрямо някои офицери, което довело до гневно избухване от страна на Светослав и до убийството й. Вратът й бил прекършен, като на пиле, установила аутопсията впоследствие. Причината за смъртта й е висока шийна травма с размекчаване на мозъчните съдове на гръбначния мозък. Това се получава, когато главата на жертвата се завърти с бързи движения на ляво и надясно, обясняват съдебни медици. След като я убил, Светослав напъхал трупа в ракла под ъглов диван в къщата си и заковал с видии облегалката над раклата, за да не може да бъде отворена. После направил неуспешния опит да се укрие. От деня на ареста си миналия декември до момента Светослав Каменов е зад решетките, където ще остане до началото на съдебния процес в Пловдив.  ", "date": "2019.07.14", "title": "Убиецът на рейнджърката от Карлово с три присъди"}
{"url": "https://www.monitor.bg:443/bg/a/view/titlata-na-halep-prekysna-kongres-v-rumynija-170478", "text": "Великолепната победа на румънската тенисистка Симона Халеп на \"Уимбълдън\" прекъсна работата на конгреса на третата парламентарна сила \"Съюз за спасение на Румъния\". Делегатите, които трябвало да излъчат кандидата си за президентските избори, първо погледали малко от началото на двубоя, но към края на знамения мач напълно преустановили работа и се насладили на триумфа на сънародничката си. А той беше феноменален – 6:2, 6:2 срещу 7-кратната шампионка Серена Уилямс за едва 57 минути игра. С това Халеп стана първата румънка, вдигнала купата на „свещената трева“. За Уилямс пък това бе трети пореден загубен финал в турнирите от \"Големия шлем\" и тя отново пропусна да спечели 24-та титла, с което да изравни рекорда на Маргарет Корт. \"Това бе може би най-добрият мач в моята кариера. Искам да благодаря на Серена, че бе мой съперник във финала. Когато бях на 10 години си мечтаех да играя на финала на \"Уимбълдън\". Посвещавам тази титла на родителите ми, които ме подкрепят толкова много години\", заяви щастливата шампионка след двубоя. \"Симона игра невероятно. Поздравявам я! Когато някой играе по този начин, няма как да не бъде поздравен\", лаконична бе американката.", "date": "2019.07.14", "title": "Титлата на Халеп прекъсна конгрес в Румъния"}
{"url": "https://www.monitor.bg:443/bg/a/view/sinisha-mihajlovich-razchuvstva-futbolna-italija-170471", "text": "Бивши и настоящи италиански футболисти, президенти на клубове, треньори, тв и шоу звезди, журналисти, политици и обикновени фенове на любимата игра от снощи се надпреварват да пожелават бързо и пълно оздравяване на наставника на „Болоня“ Синиша Михайлович. В късния следобед вчера той обяви на пресконференция, че е болен от левкемия и след като медиите разнесоха новината, 50-годишният сърбин не можа да повярва на завалелите веднага послания и преди всичко на съдържащата се в тях безпределна обич към него. Ето защо днес по обед някогашният защитник на „Цървена звезда“, „Сампдория“, „Рома“, „Лацио“ и „Интер“, както и бивш треньор на „Фиорентина“, „Сампдория“, „Милан“, „Торино“, „Интер“ и „Катания“, направи нарочно изявление, с което благодари прочувствено на всички за демонстрираната солидарност с него. А на пресконференцията вчера Синиша Михайлович, чиито прякор е „тракториста“, обяви, че до края на май е бил в превъзходна форма, но след това почувствал леко неразположение и си направил веднага изследване на кръвта. Открай време се страхувал, че може да се разболее от рак, тъй като баща му бил починал от болестта на века и винаги си бил имал едно наум. Но когато лекарите му казали, че е болен от левкемия, от начало не повярвал, после два дни се затворил вкъщи сам, размишлявал за живота си и плакал неудържимо като малко дете. После се съвзел и решил, че му предстои най-тежкия мач в живота, в който трябва да се раздаде до край и от който трябва да излезе победител. „Ще гледам болестта право в очите, ще я посрещна с яката си гръд и ще я победя!“, заяви Синиша пред журналистите. После той обяви, че от вторник започва химиотерапия, но не се плашел от предстоящото дълго лечение, тъй като го приемал като предизвикателство на големия мач на живота. Специални пожелания за скорошно оздравяване към известния футболист и треньор отправи и вицепремиерът и министър на вътрешните работи Матио Салвини. Шефовете на футболния клуб „Болоня“ пък обявиха, че Синиша остава треньор, докато се лекува и след това.", "date": "2019.07.14", "title": "Синиша Михайлович разчувства футболна Италия"}
{"url": "https://www.monitor.bg:443/bg/a/view/porojat-navodni-ulici-i-dvorove-v-rakovskoto-selo-belozem-170472", "text": "Силният дъжд, изсипал се над Пловдив и региона днес следобед, наводни село Белозем край Раковски. За последиците от бедствието се оплакаха в социалните мрежи жители на селото. Според тях и снимките, които те публикуват, цялото село е под вода. Улиците са почти непроходими, като на места дълбочината на водата е от около 20 см до около 40-50 см. Наводнени били и дворове, както и мазета и приземни етажи на къщите. Дъждът в следобедните часове в неделя е бил толкова силен, че канализационните шахти по улиците не са смогнали да поемат водата. Тя се е стекла в дворовете и ниските етажи на домовете на хората, наводнявайки покъщнина и техника. За да бъде бедствието пълно, токът в населеното място също е спрял, се оплакват жителите на Белозем във Фейсбук. По думите на хората там, токът в селото спирал при всеки по-силен дъжд. Телефонът на кмета на село Белозем Иван Тачев бе извън обхват, вероятно поради лошото време. Снимки Фейсбук  ", "date": "2019.07.14", "title": "Пороят наводни улици и дворове в раковското село Белозем"}
{"url": "https://www.monitor.bg:443/bg/a/view/kasapnica-po-pytishtata-v-italija-170473", "text": "Дванайсетима души, при това само млади хора, станаха жертви на катастрофи по пътищата на Италия през нощта на събота срещу неделя. Четирима други младежи берат душа в различни болници пак след пътно-транспортни произшествия, като животът на трима от тях е в опасност. Интересното е, че в кръвта на водачите на катастрофиралите коли и мотоциклети лица не са открити алкохол или опойващи вещества. Според органите на реда инцидентите са станали след загуба на контрола върху превозното средство поради лошо време, препятствия на пътя или блъскане от други превозни средства. Ако се вярва на полицейската хроника, най-тежка е катастрофата край намиращия се източно от Венеция прочут морски курорт Йезоло. Компания от четири момчета и едно момиче тръгва да се прибира по домовете след веселба в дискотека, но по пътя автомобилът им неочаквано се забива в напоителен канал и потъва. Минаващи наблизо летовници - чужденци се хвърлят във водата да помагат на бедстващите младежи, но успяват да извадят живо от колата–ковчег само момичето. Именно то разказва по-късно на полицаите, че по пътя ходел на зиг-заг явно пиян младеж и при опита да го изпревари приятелят й изгубил контрола върху автомобила. Долу горе същата е динамиката на инцидента край град Чезена, където рано сутринта четирима румънци на 26, 19, 17 и 14 г. се забиват със „СЕАТ – Леон“ в крайпътна стена и почиват на място. Пак в курорта Йезоло мотоциклист се подлъзва призори на намокрения от дъжд път и се ударя смъртоносно в топола. Край Генуа пък катастрофираха с кола четирима младежи, като двамата загиват, а другите двама са откарани в болница с тежки наранявания. Последната жертва е 27-годишна жена, която малко след полунощ губи контрола върху мотопеда си на мокър път, пада и се прибива. В изявление министърът на вътрешните работи Матео Салвини нарече произшествията от изминалата нощ „истинска касапница“, призова водачите да карат с повишено внимание при лошо време и нареди на подчинените си катаджии да засилят превентивните си акции по пътищата на страната.", "date": "2019.07.14", "title": "Касапница по пътищата в Италия"}
{"url": "https://www.monitor.bg:443/bg/a/view/paparaci-razkriha-novata-vryzka-na-kamila-kabelo-170470", "text": "Поп сензацията Камила Кабело има романтична връзка с Шон Мендес. Това стана ясно, след серия от фотографии на папараци. Изпълнителите бяха засечени прегърнати и да се държат за ръце, а преди дни са заснети и докато се целуват в ресторант в Сан Франциско. Новината идва донякъде като изненада за феновете на Кабело, която наскоро твърдо отрече да има романтични взаимоотношения с Мендес, който е с две години по-млад от нея. Имам чувството, че за мен такъв човек е Шон. Вярвам му, независимо от нивото на напрежението, свързано с неговата или моята кариера. Това е толкова рядко и скъпоценно в тази индустрия. Хубаво е да се разхождаш с някого и да не те е грижа, че този някой е Мендес“, сподели Кабело пред сп. Clash. Припомняме, че звездното дуо пусна общото си парче Señorita преди по-малко от месец, като към момента песента е натрупала над 12 милиона гледания в YouTube. Връзката им пък е и сред основните теми, които феновете им обсъждат в секцията под коментарите.", "date": "2019.07.14", "title": "Папараци разкриха новата връзка на Камила Кабело"}
{"url": "https://www.monitor.bg:443/bg/a/view/ap-masov-protest-sreshtu-putin-v-moskva-170474", "text": "Близо 1000 души се събраха в централната част на Москва днес с искания опозиционни кандидати да бъдат включени в изборите за градския парламент на Москва през септември, предаде Асошиейтед прес. Проявате бе обявена като среща между опозиционни лидери и техни избиратели, след като подписи, събрани за няколко кандидати, не бяха признати от избирателната комисия на Москва. Демонстрантите днес скандираха лозунги като \"Ние сме властта тук\" и \"Путин е крадец\". Алексей Навални, най-прочутият руски опозиционер, все още не е пристигнал на събитието, което не е разрешено от властите. Иля Яшин, един от кандидатите , подписи за който бяха отхвърлени от комисията, призова демонстрантите да поемат с него към кметството, за да заявят предизборните си искания. Засега няма съобщения за арести.", "date": "2019.07.14", "title": "АП: Масов протест срещу Путин в Москва "}
{"url": "https://www.monitor.bg:443/bg/a/view/kuba-veche-shte-ima-premier-170444", "text": "Кубинският парламент прие новия изборен закон по време на първата от двете си годишни сесии. Законът беше приет единодушно и влиза в сила веднага, предадоха световните агенции. Новият изборен закон променя системата на управление на страната. Връща се постът на премиер, както и този на президент и се въвежда пост на вицепрезидент. Но законът не променя най-същественото - Комунистическата партия си остава единствена и незаменима. На заседанието по приемането на закона присъстваха държавният глава, председателят на Държавния съвет на Куба Мигел Диас-Канел, както и Раул Кастро. Новият изборен закон произтече от приемането през април на новата конституция на Куба, която признава пазарната икономика, но настоява за неотменимия характер на социализма. Новата конституция беше одобрена от кубинците на референдум още преди това, през февруари, когато за нея гласуваха 86 процента от избирателите. Съгласно новия изборен закон Държавният съвет, който е постоянно действащ орган на парламента, ще бъде ръководен от председателя на парламента. Според графика, заложен в закона президентът на републиката ще бъде избран през октомври, а премиерът ще бъде определен през декември. Очаква се Мигел Диас-Канел да бъде избран за президент. Президентът, както и вицепрезидентският пост, са с мандат от пет години и могат да се подновяват еднократно. Президентът и вицепрезидентът се избират измежду и от депутатите в парламента. По време на народния дебат за реформа на конституцията се надигнаха гласове за преки избори. Накрая само общинските съвети ще бъдат избирани пряко от народа. Другите постове трябва да преминат през комисия по кандидатурите, надзиравана от Комунистическата партия, която твърди, че не се намесва пряко в избора. Комисията ще бъде сформирана от шест синдикални, селскостопански и студентски организации, близки до управлението.  Премиерът ще се избира измежду депутатите и ще бъде номиниран от президента. Той после трябва да бъде утвърден от парламента. Именно премиерът ще ръководи правителството, а не държавният глава, както беше досега. По принцип Куба имаше президент и премиер до 1976 г., но после двата поста изчезнаха при приемането на първата социалистическа конституция. По това време двата поста се сляха в председател на Държавния съвет, който беше държавен глава и върховен главнокомандващ. Според новия закон броят на депутатите минава от 605 на 474, а Държавният съвет се намалява от 31 на 21 членове. Но тези промени влизат в сила едва в края на мандатите на двата органа през 2024 г.", "date": "2019.07.14", "title": "Куба вече ще има премиер "}
{"url": "https://www.monitor.bg:443/bg/a/view/rejisioryt-na-roketmen-poema-sherlok-holms-3-170477", "text": "Декстър Флечър ще поеме щафетата от колегата си Гай Ричи и ще застане начело на третия филм от поредицата за Шерлок Холмс с участието на Робърт Дауни Джуниър. Новината идва броени месеци, след като режисьорът обра овациите с филмовата си биография на Елтън Джон „Рокетмен“. Феновете на поредицата за английския детектив, оказва се, са едни от малкото, които имат повод за радост, след като Дауни Джуниър се раздели завинаги с вселената на „Марвел“ и „Отмъстителите“. Причината за това е, че именно доскоро натовареният график на звездата около Железния човек е възпрепятствал реализирането на „Шерлок Холмс 3“. Първоначално се предвиждаше филмът да се появи по екраните на 25 декември 2020 г., но през месец март премиерата му бе отложена с година - за 21 декември 2021 г. В лентата ще се завърне и друг обичан от киноманите актьор – Джуд Лоу, който затяга вратовръзката на д-р Уотсън.", "date": "2019.07.14", "title": "Режисьорът на „Рокетмен“ поема „Шерлок Холмс 3“"}
{"url": "https://www.monitor.bg:443/bg/a/view/holivud-riportyr-hvali-nashija-film-bashtata-170475", "text": "Престижното издание „Холивуд Рипортър“ посвети обширна рецензия на българския филм „Бащата“, който миналата седмица спечели Голямата награда „Кристален глобус“ на един от най-авторитетните кинофестивали в света – в Карлови Вари, Чехия. „Българското сценарно-режисьорско дуо Кристина Грозева и Петър Вълчанов превключва на по-мека абсурдно-комедийна предавка с третия си филм след хапливите социални коментари в техните спечелили много награди драми „Урок“ (2012) и „Слава“ (2016), последната от които бе официалната номинация на страната за наградите „Оскар“. „Бащата“ е горчиво-сладък семеен фарс, ситуиран в дълбоката българска провинция, където хората все още вярват повече в древни суеверия и магически фолклор, отколкото в уродливата държавна бюрокрация. Историята може да поставя на изпитание границите на правдоподобност на някои места, но като цяло този филм пътешествие извън картата е хуманно, състрадателно, обусловено от характерите удоволствие“, пише авторът Стивън Далтън. Той изтъква, че продукцията (наша копродукция с Гърция) е отчасти вдъхновена от реални събития, богата е на комични бъркотии и има универсалния чар на германския носител на множество награди – филма „Тони Ердман“ на Марен Аде. Изданието предполага, че „Бащата“ ще намери топъл прием сред фестивалните кръгове по света, а интересът на публиката също е солидна опция, като се съди по предишните зрителски резултати на тандема. Базираната в Париж компания Wide Management се занимава с глобалните продажби на лентата в различни държави. След като проследява фабулата, чиято завръзка е погребението на майката на главния герой (Иван Бърнев), предизвикало някои свръхестествени и абсурдни явления, критикът отбелязва, че „сатиричните кадри на ежедневна корупция в пост-комунистическа България напомнят за някои от по-мрачните линии в „Урок“ и „Слава“. Далтън хвали особено играта на актьора Иван Савов в ролята на овдовелия баща и го нарича патриарх, подобен на Крал Лир, чиято връзка с реалността е силно объркана от скръбта и сътресението.", "date": "2019.07.14", "title": "“Холивуд Рипортър“ хвали нашия филм „Бащата“"}
{"url": "https://www.monitor.bg:443/bg/a/view/izraelski-ministyr-podkrepi-terapija-na-seksualnata-orientacija-na-homoseksualnite-170446", "text": "Новият израелски министър на образованието Рафи Перец подкрепи идеята за терапия, с която хората с нетрадиционна сексуална ориентация да променят сексуалните си предпочитания. Мнението му предизвика неодобрение в страната. На въпрос на интервюиращия от \"Канал 12\" дали вярва, че е възможно хомосексуалистите да променят сексуалната си ориентация той отговори, че смята това за възможно. Перец, който е лидер на крайнодясната религиозно-националистическа партия \"Еврейски дом\", а също така е равин, бе попитан как е съветвал идващите при него младежи да говорят за хомосексуалността си. Най-напред го прегръщах, след това му казвах: хайде да помислим, да научим, да го обмислим. Целта е първо той да се опознае по-добре и след това да може да реши, каза Перец. Израелският премиер Бенямин Нетаняху рязко осъди коментарите на Перец за общността на лесбийките, гейовете, бисексуалните и транссексуалните (ЛГБТ), като каза, че те са неприемливи и не отразяват позицията на правителството, ръководено от него. Говорих с Рафи Перец, който обясни коментарите си и подчерта, че израелската образователна система ще продължи да приема всички деца на Израел без значение кои са, без значение от сексуалната им ориентация, написа в Туитър Нетаняху. Той обаче не коментира друго противоречиво изявление на Перец, който каза, че Израел трябва да анексира целия Западен бряг без да дава право на глас на палестинците.", "date": "2019.07.14", "title": "Израелски министър подкрепи терапия на сексуалната ориентация на хомосексуалните "}
{"url": "https://www.monitor.bg:443/bg/a/view/narkoman-napadna-djado-v-magazin-posred-pladne-170460", "text": "Надрусан с амфети млад мъж нападна старец пред смаяните очите на магазинерката зад щанда посред бял ден. 27-годишният Чавдар Р. останал без пари за дрога и решил дръзко да отнеме стотинките на 74-годишен сливналия, който пазарувал хляб и кисело мляко в търговски обект, намиращ се в квартал „Даме Груев“.  Изпадналият в абстиненция наркоман повалил стареца на пода, преджобил го и измъкнал вехт портфейл , в който имало 35 лв в банкноти и стотинки, след което пробвал да избяга. В този момент магазинерката успяла да натисне паник бутона и на място пристигнали дежурни от РУ „Надежда“, които подгонили уличния бандит. Белезниците щракнали около китките на добре познатия на криминалистите апаш при опит да се укрие в дома на свой авер в близкия квартал „Надежда“, портфейлът бил намерен захвърлен в една от уличките. Образувано е досъдебно производство, крадецът е задържан за 24 часа по закона за МВР. Почти по същото време е задържан още един наркоман от Сливен, от който иззети множество вещи, задигнати от леки коли през последните десетина дни в квартал „Комлука“. Арестуваният Делян Д. е направил пълни самопризнания, част от плячката си той успял да изтъргува за жълти стотинки, за да се снабди с редовната си доза.", "date": "2019.07.14", "title": "Наркоман нападна дядо в магазин посред пладне"}
{"url": "https://www.monitor.bg:443/bg/a/view/chakali-ryfat-trupove-na-umreli-kravi-kraj-ferma-v-zmejovo-170459", "text": "  Трупове на пет умрели преди поне седмица крави и телета ръфат чакалите на метри от ферма , собственост на жител на село Змейово, алармира кметът Стоян Трифонов. На зловещата гледка той се натъкнал рано заранта в неделя, след като цял вечер слушал воят на дивите зверове. Едното от разкъсаните туловища намерил насред поляна буквално на двайсетина метра от фермата на Иван Димов, следите го отвели на още стотина метра по-встрани, където сред драките преброил останките на още четири животни. Веднага е бил подаден сигнал до БАБХ, на място са пристигнали специалисти, които иззели една търкаляща се в близост ушна марка. Пред журналисти в неделя  Димов призна, че с помощта на свои работници преди пет дни завлякъл труповете на умрелите животни в драките. Няма логично обяснение защо не е повикал автомобил от екарисажа, но не крие че смъртта на кравите е настъпила след заболяване, забелязано преди десетина дни и заради което търсил услугите на ветеринарен лекар.В стадото му от 71 животни имало и  други заболели. Има съмнения, че става въпрос за предаваното от кърлежи опасно заболяване пироплазмоза. Кравите на Димов се отглеждат на свободна паша, за тях се грижи семейство роми, а на мястото където са изхвърлени труповете често играят деца от циганската махала, разказа кметът Стоян Трифонов. „На този етап не знаем от какво са починали намерените животни, няма заразно заболяване, няма нужда се всява паника. Тепърва ще се изясняват обстоятелствата…“, настоя д-р Дамян Миков, шеф на БАБХ – Стара Загора в коментар по телефона.", "date": "2019.07.14", "title": "Чакали ръфат трупове на умрели крави край ферма в Змейово"}
{"url": "https://www.monitor.bg:443/bg/a/view/sa-sht-i-rusija-opredeljat-shampiona-na-volejbolnata-liga-170458", "text": "Отборите на САЩ и Русия ще играят във финала на турнира Лига на нациите по волейбол при мъжете. В полуфиналите в Чикаго американците се наложиха с 3:2 (21, -17, -21, 20, 19) над Бразилия, като успяха да направят обрат от 1:2 гейма. Над всички за домакините бе Матю Андерсън, който завърши срещата с 22 точки. Тейлър Сандер пък прибави още 17 точки. За Бразилия със 17 точки завърши Уолъс де Соуса. В другия полуфинал защитаващият титлата си тим на Русия се наложи над световния шампион Полша с 3:1 (19, -24, 22, 21). Двата отбора си размениха по един гейм в началото на срещата, но в третия и четвъртия предимството бе на страната на руснаците и те заслужено се поздравиха с успех. Много силен мач за победителите направи Виктор Полетаев, който завърши двубоя с 24 точки. Егор Клюка прибави още 19 точки. За Полша Бартош Беднож наниза 15 точки. САЩ и Русия играха преди няколко дни в груповата фаза на финалите, като тогава успехът бе за американците с 3:0.", "date": "2019.07.14", "title": "САЩ и Русия определят шампиона на волейболната лига"}
{"url": "https://www.monitor.bg:443/bg/a/view/futbolist-veteran-izgorja-pri-pojar-v-doma-si-170461", "text": "Футболист – легенда от отбора на ФК „Берое“ през 60-те години на миналия ХХ век изгоря при пожар, възникнал в апартамента му докато спял. Сигналът за огнените пламъци от жилище на 10-я етаж в блок 18, намиращ се в старозагорския квартал „Казански“ е бил подаден към 04,20 часа в неделя, на място са заминали два специализирани автомобила, които са предприели незабавно гасене.Унищожени са два апартамента на 10 и 11 етаж, наводнен е още една на 9-я етаж. При разчистване на задимените стаи е намерен овъглен труп на мъж, който е спял там и най-вероятно първо се е задушил от дима. Обитатели на 15-етажната кооперация разказаха, че жилището е собственост на възрастния Георги Петров Матев, бивш играч на зелено-белия тим в Града на липите. Мъжът бил самотник, честичко надигал чашката, от много време били изключени тока и водата му поради неплатени сметки.Малцина знаят фамилията му, повечето го познавали по първо име и прякор Рошавия. Хора от входа си припомнят, че напоследък при него честичко идвал друг, по-млад несретник на име Деян, който му прибирал пенсията и дядо Георги оставал само на сух хляб и вода. Сигналът на телефон 112 е подала 18-годишната Антония Димитрова, която била на терасата на апартамент , намиращ се на последния етаж. Момичето веднага позвънило и хукнало по етажите да събужда спящите собственици. Унищоженият апартамент над жилището на несретника е на младо семейство, което напоследък живеело в Англия. За пожара Иванка Атанасова ,майката на младежа научила от разпространени във Фейсбук снимки и веднага хукнала натам. „Беше някакъв ад, дим, пламъци, не можем да стигнем до етажа, защото нямаше ток. Вътре всичко е унищожено, а само преди година децата правиха пълен ремонт…“, вайкаше се жената , изнасяйки обгорели отпадъци.Тя се чудеше защо изпаднали в неплатежоспособност възрастни хора не са обгрижвани от социалните служби, най-вероятно огънят е тръгнал от тлеещ фас или свещ, ползвана от ветерана за осветление. Легендата на ПФК „Берое“, почетният гражданин на Стара Загора Петко Петков научи от журналисти за трагедията, сполетяла някогашния му съотборник. Според него  Матев се развел преди години и рядко се срещал с приятели. Иначе някога бил един от най-добрите централни защитници на тима.", "date": "2019.07.14", "title": "Футболист-ветеран изгоря при пожар в дома си"}
{"url": "https://www.monitor.bg:443/bg/a/view/jasni-sa-pobeditelite-v-golf-turnira-za-profita-i-amatiori-170468", "text": "Завърши 11-ото издание на голф турнира BlackSeaRama Vivacom Pro-Am. След три незабравими кръга, изиграни на терените на Lighthouse, Thracian Cliffs и BlackSeaRama, отлично време, много забавления, вкусна храна, оспорвано състезание и много нови приятелства, бяха определени и победителите: Най-дълъг удар при дамите – Андреа Цековска Най-дълъг удар при мъжете – Кристоф Делайе Най-близо до флага – Светлана Малова Отборно класиране Победител – професионалист Лиъм Бонд и аматьори Иван Скрипкин, Никита Скрипкин, Андрей Столяров. Второ място – професионалист Хакан Ямач и аматьори Каталина Жигман, Богдан Жигман, Кенан Гюнгор. Трето място – Данило Кралиевич, аматьори Борис Дамянович, Ясна Дамянович, Деян Симич Индивидуално класиране при професионалистите: Победител Ръсел Бери, второто място си поделиха шампионът от 2017 Федерико Ели и Питър Густафсон.", "date": "2019.07.14", "title": "Ясни са победителите в голф турнира за профита и аматьори"}
{"url": "https://www.monitor.bg:443/bg/a/view/stara-zagora-aplodira-na-kraka-lambo-170463", "text": "Близо 30-минутни аплаузи получи завърналият се след тежко боледуване Стефан Данаилов в Стара Загора, който игра ролята на банкера Чарлз в хитовата пиеса „Актрисата“ в партньорство с Аня Пенчева. Спектакълът на народния театър „Иван Вазов“ препълни залата на старозагорската опера, до последно почитатели на Мелпомена и Ламбо очакваха някой да предложи излишен билет. Видимо разчувстван от топлия прием, Стефан Данаилов лично благодари за аплодисментите и си припомни, че миналата година, в същата зала е отбелязал своята 75-та годишнина с биографичната си книга „Романът на моя живот“. Той изрази надежда, че му предстоят още срещи със старозагорци не само от театралния подиум.  Както и тогава сцената бе отрупана с цветя, букети изпратиха кметът Живко Тодоров и народния представител Драгомир Стойнев. За да се чувства по-комфортно в ролята си Ламбо избра да играе от електрическа инвалидна количка, облечен в тишъртка с шегобийския надпис „Аз преборих анорексията!“.Пиесата на британския автор Питър Куилт е сред хитовите заглавия за сезона, неин постановчик е самият Данаилов, който признава, че малко трудно се „навил“ за това, но не успял да откаже на любимката си Аня Пенчева.Режисьор е Росица Обрешкова, а драматургията е на Мирела Иванова.Сценографията и костюмите са по проекти на Елена Иванова, а музиката е на Иван Лечев.Отговор на въпроса „Колко е силна магията на театъра?“ правят опит да дадат още актьорите Иван Панев, Кирил Ефремов, Ненчо Илчев, Павел Иванов. \"Ако не мечтае човек - какво му остава? Не може да се живее само с миналото. \"Когато имаш любовта на публиката, всичко е възможно. Най-страшните възможни неща ми се случиха през тези 5 години. Но няма да им се дам. Върнах се към живота!“, сподели още Данаилов, който скоро ще стъпи и на филмовата площадка за да изиграе поредна роля на големия екран.", "date": "2019.07.14", "title": "Стара Загора аплодира на крака Ламбо"}
{"url": "https://www.monitor.bg:443/bg/a/view/hynt-predupredi-provalyt-na-brekzit-shte-dovede-do-novi-izbori-170462", "text": "Провалът на преговорите за сключване на споразумение по условията за излизане на Великобритания от ЕС ще доведе до предсрочни парламентарни избори в страната. Това заяви в обръщение към съпартийците си, публикувано във в. \"Дейли телеграф\", британският външен министър Джеръми Хънт. Хънт участва в надпреварата за председател на Консервативната партия и премиер на страната. Моля ви да гласувате с главата си, а не само със сърцето. При неправилен подход към преговорите ще получим избори, а не Брекзит, отбелязва той, като предупреждава за перспективата на власт да дойде Лейбъристката партия начело с \"най-опасния, ултраляв лидер\" Джеръми Корбин.  По думите на Хънт най-бързият начин за осъществяване на Брекзит е на парламента да се предложи такова споразумение, каквото той ще приеме. Активистката Джина Милър предупреди, че всеки опит да се заобиколи британският парламент, за да се прокара Брекзит без споразумение ще бъде незаконен. Тя обяви намеренията си да се обърне към съда при такава ситуация, ако е необходимо, предаде Ройтерс. Борис Джонсън, който е фаворит за следващ премиер на Великобритания, отказва да изключи възможността да прекрати парламентарната сесия, за да изпълни обещанието си, че Великобритания ще напусна ЕС на 31 октомври с или без споразумение.  Парламентът вече неколкократно гласува срещу Брекзит без споразумение, което означава, че ако Джонсън не осигури ново споразумение с ЕС, което депутатите да одобрят, той ще трябва да прибегне до прекратяване на работата на парламента. Тази перспектива разгневи неговите съпартийци и активисти, които заявяват, че парламентът не трябва да бъде заобикалян. Милър, която е известна с това, че успешно оспори във Върховния съд правото на правителството да изведе страната от ЕС без гласуване в парламента, заяви, че е събрала същия екип от прависти за нов съдебен иск.  Готови сме да влезем в съда, за да проверим законността на всеки опит да се спре работата на парламента, заяви тя в изявление. Бившият премиер Джон Мейджър също каза миналата седмица, че ще бъде готов да се обърне към съда, ако е необходимо да се избегне конституционна криза.", "date": "2019.07.14", "title": "Хънт предупреди: Провалът на Брекзит ще доведе до нови избори"}
{"url": "https://www.monitor.bg:443/bg/a/view/voden-ad-v-zapadna-gyrcija-170466", "text": "Гръцките власти евакуираха днес десетки жители на наводнени къщи в западната част на страната, няколко дни след като мощна буря отне живота на седем души в северна Гърция, предаде агенция Ройтерс. Подобни метеорологични явления са рядкост за Гърция, където летните месеци обичайно са горещи и сухи, отбелязва агенцията. Наводненията след поредната буря нанесоха щети на пътища в градовете Нафпактос и Патра, и затвориха главен път за няколко часа. Не се съобщава обаче за пострадали или изчезнали хора. Много къщи и магазини в Нафпактос са наводнени, има нанесени щети на жилища, магазини и автомобили, съобщи служител на противопожарната служба пред агенция Ройтерс. Седем души, сред които шестима туристи, загинаха, а над 100 бяха ранени в сряда вечерта, когато в северна Гърция вилня мощна буря, припомня Ройтерс.", "date": "2019.07.14", "title": "Воден ад в Западна Гърция"}
{"url": "https://www.monitor.bg:443/bg/a/view/uraganyt-bari-pomlja-luiziana-170464", "text": "Ураганът Бари, който намаля до тропическа буря, продължава да напредва бавно в щата Луизиана.  Тя се придвижва северно-северозападно със скорост от 11 километра в час и с ветрове със скорост 100 километра в час. Очаква се ветровете на стихията да отслабнат с напредването й на север. Сега бурята се намира близо до град Лафайет в южната част на щата. Метеоролози предупреждават населението да е бдително. По-съществени валежи ще има след преминаването на окото на бурята. Засега е регистрирано покачване на нивото на водата в морето и в езерото Понтчартрейн, на брега на което се намира Ню Орлиънс. Там покачването може да е с 1,8 метра. Бари вилня в град Морга сити, на около 140 километра югозападно от Ню Орлиънс. В града се излива порой, а поривите на вятъра изтръгнаха дървета на много места. Река Атчафалая излезе от коритото си.", "date": "2019.07.14", "title": "Ураганът Бари помля Луизиана"}
{"url": "https://www.monitor.bg:443/bg/a/view/esil-duran-praznuva-50-ata-si-godishnina-sys-serija-ot-butikovi-koncerti-170465", "text": "Серия от бутикови концерти – това ще си подари певицата Есил Дюран по повод 50-ия си рожден ден, който тя отбеляза преди дни. „Не знам колко публика реално имам. Мечтая си да събера тези хора и да им направя страхотни концерти. сподели пред bTV певицата, която ще се заеме с новото си професионално предизвикателство като самопродуциращ се артист. “Разделихме се с прекрасни чувства. Всеки даде от себе си всичко каквото можа. Аз направих всичко, на което съм способна. Но аз съм такъв човек – трябва на всеки 10 или 20 години да приключвам с нещо, за да започна нещо на ново. Искам сякаш да започна кариерата си от начало“, признава Дюран, която въпреки всичко е категорична, че е благодарна за подкрепата и съвместната работа с компания „Пайнер“. Междувременно певицата зарадва съвсем наскоро почитателите си и с нова песен - \"Аз те мисля, родино\". \"Работата по нея ми отне пет месеца. Песента е изпята в края на 70-те години от Лили Иванова и не е издавана никога. Много малко хора я знаят тази песен\", обяснява още Дюран.", "date": "2019.07.14", "title": "Есил Дюран празнува 50-ата си годишнина със серия от бутикови концерти"}
{"url": "https://www.monitor.bg:443/bg/a/view/osem-nabodeni-ot-bikove-v-pamplona-170457", "text": "Осем човека са набодени от бикове по време на феста Сан Фермин в Памплона. Представител на Червения кръст заяви, че един бегач е прободен в крака, а други двама - в ръцете по време на осмото последно бягане пред бикове в рамките на тазгодишния фестивал Сан Фермин в Памплона. Шестимата бегачи са хоспитализирани.", "date": "2019.07.14", "title": "Осем набодени от бикове в Памплона "}
{"url": "https://www.monitor.bg:443/bg/a/view/muzikalnijat-teatyr-zakriva-dnes-sezona-s-caricata-na-chardasha-170447", "text": "С оперетата на Имре Калман „Царицата на чардаша” днес от 17 часа Националният музикален театър закрива един от най-успешните си творчески сезони. Премиерата на спектакъла под режисурата на Адриан Холендер и директора Мариана Арсенова през 2018-а бе посветена на 100-годишнината от началото на професионалната оперета в България. От ръководството на националната институция изпраща един от най-добрите сезони в историята на Музикалния. Благодарение на приходите от спектакли – най-вече от „Фантомът на операта”, който се превърна във феномен за българската музикална сцена, театърът отчита над 1 милион лева преходен остатък. Той ще може да бъде използван за още по-силни представления през новия сезон. Постановката на Музикалния театър „Царицата на чардаша“ е класическа и в същото време съвременна трактовка на историята от обичаната оперета на Калман. Тя ни пренася в бляскавата атмосфера на Австроунгарската империя. Модерното в нея е не само динамиката на действието, но и взаимоотношенията между героите. Почитателите на оперетата ще се насладят на богатата оркестрация в музиката, увличащото и изпълнено с комични обрати либрето, вихрената хореография на Мариан Стефанов, красивите костюми и сценография на Иван Савов в постановката. Днес в ролята на Силва зрителите ще се насладят на изпълнението на Лилия Илиева, като Едвин ще видят и чуят младата звезда на трупата Денко Проданов, Щаси ще е Катерина Тупарова, Цилика – Марияна Арсенова, Бони – Александър Мутафчийски, Фери Бачи – Христо Сарафов, Мишка – Румен Григоров, Генералът – Лъчезар Лазаров, Князът – Иван Панев, Киш – Венцислав Динов, пиколо – Александър Василев. Участват солисти, хор, балетът и оркестърът на Националния музикален театър с диригент Юли Дамянов.  ", "date": "2019.07.14", "title": "Музикалният театър закрива днес сезона с „Царицата на чардаша“"}
{"url": "https://www.monitor.bg:443/bg/a/view/incident-prekysna-svetovnata-premiera-na-hobs-i-shou-170448", "text": "Електрически искри стреснаха публиката на първата прожекция на „Хобс и Шоу“ в Лос Анджелис в събота вечерта. Дългоочакваният спиноф на „Бързи и яростни“ с участието на Дуейн Джонсън-Скалата и Джейсън Стейтъм направи световната си премиера в препълнена зала в меката на американското кино. Инцидентът обаче наложи прекъсването на прожекцията. Според очевидци искрите са „дошли от пода“ на киносалона, като седящите наоколо бързо се отдалечили от местата си. Първо се чула серия от силни звуци, като след това последвала светкавица, която по думите на свидетели била с размерите на юмрук. Охраната на киносалона била извикана веднага, след което се разбрало, че причината за инцидента е изсипването на безалкохолно върху електрическо табло. „Добре, приятели... Това беше странно“, намигна режисьорът Дейвид Лейч, след което успокои присъстващите относно произхода на искрите. Прожекцията е била възстановена 15 минути по-късно, като според информация на The Hollywood Reporter нито един зрител не е напуснал залата.", "date": "2019.07.14", "title": "Инцидент прекъсна световната премиера на „Хобс и Шоу“"}
{"url": "https://www.monitor.bg:443/bg/a/view/150-raneni-ot-pijani-shofiori-godishno-u-nas-170449", "text": "„Всяка година у нас има над 150 ранени в следствие на употреба на алкохол и наркотици”. Това заяви пред бТВ Любка Маринова от Асоциацията за пострадали от катастрофи. По думите й, 25% от пътните произшествия в Европа са предизвикани от водачи, които са обърнали една, две или повече чаши. Според Маринова, в други европеяйски страни санкциите като глоба и отнемане на шофьорската книжка са много по-големи и така имат по-силен възпиращ ефект. 300 са ранените от ПТП-та заради употреба на алкохол. Според бившия здравем министър Мими Виткова пък лечението на тези хора е затруднено, тъй като процедурата е много тромава. Няма и законови текствое, които да гарантират на пострадалите, че ще си възстановят сумите, които са платили за лечението си, тъй като често се налага неколкократно влизане в болница.", "date": "2019.07.14", "title": "150 ранени от пияни шофьори годишно у нас"}
{"url": "https://www.monitor.bg:443/bg/a/view/kamion-s-pshenica-se-zapali-v-hainboaz-170450", "text": "Камион, натоварен с 28 тона пшеница се запали в прохода Хаинбоаз. Инцидентът станал в събота около 14,10 ч. край град Килифарево. Унищожени са две въздушни възглавници, гума и калник. Благодарение намесата на огнеорците останалата част от возилого и товара е спасена. Причината за пожара е техническа неизправност.", "date": "2019.07.14", "title": "Камион с пшеница се запали в Хаинбоаз"}
{"url": "https://www.monitor.bg:443/bg/a/view/ilieva-i-paskov-shte-gonjat-top-50-na-svetovnoto-170454", "text": "Влизане в първата 50-ица на света ще преследват най-добрите ни фехтувачи Йоана Илиева и Панчо Пасков на започващото днес първенство на планетата в Будапеща. 18-годишната Йоана е носителка на Световната купа на сабя за девойки до 20 г. и бронзова медалистка от световното за девойки в Полша. Панчо пък направи фурор на олимпийските игри в Рио 2016, побеждавайки в първия кръг 8-кратния световен шампион Алексей Якименко (Рус). За него това ще е първо голямо състезание след тежката контузия от 2017 г. В женския тим на сабя Илиева ще си партнира с Олга Храмова и Елица Станимирова, а Пасков ще има за подкрепа Иван Мандов. В тима по шпага са включени Пламен Диков (балкански вицешампион от 2015 г.), Кирил Маринов, Иван Зафиров и Илия Чакъров (13-и на Световната купа за младежи в Белград). Световното първенство ще се проведе в Спортния и конферентен център в унгарската столица, който е с капацитет 10 000 души и прие през 2013 г. също бе домакин на шампионата на планетата по фехтовка.", "date": "2019.07.14", "title": "Илиева и Пасков ще гонят топ 50 на световното"}
{"url": "https://www.monitor.bg:443/bg/a/view/osvirkvat-makron-na-parada-za-14-uli-snimki-170453", "text": "С военен парад, концерти и заря Франция отбеляза националния си празник. По Шан-з-Елизе преминаха 4300 военни, 196 военни машини, 237 коня, а във въздушната част на парада участват 69 самолета и 39 хеликоптера. На парада бяха представени и деветте държави, участващи заедно с Франция в Европейската инициатива за намеса (ЕИН), създадена преди година под импулса на президента Еманюел Макрон с цел се развие \"обща стратегическа култура\", а именно Белгия, Великобритания, Германия, Дания, Естония, Испания, Португалия, Финландия и Холандия. Германският канцлер Ангела Меркел, генералният секретар на НАТО Йенс Столтенберг, председателят на Европейската комисия Жан-Клод Юнкер, президентът на Финландия Саули Нинистьо, чиято страна е ротационен председател на ЕС, Дейвид Лидингтън, който е заместник на британския премиер Тереза Мей бяха сред гостите. За реда ще се грижат над 2500 полицаи. Въведени са няколко зони за сигурност, за да се изключи възможността за протест на \"жълтите жилетки\", които не пропуснаха да освиркат Макрон и да поискат оставката му. В Ница за първи път след атентата, извършен преди 3 години на 14 юли, бе планирана заря по повод националния празник. В атентата, при който френски гражданин от тунизийски произход, вряза камион в празнуващото множество, загинаха 86 души, а над 430 бяха ранени. Отговорност за атаката пое Ислямска държава.", "date": "2019.07.14", "title": "Освиркват Макрон на парада за 14 юли (СНИМКИ)"}
{"url": "https://www.monitor.bg:443/bg/a/view/shumyt-hranata-i-otnoshenieto-prechat-na-turistite-170445", "text": "Туристите по нашето Черноморие на първо място се оплакват от храната. Тя е най-голям проблем при ол-инклузив пакетите, които се търсят все повече и повече. \"Проблемът е, че ако туристите са били на ол-инклузив в Турция например, очакват същото качество на храната и тук. А при такъв слаб сезон, когато и хотелът не е пълен, да се поддържа качество и съответно ниска цена, е невъзможно\", отбеляза Димитър Попов от Асоциацията на българските туроператори в ефира на бТВ. Според него второто нещо, от което се оплакват туристите, това е шумът. \"Не е задължително да е от дискотека, при едно плътно застрояване, каквото има по нашето Черноморие, рискът е много голям. На времето сме предлагали много добри условия за туристите, сега вече не можем да ги предложим, най-вече заради презастрояването\", посочи Попов. Третата група оплаквания по думите му идва от отношението, като примера с израелските туристки. \"Независимо кой е прав, достатъчно е, че клипът се върти израелската телевизия – това ще срине реномето на всичко\", смята още Димитър Попов. Той беше категоричен, че при слаб сезон печеливши са туристите, които ще пътуват в последния момент. За случая с агресия към израелските туристи, Игнат Арсенов от Комисията за защита на потребителите отбеляза, че това е криминално деяние и вече са сигнализирани всички институции, които са направили проверка. „Туристите трябва да знаят, че те имат права, така че винаги могат да получат защита\", каза той. Много е странно, че имаме спад на туристи и празни хотели, а в случая имаме дублиране на стаи, коментира и Димитър Попов. Пътуващите българи в чужбина са се увеличили с 5% през последната година - това си личи и по опашките на граничните пунктове всеки уикенд. Голяма част от хората предпочитат да организират почивката си с помощта на туристическа агенция. Знаем ли обаче правата си? Явно не, щом и Европейската комисия започна мащабна международна кампания под наслов \"Имаш право\". \"Когато имаме пакетна почивка и пътуваме, ние можем да предявим претенции както на място в хотела, така и при туроператора. Златното правило за туристите е, че трябва незабавно да информират представителя на туроператора и рецепцията на хотела. Това означава, че трябва да се изпълнят условията на договора\", обясни Игнат Арсенов. По думите му туристите много често се оплакват от нарушени права при пътуване – отменени или забавени полети, или проблеми при пътуване с влак или автобус.", "date": "2019.07.14", "title": " Шумът, храната и отношението пречат на туристите"}
{"url": "https://www.monitor.bg:443/bg/a/view/gastarbajterite-trygnaha-zatapiha-granicata-s-turcija-170455", "text": "Хиляди турски гастарбайтери с леки коли от рано сутринта се струпаха на ГКПП „Капитан Андреево“ на път за Турция. Те пътуват от Западна Европа за южната ни съседка, където традиционно прекарват годишната си отпуска. Чакането на Капитан Андреево отнема повече от час, дълго се чака и на турския пункт Капъкуле. За интензивен трафик от леки коли на изход на българо-турската граница край Свиленград предупреждават от Гранична полиция. Пред всички гишета има дълги колони от чакащи да преминат автомобили. Керванът от гастарбайтери започва да се движи към Турция от средата на юни и достига своя пик в края на юли. Най-кошмарен е месец август, защото тогава има двупосочен трафик на постоянно живеещите в Европа турци.", "date": "2019.07.14", "title": "Гастарбайтерите тръгнаха, затапиха границата с Турция"}
{"url": "https://www.monitor.bg:443/bg/a/view/sys-100-godishn-avtentichna-nosija-i-vpechatljavashti-izpylnenija-se-izjaviha-samodejcite-vyv-vtorata-vecher-na-folklorna-magija-170436", "text": "Със 100-годишна автентична носия от Сандански и впечатляващи изпълнения се изявиха в Банско самодейците във втората вечер на „Фолклорна магия“ На двете сцени в Градския парк се качиха участници от Силистра, Варна, Кюстендил, Севлиево, Сандански, Перник, Свищов, Добрич, Велинград, Хисаря, Дупница, Димитровград, Берковица, Монтана, Банско, Смолян, Разград и много други. Надпреварата в четирите категории: за пеене, танци, свирене и демонстрация на обичаи беше изключително оспорвана, защото всички участници се представиха на високо ниво. 4-годишни дечица до 90-годишни баби завладяха многобройната публика и през втората вечер на фестивала. Вечерният концерт за втори отново събра хиляди хороиграчи и любители на най-българските ритми, които извиха неспирни хора под автентичните звуци на изпълненията на Стоян Петков, мъжката група „Бански старчета“, на тракийския славей Бинка Добрева и на примата на македонската песен Румяна Попова заедно с танцьорите от „Майсторите на танца“. Авторитетното жури в лицето на проф. Лозанка Пейчева, доц. д-р Венци Димов, доц. Бинка Добрева, Генчо Генчев, доц. Георги Хинов, Светла Барякова, Димитър Христов, иконом Георги Касапинов, Даниел Спасов определи победителите: Категория „Дръж се, земьо“ във възрастова група до 12 год.: I награда - ДТС \"Ресиловче\", с. Ресилово II награда - Детски Танцов Състав Рила, гр. Дупница III награда - НЧ \"Пробуда 1908\", с. Поповица Категория „Дръж се, земьо“ във възрастова група от 13 до 17 год.: I награда – Фолклорен танцов ансамбъл Рила, гр. Дупница I награда - ФТС \"Творецът\", гр. Свищов II награда – МЛТС „Тракийка“, с. Поповица III награда - Детски танцов състав \"Радост\", гр. Монтана Категория „Дръж се, земьо“ във възрастова група над 18 год.: I награда – ТС \"Ситовци\", с. Ситово I награда – Клуб за народни хора \"Фолклорен извор\", с. Царевец I награда - Танцово - певческа група от с. Крушари II награда - ГНХ \"Тракия\", гр. Димитровград III награда – Танцова формация \"Беломорски полъх\", с. Копривлен III награда - Танцова група за автентични хора, с. Гарван Категория „Фолклорни виртуози“ във възрастова група от 13 до 17 год.: I награда- Цветелин Димитров, гр. Казанлък I награда – Костадин Петров, гр. Казанлък Категория „Фолклорни виртуози“ във възрастова група над 18 год.: I награда – Георги Николов от с. Гарван Категория „На мегдана“: I награда – Група за местен хумор от с. Осеновлаг II награда – Фолклорен състав за обреди, гр. Вълчедръм Категория „Нашенски славей“ във възрастова група до 12 год.: I награда – Виктория Хаджиева, гр. Смолян II награда - Йоана Попова, гр. Карлово III награда – Антония Лозанова, гр. Благоевград Категория „Нашенски славей“ във възрастова група от 13 до 17 год.: I награда – Василиа Петрова, гр. Кюстендил II награда - ФГ \"Надежда, гр. Благоевград III награда – Илияна Янчева, гр. Благоевград Категория „Нашенски славей“ във възрастова група над 18 год.: I награда - Дъбенската група, с. Дъбене II награда - Женска фолклорна група за автентичен фолклор, с. Гарван III награда - Група за автентичен фолклор, с. Борино Днес фестивалът „Фолклорна магия“ще завърши с историческа възстановка на освобождението на Банско, много изпълнения на самодейци от цялата страна, както и със завладяващи вечерни концерти.", "date": "2019.07.14", "title": "100-годишна носия и впечатляващи изпълнения във втората вечер на „Фолклорна магия“ "}
{"url": "https://www.monitor.bg:443/bg/a/view/prorocheskijat-roman-na-vazov-nova-zemja-ojivjava-v-narodnija-teatyr-170456", "text": "Драматизацията по романа „Нова земя“ на Вазов и спектакълът „Орфей“ ще са сред акцентите в новия творчески сезон на Народния театър. По традиция той ще започне с водосвет на 1 септември, когато ще отворят и касите на театъра, а от 13 септември на трите сцени тръгват спектаклите от афиша. Билетите за тях обаче вече са в продажба и ще могат да се купуват онлайн през цялото лято. През току-що приключилия сезон 2018-2019 г. над 600 представления са били изиграни на 3-те академични сцени, а повече от 150 000 зрители са ги посетили. Директорът Мариус Донкин в края на изтеклата седмица обобщи направеното в последните 10 месеца, включително и на третото издание на лятната инициатива „Театър пред театъра“. За сравнение, в предходната година на трите сцени на театъра са изиграни 586 представления, а броят на зрителите е бил 123 000. – това е цифровата равносметка за сезона. И още: 57 заглавия в репертоара, 12 от които имат над 100 и над 300 представления. Сезонът ще започне с турне на спектакъла „Моята скъпа лейди“ от Израел Хоровиц във Франция и гостуване на Националния театър на Хърватска. Веднага след това репетиции на Голяма сцена започва световноизвестният словенски режисьор Йерней Лоренци, който ще постави спектакъла „Орфей“. Най-вероятно с него Народният театър “Иван Вазов” ще гостува в Хърватска на 24 май, по време на председателството на страната на ЕС. „Орфей“ е спектакъл за любовта и красотата, които се раждат и живеят на този барутен погреб – Балканите. И начин да покажат огромните възможности на трупата на Народния театър в различни жанрове“, коментира Мариус Донкин. Втори спектакъл на Голяма сцена ще постави и работещият в Германия Иван Пантелеев, чиито „NЕОдачници“ получиха признанието на театралната общност, подплатено с доста номинации и награди. Името на проекта ще стане ясно наесен. Един от големите проекти на Народния театър през новия сезон, както и цялата му втора половина, ще бъдат посветени на 170-годишнината от рождението на неговия патрон Иван Вазов. Става дума за драматизация на един от емблематичните, но някак недооценени романи на Патриарха на българската литература – „Нова земя“. По него вече работят драматурзите на театъра Юрий Дачев и Мирела Иванова. „Нова земя“ е роман с драматична история, който остава донякъде в сянка и изправя Вазов „на нож“ със съвременниците му. Това е текст, който все още не сме “допрочели“, въпреки че живеем в него“, коментира Мирела Иванова. Мариус Донкин го определи като творба, която ни кара да се запитаме На честването на годишнината ще бъдат посветени още събития, инициирани от театъра – две големи изложби във фоайето на Първи балкон и в градинката пред театъра, четения на Вазови творби на Сцена „Апостол Карамитев“, заснемане на документален филм и учредяване на национална награда за духовен принос на името на писателя, която ще се присъжда всяка година от Народния театър. Всички инициативи ще бъдат обединени под мотото „Необозримостта Вазов“. Предстоят и други важни прояви, свързани с годишнини от рождението на режисьорите Кръстьо Мирски, Николай Осипович Масалитинов, Крикор Азарян и др. Работи се и по идеята за създаване на четвърта сцена в сградата на ателиетата на ул. „Кирил и Методий“, която ще бъде пространство за алтернативен театър. Тя ще разполага с около 50 места. Мариус Донкин обяви премиерните спектакли, които зрителите ще видят на трите сцени до края на годината. Началото ще е на 26, 27 и 28 септември с „Колкото – толкова“ от Недялко Йорданов на Камерна сцена. На 28 септември и 2 октомври на Голяма сцена е „Хубава риба“ от Марк Рейланс и Луис Дженкинс. Следват „Приятна жена в лоша компания“ от Андре Русен през ноември на Камерна сцена, „Плач на ангел“ от Стефан Цанев през декември на Сцена „Апостол Карамитев“ и „Орфей“ на Йерней Лоренци през декември на Голяма сцена.", "date": "2019.07.14", "title": "Пророческият роман на Вазов „Нова земя“ оживява в Народния театър"}
{"url": "https://www.monitor.bg:443/bg/a/view/puskat-avtobusna-linija-ot-bansko-do-hija-vihren-170435", "text": "Автобусна линия от Банско до хижа „Вихрен“ ще превозва туристи за втора година. Линията е улеснение за туристите, които предпочитат да се качват в планината без личните си автомобили. Бусовете, осигурени от общината в Банско, пътуват три пъти дневно, а часовете на тръгване са съобразени с движението на туристите в планината. Микробусите тръгват от гарата и автогарата на Банско, те са 16-местни, има два и още два, които чакат, ако има повече хора, веднага се включват в извозването, така че да се поемат максимален брой от желаещите. За да се избегнат задръстванията по пътя за хижа \"Вихрен\", от общината и тази година ще спрат движението на леки автомобили в отсечката между местността Шилигарника и хижата в определени часове от денонощието. Забраната влиза в сила от 20 юли. Ограничението за движение на леки автомобили в планината ще остане в сила до края на месец август. “Не може да се придвижат линейки, не може да се придвижи пожарна, ако е нужно, хората се карат, седи се в задръстване, просто изнервят се и затова в един период трябва да спираме и движението”, коментира кметът на Банско Георги Икономов.", "date": "2019.07.14", "title": "Пускат автобусна линия от Банско до хижа „Вихрен“"}
{"url": "https://www.monitor.bg:443/bg/a/view/cheren-sladoled-hit-na-plaja-v-slynchev-brjag-170440", "text": "Черен сладолед е най-популярното ледено изкушение това лято на южния плаж в Слънчев бряг. Нестандартният десерт, който се предлага гарниран с малини и замразен шоколад е последния хит по който туристите са луди.  \"Черният цвят на леденото изкушение се постига с карбон на прах, стрит черен сусам или с мастило от сепия\", разясняват кулинарните експерти. Казват, че по този начин черните ледени кристали въздействат на организма като активен въглен, действат прочистващо и извеждат излишната вода, която се задържа в тялото. Черната кокосова пепел действа също и тонизиращо на организма, затова е перфектна за летните горещини. „Ако можем да говорим за истински нов хит на южния плаж в Слънчев бряг през лято 2019, то това е черният сладолед. Това не е просто сладолед с тъмен шоколад и черен оцветител, а има уникален вкус и състав. Десертът се оказа истинско бижу край морето. Невероятното ледено изкушение е с аромат на домашна ванилия, а при консумация оцветява устата в черно за известно време. За повечето туристи това е изключително забавно, а снимките им с черното изкушение вече заливат социалните мрежи”, казват от персонала на плажа. Дамите пък са луднали по коктейла Антиейджинг. Както подсказва името, той има силен подмладяващ ефект, затова е и най-предпочитаната напитка от нежния пол. Приготвя се с натурален сок от алое, лимон, лайм, нар, листа от мента и много натрошен лед. Освен, че действа подмладяващо, той има и силни лечебни свойства. Приет вътрешно, алое вера детоксикира, стимулира растежа на нови клетки, подпомага имунната система и подобрява храносмилането. Цената на чаша 300 милилитра е 6 лева. Предпочитан предимно от дамите е и коктейлът „Елексир”, който е сред любимите коктейли на Николета Лозанова. Рецептата не е нейна, но тя е останала вдъхновена от напитката, приготвена и на южния плаж. Съставките са ликьор мараскино, малко ледена водка, прясно изцеден лимон, фреш от зелена ябълка, сироп от бъз. Добавя се шапка от натрошен лед, декорира се с дехидратиран портокал, ябълка, стръкове мента и коктейлни череши. Друга любима глезотия на дамите е водата за подмладяване. Чудотворният еликсир се предлага в заведенията на плажа и също се радва на огромен интерес от страна на нежния пол. Подмладяващите свойства на водата се дължат на добавката от хидролизиран колаген в нея. Бутилка от 0.4 литра струва 4 лв. Течността не само опъва бръчки, но подобрява метаболизма и тонизира организма, твърдят дамите които са я пробвали. Подмладяващата вода може да се пие вместо минерална, но за разлика от нея има леко сладникав вкус.  ", "date": "2019.07.14", "title": "Черен сладолед хит на плажа в Слънчев бряг"}
{"url": "https://www.monitor.bg:443/bg/a/view/postavjat-3d-implanti-pri-cherepni-travmi-170434", "text": "3D импланти при черепни травми вече се поставят у нас. Това е технология, която замества счупени при автомобилна катастрофа или височинна травма черепни кости, които напълно прилягат по формата на главата, съобщава NOVA. Единственият специалист, който се занимава с тази технология в България е д-р Асен Хаджиянев от Клиниката по неврохирургия на УМБАЛ \"Св. Иван Рилски\". „Това е крачка към бъдещето. Успяхме да реализираме този проект при трима пациенти. Операцията е доста сложна. Винаги съществува риск от непоносимост към импланта. Досега не сме имали подобен проблем. Има по-голям риск от инфекция”, разказа в студиото на „Събуди се” д-р Асен Хаджиянев. Той допълни, че имплантите са направени от химичен полимер.", "date": "2019.07.14", "title": "Поставят 3D импланти при черепни травми"}
{"url": "https://www.monitor.bg:443/bg/a/view/grizman-njamam-tyrpenie-da-igraja-s-mesi-170437", "text": "Новото звездно попълнение на „Барселона“ Антоан Гризман вече стъпи на митичния „Камп Ноу“. Френският национал пристигна в каталунската столица и засне специална фотосесия още преди официалното си представяне, като демонстрира отлично настроение и не скри радостта си, че ще играе рамо до рамо с гения Лионел Меси. „Много съм развълнуван и чакам с нетърпение първата тренировка. Изправям се пред ще преследвам нови цели. Няма да е лесно, но вярвам, че всичко ще се развие по най-добрия възможен начин. Разбира се, че ще ми е приятно да играя заедно с Меси. Усман Дембеле и Самюел Юмтити са мои добри приятели и се радвам, че вече сме в един отбор. Надявам се да донеса много щастливи моменти на феновете на „Барса” и заедно ще спечелим много трофеи“, сподели щастливият Гризман, който не свали усмивката от лицето си по време на цялата фотосесия в клубната база. „Аз съм жизнерадостен човек и обичам да се забавлявам както на терена, така и извън него. Искам да допринеса за доброто настроение в отбора”, добави Гризман. Вчера 28-годишният нападател получи и своето официално представяне на „Камп Ноу”, където се привърженици, за да видят първите стъпки на френския национал на митичния стадион. Преди официалната част Гризман си направи множество снимки в клубния магазин, като дори взе участие в щамповането на фланелки с неговото име. Очаква се в близките дни да бъдат разграбени огромен брой от екипите с новото звездно попълнение на „Барса“. Световният шампион с Франция премина в „Барса“ от „Атлетико“ (Мадрид) срещу 120 млн. евро, колкото беше откупната му клауза. „Дюшекчиите” обаче настояват да получат 200 млн., защото Гризман се е договорил с каталунците още през март.", "date": "2019.07.14", "title": "Гризман: Нямам търпение да играя с Меси"}
{"url": "https://www.monitor.bg:443/bg/a/view/ot-vtornik-prodyljava-pryskaneto-sreshtu-komari-kraj-dunava-170438", "text": "От вторник продължават инсектицидните обработки чрез авиационно третиране срещу комари на засегнатите площи по поречието на река Дунав. Ще бъде обхваната ивица от приблизително 2 км южно от брега на река Дунав от сръбската граница до Никопол, съобщиха от Българската агенция по безопасност на храните (БАБХ). За 17 юли (сряда) е планирано да бъдат третирани площите от село Сомовит до сухоземната ни граница с Румъния. Графикът ще бъде коригиран при промяна в метеорологичните условия. Площите, които ще бъдат обработвани, са определени от съответните общини. Препаратът, с който ще се извършат третиранията, е от семейството на пиретроидите - Ефциметрин 10 ЕК. Третиранията ще се извършат при спазване разпоредбите на Наредба № 13 от 26 август 2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности. Българската агенция по безопасност на храните (БАБХ) напомня на пчеларите да предприемат мерки по опазване здравето на пчелите, като стопаните на пчелините, разположени между село Сомовит и град Никопол, следва да имат предвид, че там пръсканията ще са и двата дни. За повече и по-подробна информация се обръщайте към съответната община.", "date": "2019.07.14", "title": "От вторник продължава пръскането срещу комари край Дунава"}
{"url": "https://www.monitor.bg:443/bg/a/view/v-cska-iskat-vtora-pobeda-nad-titograd-170441", "text": "Сериозно конско отнесоха футболистите на ЦСКА след фалстарта в родния шампионат и равенството 2:2 срещу „Етър“ на „Българска армия“. „Червените“ очакваха вихрено начало в първенството след убедителния успех с 4:0 над „Титоград“ в Лига Европа, но „армейците“ бяха изключително колебливи в защита и допуснаха куп грешки, които им костваха и равенството. Това е вбесило шефовете на „Армията“, които са поискали спешна среща с треньорския щаб. На нея е обсъден не толкова резултатът, колкото притеснителните моменти в играта на тима. За да се реваншират пред привържениците, босовете са поискали от играчите да постигнат задължителен нов успех в Черна гора и да излязат с два успеха от сблъсъка с „Титоград“. Във втория предварителен кръг пък „армейците“ се очаква да срещнат хърватския „Осиек“, , където преминава по-голямата част от футболната кариера на наставника Люпко Петрович. Междувременно стана ясно, че кипърският съдия Василис Димитриу ще ръководи реванша между черногорския „Титоград“ от първия квалификационен кръг на Лига Европа. За помощници на Димитриу от УЕФА посочиха сънародниците му Йоанис Лазару и Стелиос Никита, а четвъртия съдия е Йоанис Анастасиу. Двубоят на градския стадион в Подгорица е във вторник от 20.30 ч.", "date": "2019.07.14", "title": "В ЦСКА искат втора победа над „Титоград“"}
{"url": "https://www.monitor.bg:443/bg/a/view/skarlet-johanson-politkorektnostta-prechi-na-izkustvoto-170442", "text": "Година, след като се оттегли от филма Rub & Tug за трансджендър персонажа Данте Гил, холивудската звезда Скарлет Йохансон проговори за политкоректността на киноиндустрията. заяви категорично чаровната блондинка пред сп. As If. Въпреки това миналото лято звездата  . Мнозина се разгневиха, че Йохансон ще играе трансджендър, като вместо това настояха актьор, член на LGBTQ общността, да се заеме с образа. Малко по-рано, през 2016 г., пък екранната Черна вдовица бе обвинена в това, че ще изиграе главната роля в „Дух в броня“, когато се очаква, че героинята е от японски произход. „Виждам, че политкоректността се превръща в тенденция в бизнеса ни. Тази политкоректност трябва да се случва заради различни социални причини. Въпреки това има случаи, в които това става неудобно, защото оказва влияние върху изкуството, а смятам, че изкуството не трябва да бъде ограничавано“, обясни още Йохансон. По думите й, обществото би било по-единно, ако успее да си наложи разбирането за съществуването на различни мнения и чувства.", "date": "2019.07.14", "title": "Скарлет Йохансон: Политкоректността пречи на изкуството"}
{"url": "https://www.monitor.bg:443/bg/a/view/za-pticite-koito-mamjat-berberskite-lyvove-chepka-grozde-za-11-000-dolara-i-15-pulovera-koito-preboriha-kapitalizma-stihotvorenie-170055", "text": "Второто издание, както втората крачка, често са най-трудни във всяко начинание, особено когато е неделя. Затова запретвам ръкави и смело Ви поднасям втория материал в рубриката „Този шарен свят“. След като миналата седмица Маркс и Енгелс се прокрадваха в размишленията ми, то тази седмица ще започнем с Дарвин и безконечния ход на еволюцията - я напред, я назад. Екзотична оранжева птица, на която изненадани очевидци са се натъкнали край път във Великобритания, се е оказала чайка, покрита с подправката къри, съобщава ни в. \"Дейли стар\". Ярко оцветеното създание, наподобяващо тропическа птица, е било отнесено в специализираната болница за животни \"Тигиуинкълс\" в Бъкингамшър. Служителите бързо са установили, че не става въпрос за екзотично пернато, а за чайка, покрита с къри или куркума на прах. Въпреки странната миризма, която се е разнасяла от птицата, се е оказало, че тя е напълно здрава. След хубава баня чайката се е сдобила с името Вини - на популярното индийско къри виндалу. Следвайки линията на Дарвин, тази седмица стана ясно и че чепка грозде от сорта Ruby Roman (Римски рубин) бе продадена за 1,2 милиона йени (11 хиляди долара) на търг в град Канадзава в префектура Ишикава, Япония. Тази цена е успяла да надмине колосалните череши в родината ни. Има и добри еволюционни новини, който не са свързани с обезценяване на парите и свръхнадценяването на черешите. Може би доларът трябва да се приравни към кило череши. Както и да е.  Две бебета берберски лъвчета се появиха на бял свят в чешки зоопарк. Редките лъвчета - едно мъжко и едно женско, се родиха на 10 май в зоопарка в Двур кралове. Двете лъвчета все още нямат имена. Берберски лъвове някога се срещали в Северна Африка, но напълно изчезнаха в природата в резултат на човешката дейност. Много екземпляри били убити от гладиатори през древноримската епоха, докато ловуването допринесло за изчезването им по-късно. Смята се, че берберските лъвове изчезнали в природата през 60-те години на миналия век и че по-малко от 100 екземпляра живеят в плен. За финал, отново според линията на еволюцията, ще разкажа историята на мъжа, който се пребори първо с дивия капитализъм, второ с философския въпрос за свободата, която никой не може да ти я отнеме, ако си я стискаш достатъчно здраво и с всички пръсти, и трето с модерната поп култура, където бунтовниците уж не са на мода. Но надали е успял да се пребори с жегата. Става въпрос за шотландеца Джон Ървин, който облече 15 блузи на летището в Ница, за да не плати такса за свръхбагаж за полет на \"Изи джет\". При претеглянето на багажа се оказало, че семейството е надхвърлило лимита с осем килограма. Лидерът на фамилната единица бързо намерил решение - навлякъл всичко, което може, въпреки че температурата била около 30 градуса Целзий. Наземният персонал си умрял от смях. Сценката заснел синът на Джош и разпространил видеото в интернет. Честита да ни е и тази неделя, на тези, работещите и на онези, които не трябва да се назовават. Но те сигурно вече са с някаква степен на изгаряне. Завършвам рубриката със стихове, защото традицията е важно нещо, каквото и да е тя и каквото и да съдържа в себе си понятието „нещо“. Поетът на неделята е Дилън Томас, невероятен талант, вижте сами! Това е едно от най-известните му стихотворения. А и мъжът с пуловерите своеобразно е вил \"срещу смъртта на светлината\". Не си отивай кротко в тъмнината! Пред здрача да беснее старостта! Вий, вий срещу смъртта на светлината! Мъдрецът, в края си приел съдбата не смогнал с реч да освети нощта, не си отива кротко в тъмнината.   Добрият мъж, изхвърлен от вълната, оставил крехките си дни в ширта, вие срещу смъртта на светлината. Безумецът, възседнал синевата, разбрал, че сам е внесъл тук скръбта, не си отива кротко в тъмнината.   Суровият, прогледнал в слепотата за метеорите на радостта, вие срещу смъртта на светлината. И ти, мой татко, сам на висотата, ругай, ридай с плача на яростта! Не си отивай кротко в тъмнината! Вий, вий срещу смъртта на светлината!", "date": "2019.07.14", "title": "За птиците, които мамят, берберските лъвове, чепка грозде за 11 000 долара и 15 пуловера, които пребориха капитализма (+СТИХОТВОРЕНИЕ)"}
{"url": "https://www.monitor.bg:443/bg/a/view/nu-jork-ugasna-za-njakolko-chasa-170429", "text": "Авария остави над 73 000 потребители без ток, съобщиха световните медии. Това блокира хиляди в метрото, в асансьори и на други места. Прекъсването на електрозахранването засегнало основно Манхатън. Пожарната се е отзовала на десетки сигнали на хора заседнали в асансьорите. Светофарите също угаснали и това е предизвикало инциденти по кръстовищата. Зоната с театрите на Бродуей също останала тъмна. Електричеството вече е възстановено. Най-вероятната причина е пожар в трансформатор, тъй като аварията е тръгнала от подстанция. По ирония на съдбата спирането на тока съвпада с 42-ата годишнина от голямата авария, оставила милиони нюйоркчани без ток за 48 часа. Големи аварии в града имаше и през 1965 г. и през 2003 г.", "date": "2019.07.14", "title": "Ню Йорк \"угасна\" за няколко часа"}
{"url": "https://www.monitor.bg:443/bg/a/view/7-3-po-rihter-udari-indonezija-170443", "text": "Изключително силно земетресение от 7,3 по Рихтер е регистрирано в Индонезия, съобщава Геофизичният институт на САЩ. Земетресението е на дълбочина 10 километра. Епицентърът е до Молукските острови - архипелаг в състава на Индонезия. Природното бедствие е регистрирано в 09:10 часа координирано универсално време. Последвал е вторичен трус от 5,2 по Рихтер 18 минути по-късно. Към момента няма информация да е издадено предупреждение за цунами. Европейският средиземноморски сеизмологичен център също потвърждава за земетресение с магнитуд 7,3 по Рихтер на 10 километра дълбочина. Епицентърът е на 164 километра югоизточно от град Тернате, Северно Молуку. Според свидетели усетен е продължителен, но слаб трус. Няма информация за пострадали на този етап, както и за разрушения.", "date": "2019.07.14", "title": "7,3 по Рихтер удари Индонезия"}
{"url": "https://www.monitor.bg:443/bg/a/view/oranjev-kod-za-opasno-vreme-v-18-oblasti-jylt-za-8-170428", "text": "Юлски сняг падна снощи на Мусала. Покривката е достатъчна за късна есен, а не за първия \"горещник\", тъй като това е периодът, в който се смята, че текат най-горещите за годината дни. Отменени полети и изнервени туристи имаше на Летище Бургас. Лошото време в региона попречи на нормалната дейност на аеропорта. Част от полетите вчера бяха пренасочени към Варна. Пороен дъжд се изля в Поморие. В морето край Несебър пък се изви торнадо. Необичайното за страната ни явление туристи наблюдаваха от плажа. Още вчера синоптиците прогнозираха обилни дъждове с гръмотевици в 18 области у нас. За областите Благоевград, Видин, Враца, Габрово, Кюстендил, Кърджали, Ловеч, Монтана, Пловдив, Пазарджик, Перник, София – град, София – област, Сливен, Смолян, Стара Загора, Хасково, Ямбол е обявен оранжев код за опасно време. В тези места валежите може да са между 35 и 60 л/кв.м с гръмотевични бури, както и с условия и за градушки. При оранжев код се препоръчва на хората да внимават и да не предприемат екстремни действия, тъй като са възможни и наводнения с всички последствия от тях. Жълт код пък важи за областите Бургас, Варна, Велико Търново, Плевен, Разград, Русе, Търговище, Шумен. Очакваните количества валежи за следващите 24 часа ще бъде между 20-30 л/кв.м. При жълт код са възможни малко наброй локални наводнения. При този код също са възможни затруднения при шофиране заради намалена видимост и аквапланинг.", "date": "2019.07.14", "title": "Юлски сняг на Мусала (ОБНОВЕНА + ВИДЕО)"}
{"url": "https://www.monitor.bg:443/bg/a/view/protest-v-grad-levski-zaradi-uvolnen-sveshtenik-170430", "text": "Протест организират миряните от град Левски заради уволнението на местния свещеник. Стартирала е и подписка за неговото възстановяване на работа, която до момента е подкрепена от 1400 души, съобщи БНР. Отец Християн Стефанов е уволнен от Търновския митрополит през януари тази година, но разбира за заповедта за уволнение едва вчера от интернет пространството. От юни месец в църквата в Левски служи и друг свещеник, изпратен от Търновския митрополит. Местните миряни изцяло подкрепят своя отец Християн Стефанов и за пореден път ще протестират в негова защита.", "date": "2019.07.14", "title": "Протест в град Левски заради уволнен свещеник"}
{"url": "https://www.monitor.bg:443/bg/a/view/kola-gazi-hora-v-london-170431", "text": "Седем човека са били ранени и петима задържани след като автомобил сгази хора в британската столица Лондон в събота вечерта, съобщиха световните информационни агенции.  Това се е случило в Батърсий, Югоизточен Лондон.    Колата е блъснала пешеходци. Пострадали са 7 души. Един човек е със счупен крак, писа Би Би Си. Двама са в болница, а другите пострадали са лекувани на място. Срещу задържаните са повдигнати обвинения за опит за убийство, други трима са задържани заради спор след сблъсъка. Според Би Би Си не става дума за терористично нападение. ", "date": "2019.07.14", "title": "Кола гази хора в Лондон, полицията: не било терор"}
{"url": "https://www.monitor.bg:443/bg/a/view/amerikanski-voenni-korabi-otvarjat-vrati-za-posetiteli-170433", "text": "Чуждестранните военни кораби, участващи в националното военноморско учение с международно участие \"Бриз 2019\", отварят днес врати за посетители, съобщава БТА. Корабите на пристанище \"Варна\" могат да бъдат разгледани днес следобед. Жителите и гостите на Варна имат възможност да наблюдават и традиционните спортни мероприятия в рамките на учението. Екипажите на корабите ще премерят сили в състезания по волейбол в зала \"Христо Борисов\", по плуване в басейн \"Приморски\" и атрактивното теглене на въже на \"Морска гара Варна\".  В 23-то учение \"Бриз 2019\", което продължава до 21 юли, участват общо 2018 военнослужещи от 11 държави. В учението ще участват общо 26 бойни и спомагателни кораби и катери, 5 самолета и 5 вертолета. Българските Военноморски сили са представени с 18 бойни и спомагателни кораби и катери, 2 вертолета и 900 военнослужещи. Освен това от българска страна в учението ще се включат два самолета от Военновъздушните сили.", "date": "2019.07.14", "title": "Американски военни кораби отварят врати за посетители"}
{"url": "https://www.monitor.bg:443/bg/a/view/navryh-nacionalnija-praznik-na-francija-makron-objavi-syzdavaneto-na-kosmicheski-sili-170432", "text": "Франция създава национални космически сили. Това обяви френският президент Еманюел Макрон, цитиран от \"Спутник\". Той направи изявлението ден преди Националния празник на страната. Очаква се новата космическа инициатива да помогне на страната по-добре да гарантира безопасността на своите спътници. Френският президент Франсоа Макрон обяви създаването на космическо командване в рамките на военновъздушните сили на Франция, за да подобри отбранителните възможности на страната, предадоха световните агенции.  В обръщение към военнослужещи в навечерието на парада по случай националния празник Макрон заяви, че нова военна доктрина, предвиждаща създаване на военно-космическо командване ще засили защитата на френските сателити. По думите му все още предстои да бъде уточнено какви инвестиции ще бъдат насочени към проекта. Новата структура ще бъде създадена през септември, допълни той.  Френската програма за отбранителни разходи за 2019-2025 г. предвижда 3,6 млрд. евро (4,06 млрд. д.) за инвестиции и обновяване на френските сателити, уточнява Ройтерс.  Същевременно с военен парад, концерти и заря Франция отбеляза националния си празник. По Шан-з-Елизе преминаха 4300 военни, 196 военни машини, 237 коня, а във въздушната част на парада участват 69 самолета и 39 хеликоптера. На парада бяха представени и деветте държави, участващи заедно с Франция в Европейската инициатива за намеса (ЕИН), създадена преди година под импулса на президента Еманюел Макрон с цел се развие \"обща стратегическа култура\", а именно Белгия, Великобритания, Германия, Дания, Естония, Испания, Португалия, Финландия и Холандия. Германският канцлер Ангела Меркел, генералният секретар на НАТО Йенс Столтенберг, председателят на Европейската комисия Жан-Клод Юнкер, президентът на Финландия Саули Нинистьо, чиято страна е ротационен председател на ЕС, Дейвид Лидингтън, който е заместник на британския премиер Тереза Мей бяха сред гостите. За реда ще се грижат над 2500 полицаи. Въведени са няколко зони за сигурност, за да се изключи възможността за протест на \"жълтите жилетки\", които не пропуснаха да освиркат Макрон и да поискат оставката му. В Ница за първи път след атентата, извършен преди 3 години на 14 юли, бе планирана заря по повод националния празник. В атентата, при който френски гражданин от тунизийски произход, вряза камион в празнуващото множество, загинаха 86 души, а над 430 бяха ранени. Отговорност за атаката пое Ислямска държава. По-рано тази година, Жан-Ив Льо Гал, президент на Националния център за космически изследвания разкри, че развитието на космическата индустрия е приоритет на Франция и че организацията очаква Макрон да направи стратегическо решение за формиране на \"космическа сила\" на страната. Макрон разкри по-рано новата ядрена подводница от клас \"Баракуда\" - стелт програмата е на стойност 9 милиарда евро, като Париж твърди, че е от ключово значение за запазване на военноморското си присъствие за десетилетия напред. Франция очаква клас \"Баракуда\" да остане в експлоатация най-малко до 2060 година.", "date": "2019.07.14", "title": "Навръх националния празник на Франция Макрон обяви създаването на космически сили"}
