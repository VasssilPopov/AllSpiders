{"url": "https://www.monitor.bg:443/bg/a/view/kef-cena-njama-103526", "text": "Спомням си как преди около 25 години голямата ми радост бе да се пускам на водна пързалка. Тогава те бяха по-бавнички, доста мръсни и далеч по-малки от сегашните атракциони в аквапарковете. Радостта ми обаче беше много по-голяма от пързалката. Особено когато баба ми даваше една шепа монети, с които да платя на кльощавия мургав оператор на пързалката. С тази шепа монети се пързалях, докато банските ми не се прокъсваха, и пак продължавах. Нямам представа дали днешните деца изпитват същата тази радост, когато отидат на някой от съвременните аквапаркове, може би да. Може и да е още по-голяма от моята. С малка разлика обаче. Не им струва шепа монети, а ден престой на родителите им там излиза почти колкото една минимална работна заплата. Според статистиката над 400 хил. българи работят на минимална работна заплата. Това ще рече, че 400 хил. българи не могат да заведат децата си на аквапарк. Те може би нямат и деца, защото с такива пари човек трудно се решава да създава семейство, но това е отклонение от темата. Около 250 хил. пък са безработни. Те също едва ли ще могат да си позволят да отидат на аквапарк. 50 хил. са социално слабите, които получават помощи. Половин милион са пък инвалидите в България. Това са хора, които взимат обезщетение поради нетрудоспособност. Бакалските сметки показват, че 2 млн. души няма как да си позволят радостта от 200 лева, с които да пуснат децата си по пързалките на така актуалните атракциони, които са основно по морето. Въпреки това всяка година се появява нов кръвопиец, който да привлича децата и младежите с шарените си съоръжения и да принуждава малката част от тези 2 млн. души, които едва са събрали пари за море, да купят малко радост на децата си. А радостта се изразява в следното – задължителен вход (в това няма нищо неморално, защото все пак това е частен обект, създаден за бизнес), задължително ползване на чадър и шезлонг, които се заплащат, забрана да се внасят храни и напитки (защото трябва да се купуват с десетократна надценка сладоледите, сандвичите и водите във въпросния обект), задължително заплащане на шкафче (защото обектът е частен, но охранителите не следят за сигурността на дойните си крави, а дебнат за гратисчии). Посетителите пък обаче получават възможността, ако искат, и цял ден да седят. Каква благородност. Демек цял ден да харчат парите си вътре, срещу което основно получават слънчево изгаряне, натравяне с кофти храна, екзема по тялото и, пази боже, някой сериозен инцидент, защото за безопасността никой не гарантира. Всичко е на собствена отговорност. Да, наистина никой не е заставен с пистолет да ходи там. Вината не е на собствениците. Те са бизнесмени. Предлагат стока и получават в замяна пари. И то доста пари, с които се надяват да избият многомилионната си инвестиция възможно най-бързо. Абсурдът е друг. Как жителите на една от най-бедните страни в Европа успяват да изхарчат почти цяла минимална работна заплата за ден на пързалката? Или някой ни пуска по пързалката, като ни казва, че сме бедни, или е правилна приказката, че кеф цена няма. Което и от двете да е, изводът е само един. Преди 25 години детската усмивка струваше шепа монети, а сега струва 20 работни дни на мама и на тате. Или цените се вдигнаха, или децата станаха по-комерсиални.", "date": "2018.06.24", "title": "Кеф цена няма"}
{"url": "https://www.monitor.bg:443/bg/a/view/cheresha-kolkoto-dvulevka-otgledaha-v-kustendilsko-103510", "text": "Череши - гиганти впечатлиха журито на тазгодишното издание на Празник на черешата в Кюстендил. Най-едрият плод измерен със специален уред беше този на щанда на читалище „Пробуда 1928“ от село Жабокрът. Лично директорът на Института по земеделие проф. д-р Димитър Домозетов измери черешата, която бе с диаметър 35 мм. „Такава череша до този момент не сме срещали. Тя е колкото монета от 2 лв. и наистина е уникална за нашия регион. Отгледана е в масив на наш земеделски производител“, обявиха от журито на конкурса. С награди в различните категории се окичиха и голяма част от участниците в единствения по рода си Празник на черешата в Кюстендил. Първа награда и златен печат за цялостно представяне на тридневния празник в Кюстендил заслужи и Читалище „Славчо Темкин 1911“ от село Драговищица. „В продължение на два дни изработвахме всички тези картини и вешела от череши. Костваше ни много усилия и труд, но се вижда, че хората харесват направеното. За нашето вешело е характерно, че то е изцяло изплетено от череши, а всички плодове са набрани от масивите в село Драговищица. За никой не е тайна, че при нас плодовете са уникални и най-сладки“, хвали се кметът на селото и председател на читалището, София Плачкова. С първо място се окичи и читалището в село Копиловци, които получиха грамота и парична награда за най-красив щанд. „Всичко направихме с много любов и въпреки лошото време успяхме да украсим щанда си така, че да впечатлим журито и стотиците жители и гости на града“, обявиха дейните жени от селото. По традиция и тази година в 11-то издание на Празника на черешата се включиха хора от всички краища на страната и чужбина. За първи път в центъра на областния град беше поставена и двуметрова торта от череши, която събираше малки и големи. В истинска атракция се превърнаха и млади девойки, които приготвяха сладко от череши в самия център на областния град. Други пък бяха изобразили икони от плодове, пеперуди и какво ли още не. „Отново Кюстендил показва, че е овощната градина на България. Тук всеки може да опита на място от сладките плодове, да види уникално украсените щандове, да се наслади на различните сладкарски изделия, приготвени от плодовете. За мераклиите на високоградусовите напитки пък бабите са изложили и черешова ракия, която е единствена по рода си“, обявиха присъстващи на празника. По традиция тази година в проявата се включи и Института по земеделие, който представи над 70 перспективни сорта череши. „Сред интересните сортове, които сме произвели е „българска хрущялка“. Той се слави с това, че дава много едри плодове, които са много сладки и заслужава да бъде разпространен в нашата страна. Узрява през третата седмица на черешобера и дава много добра плодова продукция. Сред най-добрите ни сортове е и „мизия“, който е сравнително късен и е много устойчив на късните пролетни слани, които са характерни за Кюстендилския край“, разясни директорът на Института по земеделие проф. д-р Димитър Домозетов. По негови думи България се нарежда на 14-то място в Света по засадени площи с череши и произведена продукция. „Най-много плодова продукция се получава в Азия – 48%, в Европа - 31%, в САЩ – 19 %, а наша България с нейните 9 хил. хектара получава около 48 000 тона продукция. В момента в Кюстендил засадените площи с череши са 20 000 декара, а преди години те бяха 28 000 декара. Има още, за да догоним този таван. След две години на студове и мразове най-после се радваме на богата реколта, но и тя има своите проблеми. Основните са липсата на берачи и реализация на черешите“, коментира още Домозетов. И през тази година организатори на Празника на черешата бяха Община Кюстендил и Института по земеделие. „Надяваме се този празник да се превърне в една традиция, защото за никой не е тайна, че Кюстендил е известен от десетилетия като овощната градина на България. Не напразно през есента организираме и друг празник, посветен на плодородието, което е характерно за нашия регион“, обявиха още организаторите на 3-дневния празник в Кюстендил", "date": "2018.06.24", "title": "Череша колкото двулевка отгледаха в Кюстендилско "}
{"url": "https://www.monitor.bg:443/bg/a/view/kolumbija-izhvyrli-polsha-ot-mondiala-sled-klasika-103544", "text": "Колумбия изигра много силен двубой и отнесе Полша с 3:0 във втори мач от група H на световното първенство. Южноамериканците запазиха шансове за класиране на осминафиналите, но ще трябва да демонстрират качествата си и срещу Сенегал, за да продължат напред. Поляците вече нямат шансове за участие в следващата фаза. Завръщането на Хамес Родригес в стартовия състав оказа сериозно въздействие и тимът на Хосе Пекерман летеше, особено след почивката. Голмайсторът от миналото световно бе в основата на повечето опасни атаки, както и крилото на „Ювентус“ Хуан Куадрадо. Хамес подаде на Джери Мина за първия гол в мача малко преди почивката, а бранителят се разписа след удар с глава. Фалкао направи 2:0 в 70-ата минута, а подаване на Хамес към Куадрадо доведе до третия гол в 75-ата минута. В другия мач от групата Япония и Сенегал записаха зрелищно 2:2. До успеха по-близо бяха африканците, които повеждаха на два пъти, но \"самураите\" показаха воля и сила да стигнат до точката. Резултатът откри Садио Мане, който порази мрежата в 11-ата минута с куриозно попадение. В 34-ата минута Такаши Инуи изравни с диагонален шут. В 71-ата минута Муса Ваг направи 2:1 за Сенегал с изстрел отдясно, но Кейсуке Хонда развали празника на \"лъвовете от Теранга\" - 2:2. Сенегал и Япония водят в класирането с по 4 точки, а Колумбия е с 3. В последния кръг Сенегал играе с Колумбия, а Япония срещу Полша.", "date": "2018.06.24", "title": "Колумбия изхвърли Полша от мондиала след класика"}
{"url": "https://www.monitor.bg:443/bg/a/view/po-pokana-na-borisov-makron-idva-naesen-otnovo-v-bylgarija-103541", "text": "Френският президент Еманюел Макрон ще дойде отново на визита у нас през септември. Това стана ясно от думите на премиера Бойко Борисов след неформалната среща в Брюксел по темата за мигрантите. \"Разбрах се с Макрон, защото много искат да дойдат във Варна с люксембурския и холандския премиер“, каза Борисов. Той обясни, че белгийският премиер Шарл Мишел се е пошегувал и му казал - „Не си сериозен. Обеща да ни поканиш франкофонските страни, то лятото мина“. На срещата Борисов отново попитал Макрон кога ще е удобно, а той отвърнал - „Началото на септември“. Борисов се похвали, че получил поздравления от Макрон, Джузпе Конте, Алексис Ципрас и по-голяма част от лидерите в ЕС за справянето с проблема с миграните и решенията, които предложил по време на срещата в Брюксел. „Абсолютно ме подкрепи. Изрично ми каза - Показа как на практика става. Имаме споразумение с изнесен център с Турция“, заяви Борисов по адрес на фреснкия премиер Макрон. Иначе Борисов определи срещата в Брюксел като оперативна, целта на която била да се вземат оперативни решения, които пък да се реализират следващите месеци. Предложенията на страната ни за подсигуряване и гарантиране на границата, за изнесени центрове извън ЕС пък били „разумния компромис“. „Всички казват браво. Сега всяка една държава да го направи и въпросът е решен“, увери премиерът. Борисов обясни, че е показал на еволидерите графики и таблици с мигрантския натиск, но на английски език. \"България показа как може да се реши въпросът. Това са данни на ЕК, не наши“, каза Борисов. Италианският министър-председател Джузепе Конте пък предложил на евролидерите над 10 точки за справяне с миграционния поток. „Всъщност ние сме ги изпълнили. Ако всички страни по външните граници – Гърция, Испания, Италия, успеят да направят същото, то проблемът с миграните ще бъде решен“, каза Борисов. Премиерът отново обясни, че за тази цел са нужни няколко неща – финансирането към държавите на първа линия да продължи, за да не се допуска такава вълна отново, да се направят изнесени центрове, в които мигрантите да получават не само медицинска помощ, но и юридическа, за да са наясно, че „Европа няма да ги посрещне както те си представят“. От думите на Борисов стана ясно, че за тези центрове ще се използват историческите връзки между държавите и даде примери - „както България и Гърция с Турция, Белгия и Холандия с държавите от Африка, а Испания с Мароко“. Според него трябва да се и така да се изградят тези центрове. „Не да ги връщат от Германия в Гърция или България, а да отиват съответно в Тунис или Либия. Тогава и вторичното разпределение между държавите в ЕС ще бъде решено“, каза Борисов. Премиерът получил пълна подкрепа и относно споразумението с Турция. На следващия съвет по думите му трябва да се реши изплащането на парите към съседна Турция и диалогът да продължи. Гръцкият премиер Алексис Ципрас пък ще бъде в София за срещата 16+1 с Китай, а само ден по-рано в Солун ще бъде срещата между България, Гърция, Румъния и Сърбия , припомни Борисов. Премиерът отново упрекна опозицията и заяви, че „не е коректно така да се говори“, визирайки критиките на лидера на БСП Корнелия Нинова от по-рано сутринта. . Той припомни, че България е била една от страните , които е одобрявала системата за релокация и аргументира това с големия мигрантски натиск от 2014 и 2015 година. По думите му над 40 000 души са минали през България по времето на правителството на Пламен Орешарски и втория кабинет „Борисов“. „Тогава нямаше ограда, нямаше закон армията да участва в опазването на границата. Просто цяла Европа, включително и България, не бяха подготвени за тази война“, каза Борисов. „Представете си изведнъж вътрешния кръг – Австрия, Унгария, да се загради и изведнъж 2 млн. мигранти да дойдат в Италия и България и да няма релокация и да останата там.“, обясни Борисов. Той припомни репликата на немския канцлер Ангела Меркел - „елате“. По думите му, ако тя не била изрекла тези, то всички мигранти щели да бъдат още в България. По това време в страната ни имало между 30 000 и 40 000 мигранти. В последната година и половина само 100 човека са минали през България и официално са отишли в Германия. обясни премиерът и призова опозицията да не плашат толкова хората. Борисов отново обясни, че е против мигранти да се връщат в страната на първа регистрация, каквато е България и Гърция, каквато идея преди дни изрази Ангела Меркел.  „Това г-жа Меркел може да поиска, когато външните граници са надеждно и 100 % затворени“, уточни премиерът. Той увери, че шефът на ЕК Жан-Клод „Образно казано, ако България има нужда от 100-200 млн, на Гърция и Испания – осигуряват се пари. Не ни стигат хора – казваме искаме 100 германци, да дойдат да помагат на границата. Казвам е искаме още кораби, техника, джипове.... Тогава може да се каже, от еди коя си дата, ние ще сме солидарни към всички държави. За това говори Ангела. Естествено, че не съм съгласен да приемем тези 60 000 мигранти“, каза Борисов. Малко по-късно премиерът написа във Фейсбук , че по време на работната среща с лидерите от ЕС заявил, че е категорично против връщането на мигранти, преминали през България, обратно в страната ни. Такава мярка можело да се иска само когато всички външни граници на ЕС са надеждно затворени и пазени. \"Мерките, които подкрепяме, са - първо, да продължи финансирането на държавите за опазване на външните граници на ЕС. Второ, изнесени центрове извън Европа - с гъвкави двустранни споразумения, да се връщат мигрантите не в държави от ЕС, а в държавите на произход.\", написа Борисов.", "date": "2018.06.24", "title": "По покана на Борисов: Макрон идва наесен отново в България(Обзор)"}
{"url": "https://www.monitor.bg:443/bg/a/view/hamiltyn-triumfira-vyv-francija-i-oglavi-klasiraneto-103542", "text": "Люис Хамилтън (Мерцедес) спечели Гран при на Франция от Формула 1 и оглави генералното класиране в шампионата пред Себастиан Фетел (Ферари), който стигна само до пето място заради катастрофа на старта. Британецът, който спечели пред Макс Верстапен (Ред Бул) и Кими Райконен (Ферари), вече е с актив от 145 точки и води с 14 срещу Фетел. Хамилтън и Райконен бяха дълго време лидери в състезанието с аванс пред Верстапен, но и двамата не бяха влизали в боксовете на своите отбори почти до преполовяването на дистанцията. Британецът се появи в питлейна в 34-та обиколка, а една след него това направи и финландецът. В крайна сметка Хамилтън запази първото си място с близо 5 секунди пред Верстапен, а Райконен се върна на трасето на пета позиция. Пред него вече бе съотборникът му Фетел, който преследваше Даниел Рикардо (Ред Бул). Състезанието бе забавено от автомобил по сигурността в 52-та обиколка. Причина бе удар на Ланс Строл (Уилямс) в бариерата. В крайна сметка надпреварата беше подновена само за последната обиколка, в която Хамилтън запази преднината си и спечели Гран при на Франция със 7,090 секунди пред Верстапен. Трети финишира Кими Райконен с пасив от 25,888 секунди, а Рикардо и Фетел завършиха съответно четвърти и пети. \"Чудесна работа, момчета. Щастлив съм за Англия също (за победата с 6:1 срещу Панама на световното първенство по футбол). Това е една чудесна неделя. Честита неделя на всички!\", каза по отборното радио Хамилтън, който очевидно е гледал и футбол в гаража преди старта.", "date": "2018.06.24", "title": "Хамилтън триумфира във Франция и оглави класирането"}
{"url": "https://www.monitor.bg:443/bg/a/view/katastrofite-ni-struvat-nad-miliard-godishno-103534", "text": "Загубите от катастрофите у нас възлизат на над 1 млрд. лева годишно. Това сочат част от данните в доклад на вътрешния министър Валентин Радев до Министерския съвет, с който „Монитор“ разполага. В документа се посочва, че само изплатените пари по „каско“ и задължителната застраховка „Гражданска отговорност“ възлизат на около 700 млн. лева за последната отчетна година. Допълнено е и че това са само част от направените разходи във връзка с вече състояли се катастрофи.  Проверка на „Монитор“ показва, че останалите пари възлизат на близо 400 млн. лева. Те са основно изплатени за   обезщетения за загинали и пострадали както и за подобряване на пътната инфраструктура, за превенция и за закупуване на нова техника за служителите на Пътна полиция, с която да се предотвратяват инцидентите. Така сумата набъбва на над 1 млрд. лева годишно.  Само за сравнение в САЩ загубите от катастрофите се изчисляват на 1,2 млрд. долара годишно, където населението е над 320 млн. души. Данните от доклада показват още, че през 2017 година в страната са регистрирани 6888 тежки пътнотранспортни произшествия, при които са загинали 682 и са ранени 8680, от които 6737 леко и 1943 тежко. „За първи път след тригодишен ръст на жертвите на пътнотранспортните произшествия през 2017 година тази тенденция бе преустановена и се постигна намаление по всички показатели, на тежките пътнотранспортните произшествия с 516, на убитите с 26 и на ранените с 694“, посочва пък една от положителните точки в документа. Един от изводите в доклада посочва, че смъртността по нашите пътища е една от най-високите сред държавите - членки на ЕС 95 убити на 1 милион жители за 2017 г. при средно ниво за Европейския съюз – 49, а в някои страни членки и под 30 загинали. Това не е случайно. Тези големи разлики са отражение на различията в основните фактори, определящи безопасността на движението - поведението на участниците в движението, нивото на безопасност на пътната инфраструктура, пасивната и активна безопасност на автомобилния парк, качеството на доболничната и специализираната медицинска помощ. Повече подробности четете в хартиеното издание на \"Монитор\".", "date": "2018.06.24", "title": "Катастрофите ни струват  над милиард годишно"}
{"url": "https://www.monitor.bg:443/bg/a/view/unikalni-rekordi-padnaha-na-vitosha-100-103535", "text": "Камен Тончев и Боряна Николчева станаха супергероите в тазгодишното издание на Обиколката на Витоша, част от инициатива София 2018 – Европейска столица на спорта. Те спечелиха първите места в дуатлона – 100 км колоездене и 100 км бягане в рамките на два дни. Камен завърши за общо 15.41:04 часа, като с колелото измина разстоянието за 5.29:13 ч., а на бягането фиксира 10.11:51 ч. При жените резултатът на Боряна Николчева е 21.27:03 ч., което е с 1.15 ч. по-бързо от миналогодишния рекорд. Само с велосипеда тя завърши 100-те км за 8.32:19 ч., а в бягането даде „гросмайсторските“ 12.54:44 ч. Шампионите в бягането Александър Спасов и Мария Николова подобриха върховите постижения от миналата година с впечатляващи разлики. Спасов си осигури победата с време 8.12:06 ч., което е с над половин час по-добро от постижението на миналогодишния шампион Андрей Гридин. При жените Николова защити титлата си от 2017-а и спечели за четвърти път при осмия си пореден старт в Обиколката. С 9.37:44 ч. тя подобри с близо 12 минути миналогодишния си рекорд, а преди нея сега финишираха само 9 мъже.", "date": "2018.06.24", "title": "Уникални рекорди паднаха на Витоша 100"}
{"url": "https://www.monitor.bg:443/bg/a/view/akademijata-na-mvr-stana-frog-akademija-spuska-oporki-po-zaryka-na-vasilev-103538", "text": "Академията на МВР се превърна във Фрог-академия, като буквално бомбардира силовото ведомство с фалшиви новини всеки ден през сайта „Фрогнюз“. Интернет страницата е собственост на агента от ДС с псевдоним Академик, иначе познат като Огнян Стефанов. Задкулисният център за кафяво-жълти поръчки по адрес на МВР и Темида се ръководи от приближените лакеи на банкера беглец Цветан Василев - доц. Неделчо Стойчев, ректор на академията, и подопечния му Валентин Цоновски, ексшеф на сектор „Терор“ в ГДБОП, а в момента хоноруван преподавател във висшата школа. Целта на масираната кампания е да се клати вътрешното министерство, за  който открадна 4,7 млрд. лв. от КТБ, а после духна в Сърбия, където се укрива и в момента. Шайката се опитва постоянно да създава интриги, напрежение сред служителите и да се насажда чувството на несигурност и страх у хората, които на практика опитват да работят въпреки „ушите“ и „очите“ на БГ Мадоф. Доносникът от Държавна сигурност Академик, който залива силовата система с фалшиви новини, подадени му като опорни точки от задкулисния център в Академията на МВР, отдавна използва сайта си „Фрогнюз“ като пресцентър на банкера беглец Цветан Василев. Академик не вършее само в Академията на МВР. Той е основният глашатай на БГ Мадоф и неотклонно разпространява опорните точки на своя благодетел, финансиращ го с пари, откраднати от КТБ. Самият Цветан Василев е от основните двигатели за увеличаване на руското влияние у нас, тъй като Василев е тясно свързан с руския олигарх Константин Малофеев и чрез подставените му лица Пиер Луврие и Дмитрий Косарев неколкократно се опита да раздели купените с пари на вложителите в КТБ активи като БТК, НУРТС и „Авионамс“. Русофилът Николай Малинов, който е свързал Малофеев и приятеля му ген. Решетников с Василев, също е блажил от касата на КТБ. Според свидетелски показания агентът за руско влияние у нас Малинов неколкократно е получавал пликове с пари по нареждане на Цветан Василев. Тези руски другари на банкера беглец са любимци на агент Академик и сайта му „Фрогнюз“. Така на практика руското влияние в България чрез марионетките на Цветан Василев е разпростряло пипалата си чак до структурите на Министерството на вътрешните работи. Дългогодишни ченгета припомнят, че топлата връзка между Стойчев и Цоновски се създава още по времето, когато вътрешен министър е Йордан Бакалов. Първата му работа като МВР шеф бе да назначи и двамата за свои съветници. Въпреки че постовете им нямаха такива правомощия, те си позволяваха да колят и бесят в министерството, както и да назначават свои хора на апетитни постове, разкриват омерзени полицаи. Разбира се, срещу това да докладват всяка стъпка на ченгетата по различни знакови разследвания на кръжеца Стойчев-Цоновски, а оттам и на мустакатия аферист в Сърбия. След като по подозрения, че е гнила ябълка, ректорът веднага го приюти при себе си като преподавател. Към ветрилото от шушумиги, които ударно изнасят информация към кръжеца и Фрог-академията, са още бившият шеф на ОДМВР - В. Търново, Живко Коцев и хора от „Криминална полиция“ в ГДНП, които разполагат с цялата оперативна информация по знакови разследвания. Връзката между тях датира още от времето, когато са работили в СДВР, а в момента Илиев е шеф на Коцев. Затова и никак не е странно, че във Фрог-академията през ден се леят интриги и фалшиви новини по повод работата на отделни сектори в ГДНП. Служители от МВР издават още, че в задкулисния център на ректора и Цоновски влизат още десетки чиновници от средния ешелон. „Най-страшното е, че това са хора от дирекциите „Човешки ресурси“, „Правна“, „Информация и анализ“, „Инспекторат“, които имат достъп до абсолютно всички дела и кадрови решения в МВР. На практика те знаят кой служител се проверява, за какво, какво му е кадровото досие, ще бъде ли повишен, награден или наказан. Всяко движение на документи в системата се знае и докладва на кръжеца, а после, ако не му е изгодно, се включва машината за фалшиви новини през „Фрогнюз“, разкриха потресени служители. По думите им всички в МВР знаели кои са къртиците на Стойчев-Цоновски и аверите им, но те били неуволняеми, тъй като са назначени по Закона за държавния служител, или по-простичко казано - чиновници. За да се уволни такъв човек, трябва да стане революция, твърдят колеги на доносниците. Ролята на както го наричат всички в МВР, Росен Йорданов. Винаги, когато се пусне фалшива новина за силовото ведомство, той се активира и се пуска на барикадата да плюе полицаите и да обяснява колко са дебилни, а едно време, в лицето на Цоновски и сие - кадърни. Върховата опорна точка на псевдопсихолога, с която приключва всяко интервю, е, че МВР е в колапс и трябва да се уволнят всички, а после да се върнат старите кучета за началници. Бивши колеги на гелосания експерт са в потрес от него, особено от факта, че раздава смело морал в кафяво-жълтия сайт „Фрог“, а в същото време се крие от въпроса осъден ли е той от бившата си съпруга за жестоко домашно насилие, имал ли е ограничителна заповед, издадена от съд, да не я доближава и как би си позволил да коментира случаи на пребити жени от мъжете им, ако самият той е домашен насилник. Сега топката е у говорителя на кръжеца, да отговори с толкова плам, с колкото хули и бившите си колеги от МВР. Триото Цоновски-Стойчев-Росен Йорданов не се посвениха да разбунят и Спецотряда за борба с тероризма (СОБТ) в края на 2017 г. само и само да овардят благодетеля си Цветан Василев. Точно преди старта на процеса срещу БГ Мадоф в Специализирания наказателен съд отново в жълто-кафявия сайт на авера им агент Академик започнаха да се леят прочувствени анонимни писма от барети срещу началника им. За никого обаче не бе тайна, че в спецакцията, направена като по учебник на зловещата ДС, бяха включени само хората на Цоновски чрез неговото пипало в СОБТ Красимир Милушев. Колегите му тогава разкриха, че работел в ДАТО, но след като го изхвърлили, бившият бопаджия го внедрил при баретите, за да му снася информация, както и да го ползва за всякакви поръчки срещу новото ръководство. Моментът с разбунването на командосите не бе избран случайно и по друго направление - точно в навечерието на председателството, когато се знаеше, че у нас ще идват всички европейски лидери. А в такъв момент да има интриги сред баретите, които трябва да ги вардят от терористи, не е добър атестат. А и каква по-добра храна за народа, вместо да гледа как започва процесът на века срещу Цветан Василев.  Най-големият професионален гаф на Валентин Цоновски е „самоубийството” на перничанина и убиец на Мирослава Стойчо Стоев. Мъжът се гръмва в слепоочието със собствения си пистолет, докато е с белезници на ръцете и в присъствието на антимафиота и двама негови колеги. Поредица от разследвания на медиите ни разкриха, че истината покрай тази смърт е старателно покривана от участниците в събитията, а съмненията относно това какво в действителност се е случило тогава остават и до днес. Участие в „ювелирната” акция взима и тогавашният шеф на Института по психология на МВР Неделчо Стойчев, сега ректор на Академията на МВР. Според бивши колеги на Стойчев психологът е участвал и в действията по замазването на гафа със смъртта на Стойчо. Стойчев е изстрелян на предна линия, като имаше задача тотално да обърка обществото по случая, твърдят дългогодишни полицаи. Вместо да внесе яснота, шефът на психолозите от МВР съвсем разми картината само с една цел - да не лъснат безумните грешки на Цоновски, категорични са колегите им. От доклада на парламентарната комисия, която разследва т.нар. самоубийство на Стойчо, пък стана ясно, че служителите на ГДБОП са нарушили поне дузина членове на НПК при ареста и смъртта на перничанина. Господин министър, известно ли Ви е какво се случва в Академията на МВР? Докладвал ли Ви е ректорът старши комисар доцент д-р Неделчо Стойчев, че негови служители чрез определени медии и най вече чрез сайта „Фрогнюз“ разпространяват слухове срещу системата на вътрешната сигурност и създават интриги срещу служители? Запознат ли сте с факта, че сайтът „Фрогнюз“ се ръководи от г-н Огнян Стефанов, който е обявен от Комисията по досиетата за агент Академик на Второ главно управление на ДС – контраразузнаването на тоталитарния режим, като съдържател на явочна квартира по линия на действия срещу британското посолство?  Как да си обясним сътрудничеството между висши служители от Академията на МВР и агента на ДС Стефанов, който в същото време е и обвиняем по две наказателни дела за укриване на данъци, като едното от тях му е повдигнато от Специализираната прокуратура? Запознат ли сте с обстоятелството, че сайтът „Фрогнюз“ играе ролята на пресцентър на укриващия се от българското правосъдие кредитен фараон Цветан Василев, като лансира абсурдните му неистини по адрес на политици, бизнесмени, прокуратурата и съда и се опитва да прикрие руските му връзки с олигарха Константин Малофеев и с генерала от КГБ на СССР и ФРС на Русия Леонид Решетников?  ", "date": "2018.06.24", "title": "Академията на МВР стана Фрог-академия, спуска опорки по заръка на Василев"}
{"url": "https://www.monitor.bg:443/bg/a/view/erdogan-pecheli-vota-v-turcija-103543", "text": "Близо 57% от гласовете получава Реджеп Тайип Ердоган на първия кръг на извънредните избори за президент в Турция, съобщи Ройтерс, цитирайки предварителните резултати. Според екзит половете основният му съперник Мухарем Индже получава малко над 28%. На изборите за първи път в историята на страната се гласува едновременно за президент и парламент. Шестима кандидат-президенти и 8 партии се бориха за гласовете на избирателите в Турция. Очертава се категорична победа и за управляващите на парламентарните избори с над 64% за коалицията на Ердоган. От тях над 51% са за Партията на справедливостта, на която Ердоган е основател, и 13% за коалиционния им партньор от Партията на националистическото действие (ПНД). Партията на Ердоган се очаква да получи 389 места, а ПНД - 54. Втора сила ще е опозиционната Републиканска народна партия (РНП) със 118 депутати. В съюз с нея е и Добрата партия на Мерал Акшенер с 39 депутатски места. Прокюрдската ДПН според първите резултати не влиза в парламента, тъй като взема едва 7,8 на сто.  ", "date": "2018.06.24", "title": "Ердоган печели вота в Турция"}
{"url": "https://www.monitor.bg:443/bg/a/view/merkel-dvustrannite-sporazumenija-sa-vyzmojno-reshenie-na-migracijata-103518", "text": "Евентуални двустранни или тристранни споразумения между държави от Европейския съюз по вторичното придвижване на кандидати за убежище в блока ще бъдат взаимноизгодни за страните, заяви германската канцлерка Ангела Меркел. Тя каза това преди днешната минисреща на върха за миграцията в Брюксел, предаде ДПА. Меркел не очаква на срещата на лидерите от ЕС идната седмица да бъде намерено цялостно решение на проблема с миграцията. \"Затова сключване на двустранни или тристранни споразумения ще е взаимноизгодно\", продължи канцлерката и добави, че по такъв начин отделните страни няма да се налага да чакат всичките 28 членки на ЕС да намерят решение. \"Ще се търсят пътища за разбирателство, които в същото време ще бъдат ефикасни за общите европейски интереси\", каза Меркел, цитирана от ДПА.", "date": "2018.06.24", "title": "Меркел: Двустранните споразумения са възможно решение на миграцията "}
{"url": "https://www.monitor.bg:443/bg/a/view/lukaku-izravni-postijenie-na-maradona-103524", "text": "Нападателят на националния отбор на Белгия Ромелу Лукаку постигна нещо, което на световно първенство не е правено 32 години. Таранът на “Манчестър Юнайтед” се разписа два пъти за успеха с 5:2 над Тунис. Така Лукаку в два поредни мача от Мондиал 2016 реализира по два гола. Подобно нещо не е правено от световното първенство в Мексико през 1986 г., когато Диего Марадона първо вкарва два гола на Англия (2:1) на четвъртфиналите, а след това на полуфиналите се разписва два пъти срещу Белгия (2:0). В същото време треньорът на „Червените дяволи“ Роберто Мартинес остана здраво стъпил на земята след успеха, въпреки че играчите му се представят повече от отлично на световното. За двата си двубоя досега Белгия е вкарала общо 8 гола, като вече си осигури класиране за следващата фаза. „Удоволствие е да си треньор на толкова чудесен отбор. Имаме таланти, имаме качество, имаме лидери, имаме и отлична атмосфера. Горд съм с момчетата, защото дават най-доброто от себе се във всеки мач и резултатите го показват“, коментира Мартинес.", "date": "2018.06.24", "title": "Лукаку изравни постижение на Марадона"}
{"url": "https://www.monitor.bg:443/bg/a/view/germanija-se-izvini-na-shvecija-103528", "text": "Германия успя да спечели безценна и изключително драматична победа с 2:1 срещу Швеция и запази шансовете си да излезе от групата. Успехът за световните шампиони беше без алтернатива заради развоя в групата и загубата на старта от Мексико, като играчите на Йоаким Льов успяха да вземат трите точки след гол на Тони Кроос в 95-ата минута. В последните минути Германия игра с човек по-малко след червен картон на Жером Боатенг. След драматичния гол емоциите взеха връх и националите на Германия засипаха с провокативни жестове играчите на Швеция. Стигна се и до сериозно напрежение между двата щаба, включително бутане и множество обиди. Треньорът на Швеция Яне Андерсон се оплака от непристойното поведение на германците след гола. „Това е най-тежката загуба в кариерата ми, проплака спецът. - Не ми хареса поведението на германците, те тичаха към нас, провокираха ни, обиждаха ни. Обикновено след края на мача хората си стискат ръцете, а не нападат съперника. Празнувайте победата вътре в отбора си, но оставете противника да преживее загубата“, допълни 55-годишният специалист. В лагера на Германия взеха светкавично мерки и поднесоха официално извинение на Швеция. „Мачът беше много вълнуващ, а в края нашият треньорски щаб си позволи прекалено емоционална реакция и жестове към съперника. Това не е нашият стил и затова молим шведския селекционер и неговия отбор за извинение“, обявиха от „маншафта“ на официалния си профил в Туитър. „Това беше истински криминален трилър. В последните 10 минути поехме максимален риск, въпреки че бяхме в числено малцинство на терена. Бяхме длъжни да спечелим с всички средства”, сподели Льов. Победата на Германия даде повод на английската легенда Гари Линекер пък да блесне с нов бисер. Както е ясно, британецът е автор на култовата реплика „Футболът е проста игра – 90 минути играят два отбора, а накрая винаги печелят германците“. Този път Линекер обаче промени сентенцията и отсече: „Футболът е проста игра - 22-ма мъже гонят топката 82 минути и тогава гонят германски играч. 21 мъже продължават да гонят топката 13 минути и накрая Германия някак успява да победи\". Класиране Отбор м. п. р. з. г.р. т. 1. Мексико 2 2 0 0 3:1 6 2. Германия 2 1 0 1 2:2 3 3. Швеция 2 1 0 1 2:2 3 4. Южна Корея 2 0 0 2 1:3 0 Последни мачове: на 27 юни Мексико – Швеция, Южна Корея – Германия.", "date": "2018.06.24", "title": "Германия се извини на Швеция"}
{"url": "https://www.monitor.bg:443/bg/a/view/volejbolistite-zavyrshiha-s-pobeda-ligata-na-naciite-103527", "text": "Волейболните национали завършиха с победа участието си в първото издание на Лигата на нациите, която наследи Световната лига. В последния си мач те взеха първа победа от турнето в Техеран, като надиграха Република Корея с 3:2 (-19, 22, 18, -22, 12). Преди това нашите загубиха от Германия с 2:3 и от домакина Иран с 1:3.     В последния мач селекционерът Пламен Константинов заложи на Светослав Гоцев, Розалин Пенчев, Николай Учиков, Георги Сеганов, Валентин Братоев, Красимир Георгиев и либеро Владислав Иванов. По-късно в игра се появиха и Николай Пенчев, и Алекс Грозданов. Най-резултатни за успеха станаха Розалин Пенчев и Валентин Братоев, които имат по 21 точки, докато Светослав Гоцев се отличи с 12 точки. Сун-Мин Мун отбеляза 15 точки за корейския отбор. България завърши надпреварата на 11-ото място в крайното класиране с 6 победи от общо 15 сблъсъка и актив от 17 точки. Следващото предизвикателство пред тима ни е световното първенство, на което България е домакин заедно с Италия. Шампионатът на планетата ще се проведе от 9 до 30 септември, а градовете у нас, които ще приемат мачове от надпреварата, са Варна, Русе и София.", "date": "2018.06.24", "title": "Волейболистите завършиха с победа Лигата на нациите"}
{"url": "https://www.monitor.bg:443/bg/a/view/nedjalkov-se-izvini-s-sms-za-transfera-v-ludogorec-103529", "text": "Националът Антон Недялков се извини с SMS за скандалите, които породи с трансфера си от американския „Далас“ в „Лудогорец“. Както е ясно, преминаването му при „орлите“ отприщи вътрешни войни в бившия му клуб ЦСКА-София, като го отнесе легендата Христо Стоичков. Камата бе обвинен, че именно той стои в основата на сделката, както и по негово желание е бил продаден Недялков през зимата в САЩ. Именно поради тази причина Недялков се извини на Стоичков с SMS, че се е стигнало до тези скандали. \"Бат Ицо, здравей! Искам да изкажа най-искрени извинения относно това, в което те вкарват и за което те изкарват виновен\" - гласи съобщението на Недялков, цитирано от „Гонг“. Играчът бе атакуван яростно и от фенове на ЦСКА-София, които заляха профила му във Фейсбук с множество обиди и цинизми. Именно поради тази причина защитникът деактивира профила си в социалната мрежа, докато отмине бурята, показа проверка на „Монитор“. Скандалът на „Армията“ обаче няма да утихне скоро, след като Стоичков отказва да зарови томахавката. Камата не приема извинението от ръководството на ЦСКА-София и се закани да се върне в България и „някои хора повече никога няма да припарят до стадион „Българска армия“. Участие в мача не взе Рафаел Енрике, който в часовете преди срещата се разболял. Очаква се обаче бразилецът да е на линия за следващия двубой – в сряда с руския „Уфа“ на стадиона в град Кирхдорф от 19 часа българско време. От клуба обявиха и две промени за контролите на австрийска земя, като смениха градовете. Така на 30 юни (събота) \"армейците\" ще се изправят срещу украинския “Шахтьор” (Донецк) на стадиона вград Куфщайн в 15:00 часа българско време, а последната проверка ще е на 2 юли срещу „Брьондби“ от 19 часа на стадиона в град Кирхбихл.", "date": "2018.06.24", "title": "Недялков се извини с SMS за трансфера в „Лудогорец“"}
{"url": "https://www.monitor.bg:443/bg/a/view/var-dal-duzpa-za-syrbija-fifa-razsledva-103525", "text": "Скандалите около мача между Сърбия и Швейцария продължават да се трупат. Както е ясно, швейцарците биха с 2:1, а напрежението беше покачено заради слабото съдийство на Феликс Брих и политическите провокации. Сръбският футболен съюз внесе жалба във ФИФА срещу съдийството на Брих. Оказва се, че системата за видеоповторения ВАР е отсъдила дузпа в полза на сърбите, но реферът изобщо не е пожелал да изгледа спорното положение. „Става въпрос за двоен стандарт и грубо погазване на правилата, пише в жалбата на западните ни съседи. - Приложихме седем видеодоказателства. Целият свят видя тази дузпа с изключение на Брих, който трябваше да се консултира с ВАР”. От ФИФА пък обявиха, че започват разследване срещу швейцарските национали Гранит Джака и Джердан Шакири заради начина на празнуване на головете. Двамата са с косовски произход и ликуваха, като скръстиха китките, символизирайки двуглавия орел от знамето на Албания. Този жест е ненавистен за сърбите и беше възприет като политическа провокация и символ на политическата доктрина за “Велика Албания”, която цели да събере в една държава всички албанци на Балканите. Разследване започва и срещу селекционера на Сърбия Младен Кръстаич, който след мача заяви, че Феликс Брих трябва да бъде съден от Хагския трибунал.", "date": "2018.06.24", "title": "ВАР дал дузпа за Сърбия, ФИФА разследва"}
{"url": "https://www.monitor.bg:443/bg/a/view/levski-ne-puska-obertan-chaka-oferta-za-holma-103531", "text": "Габриел Обертан със сигурност ще остане на „герена“ и за следващия сезон. Това решение взе ръководството на „Левски“, отхвърляйки няколко оферти от чужбина. За французина имало запитвания в последните дни, но шефовете са категорични, че звездата не се продава. Идеята на Спас Русев е Обертан да помогне на тима за евромачовете, като едва през зимата може да бъде продаден. Не така обаче стоят нещата с двамата централни защитници Давид Яблонски и Холмар Ейолфсон. Те са следени от няколко отбори, като при добра оферта поне единият със сигурност ще напусне. Особено интересна е ситуацията с Холмар, който е част от националния отбор на Исландия на световното, въпреки че все още не е записал минути по терените в Русия. Това обаче едва ли притеснява шефовете на „Левски“, които ще вземат около 200 хиляди евро обезщетение от ФИФА заради това, че Ейолфсон е с тима си на мондиала.", "date": "2018.06.24", "title": "„Левски“ не пуска Обертан, чака оферта за Холмар"}
{"url": "https://www.monitor.bg:443/bg/a/view/cvetanov-zaminava-za-bruksel-shte-uchastva-na-sreshta-na-enp-103532", "text": "Зам.-председателят на ГЕРБ Цветан Цветанов заминава в понеделник за Брюксел, където ще участва в 27-та среща на върха на председателите на парламентарни групи от ЕНП в националните събрания и в ЕП. Той ще бъде съпредседател на форума, заедно с Естер де Ланге, която е зам.-шеф на групата на ЕНП, съобщават от пресцентъра на ГЕРБ. Следващата финансова рамка, сигурността на границите, борбата с тероризма и киберсигурността са темите, които ще бъдат обсъждани по време на конференцията. Сред говорителите на форума са евродепутатът и координатор на Комисията по бюджет Хосе Мануел Фернандес, зам.-председателят на Европейската инвестиционна банка Александър Щуб, европейският комисар за Съюза за сигурност Сър Джулиян Кинг, зам.-изпълнителният директор на отдел „Операции“ в Европол Вил ван Гемерт, както и евродепутатът от ГЕРБ/ЕНП Андрей Новаков. Между двата панела на конференцията участниците в нея имат насрочена среща и със зам.-председателя на ЕНП и директор на кампанията за европейските избори през 2019 г. Дара Мърфи. Те ще обсъдят приоритетите на ЕНП за европейските избори през 2019 г. Преди да открие срещата между председателите на парламентарни групи от ЕНП в националните парламенти и в Европейския парламент, Цветан Цветанов ще разговаря с генералния секретар на ЕНП Антонио Лопес.  ", "date": "2018.06.24", "title": "Цветанов заминава за Брюксел, ще участва на среща на ЕНП"}
{"url": "https://www.monitor.bg:443/bg/a/view/beroe-vyrti-pedali-iz-bansko-103530", "text": "Играчите на “Берое” направиха нетрадиционна тренировка в Банско, където отборът е на лагер. В едночасовото велозанимание се включиха всички футболисти, които нямат здравословни проблеми. Вратарският екип имаше отделна тренировка, докато колегите им въртяха педали из града. Днес тимът ще се готви двуразово, a следващата контрола е на 27 юни срещу украинския “Олександрия”. Проверката ще се играе в Разлог, а часът ще бъде обявен допълнително. В същото време бившият национал на България Иван Иванов, който изкара почти целия минал сезон в “Берое”, обясни защо пътищата му със старозагорци са се разделили. Защитникът напусна, като съвсем наскоро подписа договор с турския “Алтай”, който ще се подвизава във второто ниво на местния футбол. \"Не се разбрахме за договора - това е причината да си тръгна от “Берое”. Затова задействах контактите си и потърсих още едно предизвикателство в чужбина“, обясни Иван Иванов.", "date": "2018.06.24", "title": "“Берое“ върти педали из Банско"}
{"url": "https://www.monitor.bg:443/bg/a/view/zemedelcite-na-spas-panchev-napuskat-bsp-za-bylgarija-103533", "text": "Политическа партия „Земеделски съюз Александър Стамболийски” реши да напусне Коалиция „БСП за България”. Това съобщиха от пресцентъра на партията. Решението е взето по време на проведения вчера 44-ти редовен конгрес на партията. На него беше преизбран за председател на партията Спас Янев Панчев и избра ръководни органи на партията. Той и Димитър Георгиев са депутати в групата на левицата и към момента не е ясно дали ще напуснат Народното събрание, или ще бъдат независими. Това се случва в навечерието на внесения от \"БСП за България\" вот на недоверие срещу правителството. Междувременно вчера темата коментира и лидерът на БСП Корнелия Нинова. Според нея причината за излизането на земеделците от коалицията е желанието на Спас Панчев да се явява сам на местните избори срещу БСП. „Ние сме коалиция, която има договор, че ще се явяваме всички заедно на всички избори. Г-н Панчев иска да се явява самостоятелно на местни избори срещу БСП, каквото е правил други пъти. На парламентарни избори е заедно с БСП, защото не може да прехвърли границата от 4% сам, а на местни избори сам и срещу БСП. В понеделник ще се съберем ръководството и коалиционните партньори, ще решим какво ще правим\", каза още Нинова. Тя обърна внимание, че общинските съветници на Спас Панчев гласуват срещу кметове на БСП. Попитана какво ще се случи с Панчев и неговия съпартиец Димитър Георгиев, които са депутати, Нинова зави, че това ще се реши на заседанието на ръководството и парламентарната група. а въпрос дали я притеснява, че депутатите на ПГ на \"БСП за България\" могат да станат 78, тя отговори: \"Не, важни са принципите и чистотата в политиката\".", "date": "2018.06.24", "title": "Земеделците на Спас Панчев напускат \"БСП за България\""}
{"url": "https://www.monitor.bg:443/bg/a/view/borisov-ot-bruksel-absurd-sys-stara-data-da-ni-vryshtat-migranti-103513", "text": "България е против идеята мигранти да се връщат в страната на първа регистрация. Това стана ясно от думите на премиера Бойко Борисов в Брюксел преди началото на неформаланата среща, свикана от председателя на ЕК Жан- Клод Юнкер. каза Борисов на въпрос как гледа на идеята да се връщат ускорено бежанци в държавата, в която за първи път са влезли в ЕС и допълни – \" Със стара дата абсурд\". като се възползва от всички средства“, каза Борисов и изброи – гранична полиция, преградното съоръжение, споразумението със съседна Турция. \"Аз много ясно винаги съм заявявал, че паниката не е много добър съветник. Повтаряме същото упражнение вече няколко години за нещо, което можеше да бъде решено по бърз начин от всички държави – членки в ЕС“, каза Борисов за това какво очаква от днешната среща. По думите му страните от Западните Балкани, които не са част от Съюза, също трябва да бъдат защитени. Премиерът отново изтъкна трите важни неща, които трябва да се направят „незабавно и едновременно“. Не първо място това е изтъкна Борисов и уточни, че мигрантите трябва да влизат само през КПП-та. На второ място тези, които се намират вътре в страните - членки, т.нар. \"вторично разпределение“, да бъдат организирани и върнати там, откъдето са дошли. Трето измерени по думите на Борисов е работата с трети държави, които ние да подпомагаме и даде пример със споразуменията със Турция, Тунис, Йордания. Именно там „по най-хуманен начин да се грижим за всички“ мигранти в изнесени центрове извън ЕС. В заключение Борисов обясни, че като ротационен председател на Съвета на ЕС сме се опитали да дадем много добри предложения, така че всички да са съгласни. Именно затова той ще настоява като председателстващ Съвета на ЕС да бъде намерено съгласие между всички държави-членки по темата с миграцията.", "date": "2018.06.24", "title": "Борисов от Брюксел: Абсурд със стара дата да ни връщат мигранти (Видео)"}
{"url": "https://www.monitor.bg:443/bg/a/view/andrea-s-dva-mejdunarodni-priza-ot-kipyr-103511", "text": "Фолкпевицата Андреа обогати колекцията си от статуетки за международно признание с две нови попълнения. Изпълнителката на Vitamin бе сред победителите на наградите En Moda International Awards Night, като от церемонията в Кипър тя си тръгна с призовете за „Най-добър изпълнител от България“ и „Най-бляскав европейски изпълнител“. Сред останалите певци, триумфирали на събитието, бяха световно признатите звезди Otilia, Anda Adam, Super Sako и др. Именно с последния от тях, който е сред актуалните имена на музикалната сцена в Армения, Андреа готви следващия си проект. Подробности около него обаче все още се пазят в тайна. Само преди няколко месеца русокосата изкусителка се разписа с успехи и в Германия. Там тя спечели отличието „Най-добър артист“ в международния музикален конкурс Daf Bama Music Awards.", "date": "2018.06.24", "title": "Андреа с два международни приза от Кипър"}
{"url": "https://www.monitor.bg:443/bg/a/view/tom-kruz-ne-vijda-kraj-za-misijata-nevyzmojna-103515", "text": "Холивудският ас Том Круз призна, че няма планове да пенсионира образа на Итън Хънт в „Мисията невъзможна“. Актьорът е в етап на промотиране на шестия екшън от поредицата, който ще извърви пътя си на големия екран със заглавието „Разпад“. категоричен е Круз. Това е и причината звездата да планира не само следващото си превъплъщение в образа, но дори да готви три нови филма под щампата на франчайза. \"Имам много идеи за следващия етап, за следващите два-три филма, но сега не съм готов да ги обсъждам. Все пак ще видите част от тях в новия филм\", загатва 55-годишният актьор. казва още актьорът. Припомняме, че и в рамките на снимките на „Разпад“, той не се размина без контузия. Звездата счупи глезена си, след като се удари във фасада при изпълнение на една от каскадите. По шестата продукция от „Мисията невъзможна“ той работи заедно с Кристофър Маккуори – единственият режисьор до момента, който е снимал два филма от франчайза. Въпреки това засега той не е потвърдил, че ще се присъедини към п лановете на Круз за още продължения.", "date": "2018.06.24", "title": "Том Круз не вижда край за „Мисията невъзможна“"}
{"url": "https://www.monitor.bg:443/bg/a/view/demi-lovato-otnovo-zalitna-po-alkohola-103514", "text": "Американската певица Деми Ловато призна, че е прекратила 6-годишния си период на трезвеност. Това бившата старлетка на „Дисни“ направи чрез песента си Sober, с която изненада феновете си в края на миналата седмица. „Моята истина“, написа певицата като коментар към парчето в социалните мрежи, с което потвърди, че отново употребява алкохол. С текста на Sober тя се извинява на родителите си, както и на своите фенове. I wanna be a role model, but I’m only human (в превод - Исках да съм модел за подражание, но съм само човек), пее Ловато в новата си песен. Припомняме, че през 2010 г. Ловато влезе в рехабилитационна клиника заради психични и емоционални проблеми, сред които биполярно разстройство и зависимост към алкохол и наркотични вещества. Певицата неведнъж е говорила за сблъсъка си с подобни заболявания, като в началото на годината дори обяви, че ще организира групови терапии за феновете си в рамките на турнето й.", "date": "2018.06.24", "title": "Деми Ловато отново залитна по алкохола"}
{"url": "https://www.monitor.bg:443/bg/a/view/kartonenijat-fen-na-meksiko-pristigna-v-rusija-103512", "text": "Придобилият огромна популярност мексикански фен Хавиер вече е в Русия и може да гледа на живо мачовете на сънародниците си от световното първенство. Мъжът стана хит покрай приятелите си, които отнесоха в Русия негов картонен макет в цял ръст с надпис \"Жена ми не ме пусна\". Приятелите му кръстиха творението си \"Картонен Хавиер\" и позираха с него по стадионите, а кадрите станаха хит. В крайна сметка съпругата му го е пуснала да пътува и истинският Хавиер е вече в Русия, като също не пропусна да се снима с картоненото си копие, което вече не е нужно.", "date": "2018.06.24", "title": "\"Картоненият\" фен на Мексико пристигна в Русия"}
{"url": "https://www.monitor.bg:443/bg/a/view/iran-se-gotvi-za-bomba-sreshtu-portugali-103523", "text": "Ще може ли Иран да поднесе голямата изненада на Мондиал 2018 и да елиминира европейския шампион Португалия? Това е големият въпрос преди изиграването на последните мачове от група В, където ще има развръзка утре вечер. Иранците, които са една от приятните изненади на световното, победиха с 1:0 Мароко и след това бяха на косъм да вземат поне точка от Испания, но бяха попарени от съдията. Въпреки това обаче тимът има шансове за класиране, което обаче минава през задължителна победа срещу Португалия на Кристиано Роналдо. Нещо повече – треньор на Иран е португалецът Карлос Кейрош, който вече подчерта, че няма да има сантименти да елиминира родината си. „Естествено, че чувството е по-специално да се изправя срещу Португалия, но това няма да ми попречи. Дори напротив – мотивира ме още повече. Уверен съм, че имаме сили да победим, ако играем вдъхновено и грамотно“, сподели Кейрош. В другия мач от групата Испания среща Мароко, след като африканците вече са сигурни отпадащи и нямат шанс да продължат на 1/8-финалите. В ранните мачове за деня пък в група А единственият въпрос е кой отбор ще се класира на първото място. Русия и Уругвай вече си осигуриха място в следващата фаза след две победи, като ще се изправят в директен сблъсък за първото място. Предимство при равенство имат руснаците, които са с по-добра голова разлика. „Нямам предпочитания за съперник на 1/8-финалите, играли сме и с Испания, и с Португалия, така че ги познаваме добре и нямаме притеснения“, коментира треньорът на „Сборная“ Станислав Черчесов.", "date": "2018.06.24", "title": "Иран се готви за бомба срещу Португалия"}
{"url": "https://www.monitor.bg:443/bg/a/view/turistka-s-shnorhel-i-plavnici-se-udavi-kraj-pomorie-103516", "text": "Туристка, екипирана с шнорхел, плавници и маска за гмуркане се удави в морето край Поморие. По всяка вероятност инцидентът е станал в района на новото пристанище, където е отркито тялото й. Самоличността й до момента не е установена, но се предполага, че е рускиня. \"Жената е с много бяла кожа, свели коси и типично руски черти. Освен това в Поморие има голяма диаспора руснаци. Но не е изключено и да е българка\", коментираха запознати с разследването. Инцидентът е станал най-вероятно в събота след обяд. Няма очевидци на трагедията, затова и не е ясно какво точно се случило и каква е причината за удавянето. Сигналът за инцидента е бил подаден в полицията в около 5.20 часа в неделя сутринта. Пристанищни служители от нощната смяна забелязали трупа на удавничката да се носи на повърхността на вълните на около 30 метра от брега и веднага информирали в районното. До късния следобед в неделя разследващите не бяха открили самоличността й. Жената е на видима възраст около 50 - 55 години и е била облечена с цял бански костюм. Според разследващи, маската, плавниците и шнорхела, с които е била подсказват, че е се е гмуркала на малка дълбочина. Една от версиите е, че може да се е блъзнала в подводна скала, докато е плувала под вода и да е получила фатална травма на главата. Другото подозрение е че е получила сърдечен удар в морето, изпаднала е в безпомощно състояние и се е удавила. \"Не е изключено също да е попаднала в силно мъртво вълнение, макар вероятността за това да е малка. В момента в този район няма силни течения. Има вероятност също да й е прилошало докато е плувала или да е получила схващане на крак или ръка\", коментираха запознати със случая. Тялото на удавената жена е изпратено за аутопсия в в отделението по патоанатомия в бургаската болница. Очаква се лекарите да хвърлят повече светлина върху причините за смъртта на туристката.  Инцидентът с нея е шестият пореден случай от началото на туристическия сезон. Само преди седмица при друг фатален инцидент на бургаския плаж в морето се удави 12-годишно дете.", "date": "2018.06.24", "title": "Туристка с шнорхел и плавници се удави край Поморие "}
{"url": "https://www.monitor.bg:443/bg/a/view/zasukana-madama-napadna-taksidjija-prebi-go-i-mu-vze-kluchovete-103521", "text": "Засукана мадама с екстеншъни и лачени токчета нападна брутално таксиметров шофьор в Бургас. След като го душила за шията в движение и неуспешно опитала да отмъкне чантата с оборота му, тя го пребила а накрая го проснала с борческа хватка на земята. След като го оставила за лежи в несвяст, кифлата отмъкнала ключовете на таксито и изчезнала в тъмното. Инцидентът е станал в около 3.30 часа след полунощ в неделя, а нападнатият шофьор е 56-годишният Димитър Киров, който работи за бургаската таксиметрова компания \"Стил такси\". Нападението започнало в колата, докато мъжът шофирал към посочения му адрес в комплекс \"Зорница\". После боят продължил на място при спрян автомобил. Според спомените му, нападателката била млада и красива на видима възраст между 20 и 25 години. Тя се появила на спирката до Операта в центъра на Бургас заедно с млад здравеняк, висок поне 1,90. Първи към таксито на Димитър се насочил мъжът и поискал да го откара до комплекс \"Меден Рудник\", но той отказал. \"Видях го, че държи в ръката си запалена цигара и му обясних, че в таксито не се пуши, поради което и отказах да го кача. И го насочих към другите коли\", обясни Димитър, без да подозира какво ще му струва отказът и какво ще го сполети само минути по-късно. Веднага след това в автомобила му се качила жената и поискала да я откара до комплекс \"Зорница\". Веднага след като таксиджията потеглил, клиентката вдигнала скандал и потърсила сметка от Димитър защо е отказал да закара приятеля й. Миловидната на пръв поглед хубавица изстреляла залп от псувни и обиди по адрес на шофьора, дори започнала да го заплашва че \"не знае какво ще му се случи\". В района на кръстовище \"Трапезица\" клиентката съвсем превъртяла, хванала волана и започнала да го върти ту наляво, ту надясно. После хванала водача в две ръце за шията, като започнала да го души. За момент го пуснала, за да му фрасне юмрук в ухото, после пас сключвала ръце около врата му и така няколко пъти. \"Усетих, че се задушавам, стискаше силно и аз отбих до бензиностанция OMV и спрях. Започна да ми свършва въздуха, изплаших се. Първата ми мисъл бе да спра и да търся помощ от хората в бензиностанцията\", разказа Димитър Киров. Човекът успял да се отскубне от агресивната дама, отворил вратата и хукнал, но тя го настигнала с един скок и продължила да го мята, този път извън колата на твърди терен. \"Последното, което си спомням беше че ме хвана с две ръце, приложи ми някаква хватка и ме метна със суплес на гръб. Тази жена беше някаква спортистка, тренирала е нещо като джудо или карате, не знам, но беше много силна\", разказва шофьорът. След като нокаутирала, побойничката измъкнала от таблото ключовете на колата и изчезнала. Таксиметровият шофьор, тя се опитала да отмъкне и чантичката му, в която кътал оборота от 150 лева, но той я стиснал здраво и успял да я спаси от ръцете на нападателката. Според него, агресивната клиентка е била много пияна или дрогирана. Случаят с пребития от жена Димитър бързо се разчу в таксиметровия бранш и колегите му започнаха да го подмятат, че си измисля и силно преувеличава, за да не стане за смях, че е викал за помощ, изплашен от жена. От полицията съобщиха, че до момента нападнатият не е подал жалба и инцидентът практически липсва от полицейските сводки.", "date": "2018.06.24", "title": "Мадама нападна таксиджия, преби го и му взе ключовете "}
{"url": "https://www.monitor.bg:443/bg/a/view/bydesht-doktor-s-misija-v-bednija-severozapad-103500", "text": "Шеип Панев скоро ще завърши Медицинската академия в София и ще се дипломира. Но бабите и дядовците от селата в Северозапада, които той обикаля по своя воля и им помага съвсем безвъзмездно, вече го наричат „доктор“. И го благославят, защото е внимателен с тях, обръща внимание на болежките им и дава ценни съвети за здравето им. Хората там са на такава възраст, че се нуждаят от медицински грижи, но могат да разчитат на лекар по веднъж в месеца. Затова посрещат Шеип Панев като месия. А той приема помощта, която оказва на самотните хора в тези села като мисия. Мечтаел е да облече бялата престилка още от дете. Бил 7-годишен, когато починал баща му и тогава решил да стане лекар, за да не растат и други момчета без бащи. А още от четвърти курс се включил в медицинските екипи на Александровска болница, които обикалят по села и градчета, за да преглеждат безвъзмездно пациенти. Така трупа не само опит, но чувства и удовлетворение, че изпълнява дълга си. Историята му на млад човек, приел хуманната си професия като съдба, разказана от българската редакция на \"Дойче веле\" трогна много хора. Екипът отишъл с Шеип Панев в близкото до Мездра село Лютиброд. Там баба Милка била вдигнала кръвното. Възрастната жена обяснила, че това сигурно се е случило, защото много емоционално приема историите от сериалите, които гледа непрекъснато. Но бъдещият доктор и обяснил, че високото кръвно може да се дължи и на факта, че не си пие редовно хапчетата. „Трябва да си взимаш лекарствата по едно и също време - рано сутрин, а не късно след обяд, това е много важно\", посъветвал я Шеип Панев. „Винаги казвам на дъщерята: Ако не дай боже ми се случи нещо и успея да ти се обадя по телефона – едва ли ще те дочакам жива, докато пристигнеш от София. Тук нямаме лекар. Колко пъти съм се молила да намерим някой, който да идва поне в понеделник, сряда и петък. В другия край на селото живее една акушерка,", "date": "2018.06.24", "title": "Бъдещ доктор с мисия в бедния Северозапад"}
{"url": "https://www.monitor.bg:443/bg/a/view/uslovna-prisyda-na-sin-ubil-majka-si-103502", "text": "С условна 3-годишна присъда се размина задържан по обвинение в убийството на майка си жител на радневското село Ковачево. 59-годишният Младен Енчев беше арестуван на 7 май м.г. след като два дни по-рано в дома му беше намерена издъхнала 87-годишната Марийка Енчева. Според патоанатомите смъртта на възрастната жена е било в резултат на счупени шийни прешлени.По тялото на бабата имало и множество следи от предходни наранявания. За смъртта на майка си на кмета съобщил синът, който не успял да даде смислени обяснения за трагедията. В деня, когато Младен беше закопчан по прокурорско разпореждане за 72 часа кметът на Ковачево Иван Стоянов заяви: „Направо не мога да повярвам , че Младен е сторил тая работа. Сам дойде да ми каже че баба Марийка е починала, намерил я изстинала като прибрал вкъщи. От години го познавам, до сега бели не е правил. Преди време работеше като бояджия, после остана без работа. Не е пияница, не е влизал в конфликти, малко саможив е , затова и остана без семейство...“. 13 месеца по-късно съдът в Раднево постанови, че виновен за смъртта на старицата е синът й, той обаче предизвикал леталния изход по непредпазливост поради което отлага изпълнението на наказанието за срок от 5 години.Осъденият ще трябва да заплати 1832 лв за направените по досъдебното производство разходи на ОД на МВР-Стара Загора и съда в миньорския град.", "date": "2018.06.24", "title": " Условна присъда за син , убил майка си"}
{"url": "https://www.monitor.bg:443/bg/a/view/osydiha-britanka-karala-pijana-po-am-trakija-103501", "text": "32-годишна постоянна пребиваваща в България поданичка на кралица Елизабет Втора е била спипана да кара  по автомагистрала „Тракия“ под въздействие на сериозно изпито преди това количество алкохол. На пияната британка от шотландския град Абърдийн  се натъкнал патрул на КАТ – Стара Загора , който останал изумен от бясно летящ „Фолкваген Туарег“ към 11,15 часа на 13 юни в района на км.164 по аутобана. Когато автомобилът бил застигнат , а водачката му проверена с дрегер станало ясно, че вече осъжданата и в последствие реабилитирана  Лора А. е седнала зад волана с 1,95 промила алкохолно съдържание в издишания въздух. За капак чужденката се оказала и без валидно свидетелство за правоуправление.Девет дни по-късно състав на районния съд в Чирпан е одобрил споразумение между чужденката и наблюдаващия досъдебното производство прокурор, по силата на което госпожицата  се признава за виновна и се съгласява да бъде наложено наказание от 8 месеца престоя в затвора, но при 3-годишен отлагателен срок. Лора А. ще трябва да плати и 200 лв глоба. Съдът е разпоредил с британката да се води възпитателна работа от отговарящия за старозагорския квартал, където живее тя полицейски инспектор.", "date": "2018.06.24", "title": "Осъдиха британка, карала пияна  по АМ Тракия "}
{"url": "https://www.monitor.bg:443/bg/a/view/tec-investira-650-bona-za-park-v-gylybovo-103504", "text": "Изцяло нов парк върху площ от 6,5 дка на брега на язовир Розов кладенец вече могат да ползват жителите на миньорското градче Гълъбово, инвестицията от 650 000 лв е на ТЕЦ КонтурГлобал Марица Изток 3 след сключен миналата година между дружеството и общината договор за социално сътрудничество. Изцяло нов парк върху площ от 6,5 дка на брега на язовир Розов кладенец вече могат да ползват жителите на миньорското градче Гълъбово, инвестицията от 650 000 лв е на ТЕЦ КонтурГлобал Марица Изток 3 след сключен миналата година между дружеството и общината договор за социално сътрудничество. Проектът е изцяло съобразен с нуждите на местните жители и максимално използва естествените възможности на терена, където са изградени    две обезопасени спортни игрища като специалната тревна настилка на едното дава отлични възможности за активно забавление на почитателите на мини-футбола, волейбола, бадминтона и други спортове.   Възможностите за активност на открито се допълват от напълно оборудвана фитнес зона, разполагаща както с класически тренировъчни уреди, така и с привлекателни за почитателите на кросфит-заниманията комбинирани съоръжения.. Романтични беседки и прохладен фонтан добавят към чара на парка, от който може да се наблюдават и множеството редки птици, привлечени от водите на „Розов кладенец“. За комфорта на посетителите са осигурени още и удобна автобусна спирка, паркоместа, санитарни помещения, ефикасно осветление, физическа охрана и система за видеонаблюдение.Официалното откриване на парка ще бъде във вторник с участието на петкратната ни световна шампионка по борба Станка Златева.", "date": "2018.06.24", "title": "ТЕЦ инвестира 650 бона за парк в Гълъбово"}
{"url": "https://www.monitor.bg:443/bg/a/view/cjal-futbolen-otbor-izchezna-v-peshtera-103509", "text": "Футболен отбор от 11 души и треньор изчезнаха в пещерата Кхао Луанг край тайландския град Хуахин, предаде ТАСС, като се позовава на неделния „Банкок пост“. Спасители се опитват да открият местонахождението на спортистите. Сътрудници на националния парк открили до входа на пещерата мотоциклет и 11 велосипеда, а също раници, футболни обувки и друг спортен инвентар. Те се свързали с местния футболен клуб, откъдето им потвърдили, че намерените вещи са на играчите и на треньора. Свидетели разказали, че видели 12 души да влизат в известната със своите сталактити и сталагмити пещера. Спасители навлезли на 3 км във вътрешността на пещерата, но трябвало да се върнат заради силния дъжд, който имало опасност да затвори изхода. Търсенето на изчезналите продължава.", "date": "2018.06.24", "title": "Цял футболен отбор изчезна в пещера"}
{"url": "https://www.monitor.bg:443/bg/a/view/anglija-razbi-panama-i-e-na-1-8-final-103522", "text": "Англия разкъса дебютанта Панама във втория си мач на световното в Русия. „Трите лъва“ спечелиха срещата с 6:1, а това бе най-голямата им победа на мондиал. Хари Кейн пък се отчете с хеттрик за успеха и чрез него поведе на Ромелу Лукаку и Кристиано Роналдо в битката за голмайсторския приз. Голаджията вече има 5 точки попадения, докато звездите на Белгия и Португалия са с по 4. Головата фиеста започва още в 8-ата минута след попадение на Джон Стоунс с глава, а след това защитникът дори успя да вкара втори гол за Англия в мача. Кейн пък вкара две от попаденията си от дузпа, а третото бе след куриозен рикошет. Последният гол за Англия бе дело на Джеси Лингард, който вкара с хубав далечен изстрел. В лагера на Панама също може да са щастливи, тъй като успяха да се разпишат в края на мача чрез Фелипе Балой. Попадението е историческо, тъй като е първо за страната на световни първенства. „Щастлив съм, въпреки че загубихме. Разликата в класите е огромна, а аз се радвам, че не ни вкараха 10 гола“, коментира след мача треньорът на Панама Ернан Дарио Гомес. Победата пък може да породи куриоз на световното. Причината е, че Белгия и Англия вече се класираха за осминафиналите, след като са с по 6 точки. В последния кръг в групата двата отбора играят помежду си и ще определят кой ще бъде първи и кой втори в крайното класиране. Към момента точките и на двата отбора са равни – по 6. Головата разлика също е равна – 8:2. Ако в срещата помежду си Белгия и Англия направят равен, статуквото ще се запази – равни точки и еднаква голова разлика. Тогава се стига до критерий брой жълти картони, който ще определи кой отбор ще вземе по-предно място в класирането. Това е така, тъй като по първите 6 критерия всичко между Англия и Белгия ще бъде равно – спечелени точки, голова разлика, брой на вкарани голове в групата, спечелени точки в преките двубои (ако приемем, че двата тима направят равен), голова разлика в преките двубои и повече вкарани голове в преките двубои. След като всичко е равно, се стига до критерий №7 - показатели по феърплей. Първият от тях е броят на жълтите картони. Към момента Англия е с два картона, а Белгия е с 3. Именно затова и в момента Англия е на първо място в групата. Междувременно очакваните боеве между руски и английски фенове на мондиала това лято най-накрая започнаха. Час и половина преди двубоя на британците с Панама група английски привърженици са били нападнати от местни в Нижни Новгород. Повод за атаката били песни, в които се иронизират руските фенове, като има арестувани и ранени.", "date": "2018.06.24", "title": "Англия разби Панама и е на 1/8-финал"}
{"url": "https://www.monitor.bg:443/bg/a/view/shokoladov-mesi-v-cjal-ryst-za-ch-rd-na-zvezdata-103506", "text": "Московска сладкарска фирма се опита да разведри и да зарадва звездата на Аржентина Лионел Меси за 31-вия му рожден ден. Нападателят на „гаучосите“ има празник днес, но едва ли му е до това, след като получи хиляди обвинения за слабата си форма и лошите резултати на националите на световното. Меси все още не се е разписал в противниковите врати вече цели 11 часа на световни първенства, а на всичко отгоре изпусна и дузпа в първия мач на тима в Русия при равенството с Исландия. От сладкарската фирма обаче изработиха статуя от шоколад в цял ръст на Лионел Меси по повод рождения му ден. Петима майстори са се трудили почти седмица върху 60-килограмовата фигура. Първоначално тя ще бъде изложена в Броници, градче на 50 километра от Москва, където е базата на Аржентина за Мондиал 2018. Рожденикът получи мило пожелание и от своята съпруга Антонела. Тя използва профила си в една от социалните мрежи, за да отправи послание към половинката си. „Честит рожден ден, любов! Обичам те толкова. Благодаря, че ме направи най-щастливата жена на света и за семейството, което създадохме, а то е най-голямото ни богатство. Пожелавам ти да си щастлив – днес и завинаги, любов!“, написа Антонела. Празненства за Меси обаче няма да има, тъй като му предстои мачът на истината срещу Нигерия във вторник, който може да класира напред или да изхвърли „гаучосите“ от световното. В този мач Меси ще има тежката задача да нареди състава и да поведе съотборниците си заедно с Хавиер Масчерано. Това обяви световният шампион с Аржентина от 1986 г. Рикардо Джусти след среща с главния мениджър на отбора Хорхе Буручага. \"Меси и Масчерано ще изберат състава и тактиката, тъй като те ще играят и това е факт. Ако селекционерът Сампаоли иска да бъде на пейката по време на мача, той може да го направи. Ако не желае, няма да има проблеми\", заяви Рикардо Джусти пред \"Дейли Мейл\". Вчера националите се срещнаха с ръководството на федерацията, където бе решено, че Сампаоли няма да бъде уволнен.", "date": "2018.06.24", "title": "Шоколадов Меси в цял ръст за ЧРД на звездата"}
{"url": "https://www.monitor.bg:443/bg/a/view/fenove-ot-5-strani-aplodiraha-vensan-vinel-v-blagoevgrad-103503", "text": "„Всичко дължа на моите френски родители, на труда и късмета си, както и на таланта си!“ – това каза вчера 22-годишния българин от Париж Венсан Винел преди да излезе на сцената. Знам само, че когато съм бил на три години съм осиновен от Дом за сираци в Свиленград. В книгата, в този дом съм бил записан с името Сидер, друго нищо не знам за българското си потекло. За пети път съм в България, последния присъствах във Варна на премиерата на първата ми книга “Да излезеш от сянката“, каза френската звезда от „Гласът на Франция - 2017”. После се качи на сцената и седна зад пианото, за да забавлява близо 30 000 свои почитатели, дошли не само от цяла България, но и от Гърция, Македония, Сърбия, Румъния, даже и от Франция. Близо 2 часа Венсан пя в благоевградския парк „Македония“ и не се уморяваше да повтаря между песните си: Във втората заключителна вечер на фестивала за френска музика “Франкофоли” на сцената се изявиха още атрактивните Les Animaux Sauvages, румънката Инна и Maitre Gims. В първата вечер на сцената се качиха изпълнителката с нежен глас и завладяващо излъчване Айо. Тя пя песни от последния си албум, както и някои от най-популярните си хитове. На сцената излезе и Ройшин Мърфи. Ексцентричната, гласовита певица предостави на публиката незабравимо изживяване. В музикалното приключение в Благоевград се включи и DJ Aslove. Той забавлява и раздвижи гостите на събитието с миксове на известни парчета , които звучаха от пулта му. Програмата на първата вечер на фестивала завърши DJ Feder със страхотно музикално и визуално шоу. Разпознаваемият диджей създаде изключителна атмосфера и контакт с публиката. Изданието на „Франкофоли“ в Благоевград е под лиценза на най- големия световен фестивал за съвременна франкофонска музика Les Francofolies. Много емоции, интересни забавления, базари, инсталации и игри предложи община Благоевград в съпътстващата програма за фестивала тази година. Пред МОЛ „Ларго“ беше разположен Информационен-туристически център. Забавни творчески ателиета на Фондация Easy Art радваха малки и големи жители и гости на Благоевград през двата дни на фестивала. Децата изработваха най-различни неща, свързани с Франция. Програмата включваше работилници по архитектура с изработка на 3D модели на Айфеловата кула и Триумфалната арка, работилнички за бижута в цветовете на френското знаме, за мода от времето на Луи XIV, за изработка на принтове със символите на Франция, които могат да се правят както върху хартия, така и върху донесени от посетителите тениски. За спомен от фестивала всеки желаещ си направи свой франкофонски магнит, а на ръката си написа името на Francofolies с къна. Междувременно неуредени права за музиката на концертите, част от форума, станаха причина за дело срещу община Благоевград. То е заведено от сдружението за колективно управление на авторски права Музикаутор, по чиято информация управата на града е сключила договор за лицензирането на музиката през 2015 г., но не е изплатила и лев оттогава.", "date": "2018.06.24", "title": "Фенове от 5 страни аплодираха Венсан Винел в Благоевград"}
{"url": "https://www.monitor.bg:443/bg/a/view/1000-lekoatleti-ot-18-strani-idvat-pod-lipite-103505", "text": "Над 1000 лекоатлети от 18 страни, членове на Асоциацията на балканските атлетически федерации (АБАФ) се очаква да пристигнат в Стара Загора, за да вземат участие на 20 и 21 юли в поредната Балканиада. Сред българските представители ще бъдат сребърната медалистка от олимпиадата в Рио Мирела Демирева (скок на височина), еврошампионката на 100 м Ивет Лалова-Колио, звездата ни в тройния скок Габриела Петрова и сребърната медалистка от Евро 2017 Радослава Мавродиева (гюле). При мъжете участие ще вземат топ спринтьорът Денис Димитров и водещият ни представител в тройния скок Георги Цонов.   Балканиадата за мъже и жени се организира от АБАФ с подкрепата на Община Стара Загора и СКЛА „ Берое“. Състезанието ще даде последна възможност на атлетите от страните - членки на АБАФ да покрият норматив за европейското първенство в Берлин (7-12 август). По традиция входът за Балканиадата ще е свободен, като очакванията са в двата дни на състезанията на стадион \"Берое\" да има минимум по 9000 зрители, колкото бяха и през 2013 година.", "date": "2018.06.24", "title": "1000 лекоатлети от 18 страни идват под липите"}
{"url": "https://www.monitor.bg:443/bg/a/view/zaev-makedonija-bylgarija-i-gyrcija-shte-sa-dvigateljat-na-balkanite-103507", "text": "Македония, България и Гърция имат готовност да бъдат двигателят за развитието на Балканите в икономически план. Това каза македонският премиер Зоран Заев в интервю за белградското издание \"Политика\". \"Над 75 на сто от македонските граждани подкрепят членството на страната ни в ЕС и НАТО. Това е наше право, което трябва да зачитаме и подкрепяме. Това е демокрацията\", заяви още Заев. \"Ние дадохме пример с поведението си - ако има политическа воля, има решения за всеки открит въпрос. Вярвам, че договорите на Македония с България и Гърция ще бъдат силна мотивация за разрешаването и на други открити двустранни въпроси в региона. Стабилни Балкани означава стабилна Европа и стабилен свят”, подчерта македонският премиер. Той изрази увереност, че страните членки на ЕС \"ще намерят сили да подкрепят Македония след няколко дни\" и западната ни съседка ще получи дата за започване на преговори за присъединяване, а след това - и за пълноправно членство в НАТО. По повод \"предупреждението от страна на Русия\", че членството на Република Македония ще застраши сигурността в региона, Заев заяви: “Икономическото и културното сътрудничество, както и това в областта на земеделието са на високо ниво. Очакваме това да се развива и в занапред. Евроатлантическото бъдеще на Македония няма да наруши това сътрудничество, а напротив - Русия ще получи една по-силна и по-стабилна Македония като партньор във всички области”.", "date": "2018.06.24", "title": "Заев: Македония, България и Гърция ще са двигателят на Балканите "}
{"url": "https://www.monitor.bg:443/bg/a/view/volejbolistkite-ni-stignaha-finala-v-peru-103489", "text": "Женският национален отбор на България се класира за финала на турнира „Чалъндж“ за място във волейболната Лига на нациите. Възпитаничките на Иван Петков се наложиха над домакина Перу с 3:0 (21, 22, 18), след като контролираха играта през целия мач. С представянето си нашите за пореден път показаха, че се намират в отлична форма, която по-рано през месеца вече ги изведе до триумф в Златната европейска лига. Най-резултатна за успеха над перуанките беше Мария Каракашева с 13 точки. Гергана Димитрова допринесе с 12, а Христиа Русева завърши с 11 точки. За домакините с 12 точки се отличи Карла Ортис. На финала България ще играе срещу тима на Колумбия, който спечели другия полуфинал срещу Пуерто Рико с 3:1 (-23, 25, 10, 18). Победителят в турнира на претендентките печели квота за Лигата на нациите за следващия сезон.", "date": "2018.06.24", "title": "Волейболистките ни стигнаха финала в Перу"}
{"url": "https://www.monitor.bg:443/bg/a/view/erdogan-glasuva-v-istanbul-103492", "text": "Турският държавен глава Реджеп Тайип Ердоган гласува в Истанбул днес на предсрочните избори, за които се надява, че ще му осигурят нов мандат като президент при система с разширени правомощия на тази институция. Ердоган пристигна в избирателната секция придружаван от първата дама на Турция Емине Ердоган, предаде Анадолската агенция. След като гласува, президентът похвали пред репортери високата избирателна активност, която по думите му надвишава 50 процента. добави президентът. Държавният глава каза също, че е бил информиран, че към момента няма сериозни нарушения в изборния ден. Ердоган е сред кандидатите за президентския пост заедно с още петима претенденти. Това са Мухаррем Индже от кемалистката Народнорепубликанска партия (НРП), Селяхаттин Демирташ от прокюрдската Демократична партия на народите (ДПН), Мерал Акшенер от \"Добра партия\", Темел Карамоллаоглу от ислямистката Партия на щастието и Догу Перинчек от Патриотичната партия. Проучванията показват убедителна победа на Ердоган на вота, но не е известно дали подкрепата за него ще е достатъчна, за да бъде избегнат балотаж на 8 юли. В случай че се стигне до втори тур, най-вероятно е срещу Ердоган да се изправи кандидатът на НРП Мухаррем Индже. С произвеждането на изборите ще влязат в сила конституционни промени, одобрени с референдум на 16 април м.г., съгласно които Турция преминава от парламентарна система към президентска система на управление с изпълнителни правомощия. Промените предвиждат също увеличаване на броя на депутатите в парламента от 550 на 600 и премахване на поста министър-председател. За участие в парламентарните избори са допуснати осем партии и са сформирани две предизборни коалиции - едната включва управляващата Партия на справедливостта и развитието, Партията на националистическото действие и Партията \"Велик съюз\", а другата - Народнорепубликанската партия, \"Добрата партия\", Партията на щастието и Демократичната партия. В страната са регистрирани 56 342 263 избиратели за участие в предсрочните избори. Избирателите зад граница са 3 490 065 души, а общият брой на турските избиратели е 59 391 328.", "date": "2018.06.24", "title": "Ердоган гласува в Истанбул"}
{"url": "https://www.monitor.bg:443/bg/a/view/jadem-po-evtini-krastavici-i-domati-103508", "text": "Ядем по-евтини краставици и домати. Оказва се, че през изминалата седмица оранжерийните домати са поевтинели с 1,8 на сто на сто и са се продавали по 1,67 лева за килограм. Цената на оранжерийните краставици пък е паднала с 2,4% до 1,23 лева средно за килограм. Това показват данни на Държавната комисия по стоковите борси и тържищата (ДКСБТ). Като цяло индексът на тържищните цени (ИТЦ), който отразява цените на хранителните стоки на едро се е покачил през последните седем дни с 0,39 на сто до 1,323 пункта. От началото на май до миналата седмица индексът е паднал с 8,63%. По-малко пари сме давали и за картофи, тъй като те са поевтинели с 11,3 на сто и са се търгували по 63 стотинки за килограм на едро. При пресните картофи също има спад с 8% до 0,80 лв./кг. Цената на морковите обаче се е покачила с 0,7 на сто до 1,41 лева за килограм. Зелената салата пък се е предлагала по 0,57 лева за брой. Ябълките поевтиняват с 6,7 на сто и се продават по 1,52 лв./кг. Цената на лимоните се понижи със 1,1 процента, до 2,70 лева. Цената на ягодите скача с 15.0 на сто до 4,60 лева за килограм. Черешите поевтиняват с 19 на сто до 1,70 лева за килограм на едро. Данните показват още, че увеличение има и при кравето сирене, което поскъпва с 2% и новата му цена вече е 6,10 лв./кг. По магазините кашкавалът тип \"Витоша\" се предлага по 10,10 лв. за кило, а олиото поскъпва с 0,5 на сто до 1,92 лева за литър. По-надълбоко в джоба си трябва да бръкнем и ако искаме да сложим на трапезата си кайма или пилешко месо.", "date": "2018.06.24", "title": "Ядем по-евтини краставици и домати"}
{"url": "https://www.monitor.bg:443/bg/a/view/pavlova-se-otchita-za-predsedatelstvoto-zakrivat-go-s-izlojba-i-koncert-103499", "text": "Ресорният министър Лиляна Павлова ще се отчете за края на БГ председателството. В тази връзка в сряда от ведомството организизрат дискусия в НДК, на която ще се представят постиженията и постигнатото през последните шест месеца. Ще бъдат представени и последни социологически данни за нагласите и оценките на българите. Малко преди това пък Павлова ще открие изложба с посланията на евролидерите, написани след неформалната вечеря в София през май. Изложбата е подредена в Националната галерия. Вечерта на 27 -ми в зала 1 на НДК пък ще прозвучи Симфония № 8 на Густав Малер, изпълнена от над 400 музиканти на сцената. По време на официалната церемония ще предадем и щафетата на следващото Австрийско председателство, съобщават от ведомството. На 30 юни пък ще бъде закрито детското БГ председателството, като в НДК отново ще се съберат над 300 ученици от цялата страна за „уникален тех ден“, през който те ще могат да се забавляват и учат факти за Европа в създадените за тях специални работилници. В неделя – на 1 юли ще има концерт на открито в парка зад НДК, където формацията на Теодосий Спасов ще забавляват публиката с „Музиката на Западните Балкани“.", "date": "2018.06.24", "title": "Павлова се отчита за председателството, закриват го с изложба и концерт"}
{"url": "https://www.monitor.bg:443/bg/a/view/evrokomisarjat-po-migracijata-dejstvashtite-pravila-za-priemane-na-bejanci-v-es-sa-myrtvi-103491", "text": "Действащите правила за миграцията \"са мъртви\". Това заяви еврокомисарят по миграцията Димитрис Аврамопулос в навечерието на свиканата от председателя на Европейската комисия Жан-Клод Юнкер среща за миграцията в Брюксел. На нея 16 държавни и правителствени ръководители от ЕС ще се запознаят с предложения за решения по въпроса за миграцията. Според Аврамопулос целият европейски проект е под заплаха, а не само Шенген. В същия дух е и изказването на италианският външен министър Енцо Моаверо-Миланези пред „Месаджеро“. Разногласията между страните от ЕС по въпроса за миграцията заплашват съюза с разединение и затваряне на границите, заяви той. посочва Моаверо-Миланези. Италианският външен министър отбелязва, че много европейски страни де факто вече затварят границите. \"Ако всички започнат да затварят границите си, свободата на Шенгенската зона ще бъде ограничена, което крайно негативно ще се отрази на тези, които пътешестват, работят, учат и в крайна сметка ще пострада и общия пазар\", смята Моаверо-Миланези. По думите на италианския първи дипломат намирането на решение е сложно, но възможно. Той повтори позицията на Италия, която иска отмяна на Дъблинския регламент, според който държавите от ЕС, където мигрантите са пристигнали първоначално, следва да разглеждат молбите им за убежище. Освен това Рим предлага създаване на центрове за приемане на мигранти в страните, от които са тръгнали и в транзитните държави /в Африка/, където да се прави оценка на статуса на търсещите убежище в Европа. Министърът напомня, че 93 процента от пристигащите в Италия са икономически имигранти и не попадат под статуса на бежанци. В Брюксел участниците се очаква да се обединят около виждането за общи действия в навечерието на Европейския съвет в края на следващата седмица. Не се предвижда да бъде утвърден заключителен документ, но ЕК представи предварително няколко идеи - обособяване и поддържане на лагери за мигранти извън ЕС, подкрепа за държавите по външните граници на Общността да връщат незаконните мигранти, създаване на европейска гранична полиция. Германия, по чието настояване бе свикана срещата, е в политическа криза заради подхода към мигрантите. Коалиционни партньори на канцлера Ангела Меркел настояват мигрантите, пристигнали в Германия, но регистрирани преди това в друга държава от ЕС, да бъдат връщани там, където данните им са били взети. Съществува предложение държавите от ЕС, които следва по този начин да приемат обратно мигранти, да получават за това средства. Процесът на договаряне на единен подход продължава вече пет поредни шестмесечни председателства на Съвета на ЕС. В рамките на българското председателство бяха изложени идеи за установяването на механизъм в случаи на миграционни кризи, който да се задейства автоматично и да отчита възможностите на отделните страни от ЕС да посрещат мигранти. С тези нови правила би следвало да се променят досегашните изисквания мигрантите да подлежат на връщане в страната, през която са навлезли в ЕС. Предвижда се да отпаднат възможностите мигрантите да си избират къде да поискат убежище, както и да се движат свободно из Европа в очакване на решение по внесените молби за закрила.", "date": "2018.06.24", "title": "Еврокомисарят по миграцията: Действащите правила за приемане на бежанци в ЕС са мъртви "}
{"url": "https://www.monitor.bg:443/bg/a/view/kit-haringtyn-i-rouz-lesli-si-kazaha-da-103490", "text": "Актьорите Кит Харингтън и Роуз Лесли, чиято звезда изгря именно с участието им в кървавата сага \"Игра на тронове\", си казаха заветното „да“ този уикенд. Двамата се врекоха във вечна вярност на церемония в Абърдийн. Влюбените бяха посрещнати пред църквата „Райн“ с конфети и цветни листа от гостите на събитието. Приемът продължи в замък Уордхил, който е собственост на бащата на Роуз - Себастиан Лесли. „Много сме развълнувани от сватбата на Роуз и Кит. Днес е страхотен ден!“, коментира повода тъстът на екранния Джон Сноу. Сред гостите на сватбената церемония бяха някои от колегите им и близки приятели Емилия Клар, Питър Динклидж, Софи Търнър, Мейзи Уилямс и др.  Искрата между Харингтън и Лесли пламна по време на снимките на втори сезон на „Игра на тронове“. Кит неведнъж споделя, че чаровната червенокоска постъпила с него точно така, както в сериала дивачката Игрит открадна сърцето на нищо незнаещия Джон Сноу. Последният – осми, сезон на „Игра на тронове“ ще се завърти по HBO догодина. Лесли вече не е част от актьорското семейство на сагата. След финала на поредицата пък Харингтън се зарече, че ще се раздели с косата и брадата си с цел да бъде по-малко разпознаваем.", "date": "2018.06.24", "title": "Кит Харингтън и Роуз Лесли си казаха „да“ "}
{"url": "https://www.monitor.bg:443/bg/a/view/obraha-nasko-mesechkov-dokato-spi-103493", "text": "Хореографът Атанас Месечков, когото по-паметливите зрители помнят от дните му в риалити формати като Dancing Stars и VIP Dance, стана жертва на крадци. Инцидентът се случил преди близо две седмици, като нежеланите гости се промъкнали в дома на танцьора, докато той и семейството му спали. Факта, че са обрани, те разбират едва на следващата сутрин. Бандитите са се домогнали до техника, пари, дрехи и други лични вещи на Месечков и близките му.       категоричен е пред Нова тв той. Наско, който послужи като личен треньор на Яна Маринова за ролята й на салса богиня, разнообразяваща живота си на учителка с танци в „Привличане“, допълва, че дребните престъпни групи в района са известни. „Не могат да ги хванат, защото няма улики“, обяснява танцьорът. В нощта на кражбата бандитите са влезли в семейната му къща през прозорците. Интересен факт е, че около постройката са разположени няколко охранителни камери. Това обаче не попречило на крадците, като освен дома на Месечков, обрали и този на съседите му. След случая пък, Наско признава, че будува през нощта, за да наблюдава камерите. Припомняме, че само преди няколко дни той и съпругата му Кремена кръстиха дъщеричката си Айлин. Момиченцето се роди през миналия октомври, малко повече от година, след като родителите му се разходиха до олтара. Наско и Кремена вече правят и нея съпричастна към своето хоби – пътуването, като не пропускат възможност да взимат малката със себе си на всяка екскурзия. Тази година Месечков се разписа като продуцент на първото си онлайн предаване. Риалити шоуто носеше името Dancelikeastar, а епизодите могат да бъдат гледани в YouTube. В момента текат кастингите за втория сезон на предаването. Новите епизоди се очаква да направят премиерата си през септември.", "date": "2018.06.24", "title": "Обраха Наско Месечков докато спи"}
{"url": "https://www.monitor.bg:443/bg/a/view/prochuta-londonska-galerija-s-izlojba-na-vejdi-rashidov-103494", "text": "Изложба на Вежди Рашидов се открива в прочутата лондонска галерия „Галиарди“ на 10 юли. Тя е по покана на ръководството на това изключително престижно пространство за изкуство в Европа. Българският скулптор, който има над 50 самостоятелни експозиции в целия свят, ще представи в „Галиарди“ 44 свои пластики и рисунки. За събитието е подготвен специален луксозен каталог, който излиза от печат до няколко дни. Галерията ще пусне и специален сайт, посветен на творчеството на Вежди Рашидов. За всеки арт творец е чест да бъде избран от „Галиарди“, където излагат над сто международно признати художници, показвали творбите си в някои от най-големите музеи в света. Сред имената, присъствали там, са Анди Уорхол, Хенри Мур, Деймиън Хърст, Оскар Кокошка, Джорджо де Кирико, Раул Дюфи и още редица авторитети на нашето съвремие. А клиенти на галерията са кралски фамилии от цял свят, международни организации, известни колекционери и меценати, банки. Интересът към изложбата на Рашидов в Лондон е много голям. В Международната конфедерация на критиците на изкуството окачествяват творчеството му като забележително. Ето какво пише в статията си „Свободата на формата“ Тимъти Уарингтън: „Вежди Рашидов е изключително талантлив художник, който се специализира в създаването на силно въздействащи скулптури и който продължава по пътя на творци като Микеланджело и Донатело. Той създава експресивни и експериментални рисунки и картини, които са забележителни произведения на изкуството, наситени с талант, майсторство и интелектуална енергия... Вежди Рашидов е творец със задълбочено разбиране за културата и света, притежаващ дарбата да изразява и разказва чрез образи нови идеи и мисли.“  ", "date": "2018.06.24", "title": "Прочута лондонска галерия с изложба на Вежди Рашидов"}
{"url": "https://www.monitor.bg:443/bg/a/view/bum-na-varicela-i-skarlatina-v-stranata-103495", "text": "Бум на варицела и скарлатина отбелязват епидемиолозите в страната, показват данни на регионалните здравни инспекции. Макар и заболяването да се проявява целогодишно, сборните групи в детските градини и заниженият санитарен контрол определено допринасят за нарастналия брой на инфектираните, съобщиха педиатри. Обикновено, при шарките има леко покачване на заболеваемостт през пролетта, поясниха те. В детските инфекциозни отделения преобладават пациентите с варицела и скарлатина, по-малко са тези с паротит. Най-много са заразените в София, Варна и Пловдив. От общо 132 дихателни инфекции, регистрирани в Столичната регионална здравна инспекция в София за петте работни дни на миналата седмица, 88 са с шарка. 74 са случаите на варицела, със скарлатина са регистрирани 12, а 2 други с паротит. За същото време във Варна случаите на скарлатина са 27, а тези с варицела – 31. В Пловдив само до преди две седмици заразите са били най-много – 60 случая на варицела и в от скарлатина. Прези последните седем дни обаче те са започнали да намаляват, отчитат от Регионалната здравна инспекция. Там те вече са съответно 39 и 13. Подобна е ситуацията и в останалите региони на страната. Педиатри предполагат, че една от причините са сборните групи в детските ясли и градини през лятото, където според тях санитарният контрол не е достатъчен. Към причините е и тази, че в страната ни няма ваксина срещу варицела, тъй като медикаментът не е регистриран. В Европейския съюз тя е залегнала в имунизационните календари. Нашата страна е единствената държава в ЕС, в която ваксината не е регистрирана. Родителите обаче не могат да я внесат за децата си от Гърция, Румъния и дори от Македония, където тя се продава. Ваксината е жива и е на специален транспортен режим, коментира доц. Атанас Мангъров, завеждащ детското отделение в Инфекциозната болница в София. Слагат се две дози и педиатри не биха се наели да я поставят, след като не са наясно как тя е доставена и съхранявана. Между 30 000 и 40 000 пипват болестта у нас всяка година. Повечето от тях са децата. Усложненията до които може да се достигне при неправилно лечение са варицелен енцефалит в мозъка, от какъвто почина момченце през зимата и редица белодробни заболявания, включително и вътрешни абцеси. Напълно възможно е ваксината срещу варицела да залегне в имунизационния календар в България от следващата година, каза преди броени дни главният здравен инспектор д-р Ангел Кунчев.      ", "date": "2018.06.24", "title": "Бум на варицела и скарлатина в страната "}
{"url": "https://www.monitor.bg:443/bg/a/view/vensan-vinel-vsichko-dylja-na-moite-frenski-roditeli-na-truda-i-kysmeta-si-kakto-i-na-talanta-si-103480", "text": "„Всичко дължа на моите френски родители, на труда и късмета си, както и на таланта си!“ – това каза вчера 22-годишния българин от Париж Венсан Винел преди да излезе на сцената. Знам само, че когато съм бил на три години съм осиновен от Дом за сираци в Свиленград.  В книгата, в този дом съм бил записан с името Сидер, друго нищо не знам за българското си потекло, За пети път съм в България, последния присъствах във Варна на премиерата на първата ми книга “Да излезеш от сянката“,  каза френската звезда от „Гласът на Франция - 2017”. После се качи на сцената и седна зад пианото, за да забавлява близо 30 000 свои почитатели, дошли не само от цяла България, но и от Гърция, Македония, Сърбия, Румъния, даже и от Франция. Близо 2 часа Венсан пя в благоевградския парк „Македония“ и не се уморяваше да повтаря между песните си: „България, обичам ви! Пред всички той обеща на следващата среща да е научил български език.    Във втората заключителна вечер на фестивала за френска музика “Frankofollies. Blagoevgrad” на сцената се изявиха още атрактивните „Les animaux sauvages“, румънката Инна и Maitre Gims. В първата вечер на сцената се качиха изпълнителката с нежен глас  и  завладяващо излъчване Айо. Тя пя песни от посления си албум, както и някои от най-популярните си хитове. На сцената излезе и Ройшин Мърфи.  Ексцентричната, гласовита певица предостави на публиката незабравимо изживяване.  В музикалното приключение в Благоевград  се включи и DJ Aslove.  той забавлява и раздвижи  гостите на събитието с миксове на известни парчета , които звучаха от пулта му. Програмата на първата вечер на фестивала завърши DJ Feder със страхотно музикално и визуално шоу. Разпознаваемият диджей създаде изключителна атмосфера и контакт с публиката.         Изданието на „Francofolies“ в Благоевград е под лиценза на най- големия световен фестивал за съвременна франкофонска музика Les Francofolies.    Много емоции, интересни забавления, базари, инсталации и игри предложи община Благоевград в съпътстващата програма за “Francofolies. Благоевград”2018. Пред МОЛ „Ларго“ беше разположен Информационен-туристически център. На шатрата се предлагаха тематични гривни, тениски, значки и карти,  сувенири с логото на фестивала.  Забавни творчески ателиета на Фондация „Easy Art“ радваха малки и големи жители и гости на Благоевград през двата дни на фестивала.  Шатрите се намираха в градинката пред хотел „Монте Кристо“, където децата изработваха най-различни неща, свързани с Франция. Програмата включваше работилници по архитектура с изработка на 3D модели на Айфеловата кула и Триумфалната арка, работилнички за бижута в цветовете на френското знаме, за мода от времето на Луи XIV, за изработка на принтове със символите на Франция, които могат да се правят както върху хартия, така и върху донесени от посетителите тениски. За спомен от фестивала всеки желаещ си направи свой франкофонски магнит, а на ръката си написа името на Francofolies с къна.  Фотографска изложба с  кадри от всички концерти на българското издание на “Francofolies” е подредена пред Stage Bar.", "date": "2018.06.24", "title": "Венсан Винел: „Всичко дължа на моите френски родители, на труда и късмета си, както и на таланта си!“"}
{"url": "https://www.monitor.bg:443/bg/a/view/pytuvaneto-do-moreto-s-15-lv-po-skypo-103497", "text": "Средно с около 15 лева по-скъпо ще ни излезе пътят до морето и обратно с автомобил това лято в сравнение с миналия юни, изчисляват от Съюза на българските автомобилисти (СБА). Ако сравняваме пък цените от миналия сезон, ще видим, че и тогава в началото на лятото на 2017 г. е имало скок и горивото ни е излизало отново с 15-ина лева по-скъпо в сравнение с юни на предходната 2016 г. Сметките показват, че над 126 лв. ще ни струва пътуването от София до Бургас и обратно при среден разход от 7 л/км. Изчислението е направено при цена от 2,26 лв. за литър обикновен бензин. Миналата година по това време обаче цената на бензина е била 2,02 лв. за литър, показа справка на „Монитор“ в сайта fuelo.net. С цели 30 стотинки е поскъпнал и дезелът за дванадесет месеца – от 1,98 лв. през юни 2017 г. на 2,28 лв. Най-изгодно ще излезе пътуването на газ, тъй като в момента цената на пропан-бутана е 1,01 лв., а поскъпването спрямо миналата година е само с 4 стотинки. Само в последния месец цените на бензина и дизела са се увеличили с около 0,06 лв. Според експертите скокът се дължи на по-скъпия пeтpoл нa мeждyнapoднитe пaзapи от март досега. Към онзи момент литъp oт нaй-мacoвoтo гopивo у нас e струвал средно 2,08 лeва. Последва ново поскъпване на международните пазари. Днешните ценови висоти дължим обаче не само на скока на стойността на петрола, но и вероятно на по-голямото потребление. Тези, които пък смятат да отмарят в Гърция, е добре да заредят догоре резервоарите у нас, тъй като в южната ни съседка горивото излиза твърде солено, съветват от СБА. В Европа най-скъпият бензин се продава в Холандия - 3,46 лв., а дизелът струва 2,85 лв. Следват Гърция (А-95 - 3,32 лв., дизел - 2,98 лв.), Италия (А-95 - 3,30 лв., дизел - 3,05 лв.) и Португалия (А-95 - 3,26 лв., дизел - 2,85 лв.).", "date": "2018.06.24", "title": "Пътуването до морето с 15 лв. по-скъпо"}
{"url": "https://www.monitor.bg:443/bg/a/view/600-firmi-naeli-rabotnici-ot-strani-izvyn-es-103498", "text": "Над 600 работодатели са наели сезонни работници от страни извън Европейския съюз (ЕС). Според данните до средата на юни в Инспекцията по труда във Варна са подадени над 600 уведомления от работодатели, назначили служители от трети страни. Очакванията са, че до началото на юли броят на чуждия персонал по морето ще скочи двойно. Павлин Коцев, председател на Варненската асоциация на ресторантьорите и хотелиерите и главен мениджър на верига хотели заяви, че процентите на чуждоговорящите служители във ваканционните комплекси са в порядъка от 20-25%, а в някои хотели до 50 на сто. Българските кадри в туризма обаче са с приоритет, казват работодателите, но са доволни и от сезонните работници, които пристигат от Украйна и Молдова. „Те идват точно в месеците, които са най-натоварени и имаме най-голяма нужда от тях“, заявява Коцев. За първа година в България са студентките Александра, Анастасия и Виктория. Работят като камериерки и са доволни, че са тук. „Ние пристигнахме с визи за три месеца да работим и да почиваме също“, казва едно от момичетата. Инспекцията по труда във Варна също отчита сериозен интерес от страна на бизнеса към сезонните работници от чужбина. И ако в предходни години са констатирани нарушения и са налагани санкции за липса на работни виза, сега работодателите са изрядни. „Тази година работодателите, които ние сме санкционирали миналата година още от преди месец поискаха, уведомиха ни при нас, че са наели такива работници“, категоричен е Иван Иванов, директор на Инспекцията по труда във Варна. От ведомството обаче предупреждават, че санкциите за нарушителите са повече от сериозни. За работодателите те могат да стигнат до 30 000 лева. Глоби се налагат и на работещите у нас чужденци, ако нямат съответните документи.", "date": "2018.06.24", "title": "600 фирми наели работници от страни извън ЕС"}
{"url": "https://www.monitor.bg:443/bg/a/view/100-godishen-ubilej-otpraznuva-baba-ot-selo-trud-ima-kryvno-kato-kosmonavt-103483", "text": "100-годишен юбилей отпразнува Цветана Гуджева от пловдивското село Труд и получи, като подарък, огромна кошница с плодове, бяло и червено вино от кмета на община „Марица” Димитър Иванов, съобщиха от общинската администрация. Баба Цветана пък се похвали, че няма никакви болежки, а в болница е стъпвала само веднъж в живота си - за профилактичен преглед. Кръвното й налягане е като на космонавт – 120 на 80. „Твоят празник е събитие за община „Марица“ - ти си един от хората, с които се гордеем. Нека да си свежа като този букет цветя и още дълги години да се радваш на близките си и да гледаш внуци и правнуци!“, пожела кметът на баба Цветана.  Той я зарадва и с книги за любимата й баба Ванга. „Разбрах, че много уважаваш и обичаш баба Ванга, затова съм ти избрал две книги за нея”, каза Иванов. Кметът на с. Труд Красимир Минков, който също бе гост на празника, подари на рожденичката кошница с плодове, букет и икона на Света Богородица. „Започнах да печеля пари още на 5 години - помагах при отглеждането на буби в селската църква”, разказа столетничката. Когато получила възнаграждението за труда си, тя била изключително развълнувана, защото за пръв път виждала толкова пари накуп. „Веднага изтичах при майка ми да й покажа колко банкноти имам”, спомня си тя. На 17 години тя и 14-годишният й брат остават без баща и започват работа на полето, за да помагат на семейството. Цял живот баба Цветана се занимава със земеделие. Тя има 3 деца – дъщеря и двама сина, единият от които е починал преди 2 години. Не спира да работи до 65 години, когато остава вкъщи, за да гледа шестте си внука и девет правнука. Столетничката си хапва от всичко с апетит, но най-много обича сладкиши, като любими са й едновремешните лимонови резенки. Тя почти не пие алкохол - единствено по чаша мента по празници. Възрастната жена, родена и живяла в къщата си в село Труд, където чества и 100-годишния си юбилей, не гледа телевизия. Почти през целия ден чете книги и вестници, често посещава и библиотеката в читалището. Изобщо не ползва очилата си, които са й от 50 години и предпочита да чете на двора, на естествена дневна светлина. Баба Цветана спазва стриктно Коледните и Великденските пости, както и тези в сряда и събота. Помни имената и рождените дати на всичките си близки. Позитивната нагласа и вярата в Бога са нещата, които винаги са й помагали да преодолява и най-трудните предизвикателства в живота.", "date": "2018.06.24", "title": "100-годишен юбилей отпразнува баба от село Труд, има кръвно като космонавт"}
{"url": "https://www.monitor.bg:443/bg/a/view/izgoniha-sara-sandyrs-ot-restorant-103481", "text": "Говорителката на Белия дом Сара Сандърс обяви, че не е била допусната в ресторант във Вирджиния, защото работела за президента Доналд Тръмп, съобщават американските медии. Сандърс съобщи в \"Туитър\" за инцидента в малък ресторант в Лексингтън, щата Вирджиния, на около 300 км югозападно от Вашингтон. Собственичката на ресторанта й казала \"да напусне, защото работи за президента на САЩ. „Аз учтиво си тръгнах\", пише Сандърс, допълвайки: \"Нейните действия казват много повече за нея, отколкото за мен. Винаги правя всичко възможно, за да се отнасям към хората, включително с тези, с които не съм съгласна, с уважение и ще продължа да го правя.\" На 14 юни тя скастри репортер на Си Ен Ен по време на пресконференция в Белия дом, след като той е попитал за морала на една вече отхвърлена политика за разделяне на семействата на имигранти на границата с Мексико.  ", "date": "2018.06.24", "title": "Изгониха Сара Сандърс от ресторант "}
{"url": "https://www.monitor.bg:443/bg/a/view/lyvovete-specheliha-pyrvija-mach-ot-boksovata-liga-103488", "text": "Отборът на „Лъвовете“ спечели с 5-4 победи срещу „Хановете“ в първия мач от Националната боксова лига Ефбет, който се проведе в плевенския театър в събота вечерта. Успехът бе изкован в последните две срещи от гала вечерта, когато на ринга се качиха най-тежките състезатели от двата отбора. Александър Георгиев спечели с 3:0 съдийски гласа срещу Рангел Станоев в кат. +91 кг, а после и Радослав Панталеев не остави никакви шансове на Иван Мечков при 91-килограмовите, за да донесат крайния успех за водения от Жоел-Солер Арате тим на „Лъвовете“. Даниел Асенов победи също с 3:0 Тинко Банабаков в кат. до 52 кг, а по-малкият му брат Боян отказа в третия рунд Дянко Андонов при 56-килограмовите. В мача на професионалистите Йосиф Панов зарадва местните фенове с победа над руския боксьор Константин Александров в категория Super Middleweight (76,205 кг). Победителите в отделните мачове от Лигата си тръгнаха с по 500 лв. премия от наградния фонд, а загубилите – с по 200 лв. Освен това те донесоха съответно по 70 и 40 т. за своите клубове. Вторият кръг от Национална боксова лига Ефбет ще се проведе през октомври, когато ще се включи и третият тим в надпреварата. 56 кг: Дянко Андонов – Боян Асенов – победа за Асенов с прекратяване в третия рунд 64 кг: Христо Златев – Янко Илиев – 3:0 75 кг: Павлин Спасов – Георги Донков – 0:3 81 кг: Пламен Петков – Виктор Николов - 3:0 69 кг: Николай Коев – Петър Драганов – 3:0 60 кг: Кирил Русинов – Катин Асенов – 3:0 52 кг: Тинко Банабаков – Даниел Асенов – 0:3 + 91 кг: Рангел Станоев – Александър Георгиев – 0:3 91 кг: Иван Мечков – Радослав Панталеев – 0:3 Краен резултат Ханове – Лъвове 4:5 Треньори: Жоел-Солер Арате (Лъвове), Валентин Поптолев (Ханове).", "date": "2018.06.24", "title": "„Лъвовете“ спечелиха първия мач от боксовата лига"}
{"url": "https://www.monitor.bg:443/bg/a/view/bashtata-na-djako-postypi-v-bolnica-103482", "text": "Бащата на поп легендите Майкъл Джексън и Джанет Джексън – Джо, бе хоспитализиран с последен стадий рак на панкреаса. Това съобщиха пред TMZ източници, близки до семейството. 89-годишният Джексън се е борил от известно време с болестта, която според прогнозите на лекарите, е неизлечима. „За мен е чест да бъда припозната като човек, който има положително влияние върху останалите хора. Аз самата съм силно повлияна от добрия пример на моите близки. Майка ми ме отгледа с невероятна обич. Баща ми, невероятният ми баща, ме мотивира да бъда най-добрата версия на себе си“, каза в благодарствена реч часове след хоспитализирането на Джо Джексън, дъщеря му Джанет. Тя бе отличена с първата награда за влиятелни личности на наградите Radio Disney Music Awards. Припомняме, че Джексън-старши бе продуцент на групата Jackson Five, създадена от синовете му Джеки, Тито и Джермън, като създаде и собствена звукозаписна компания Ivory Tower International Record. Той служи и като продуцент на сина си Майкъл Джексън, след като той започна самостоятелната си кариера.  ", "date": "2018.06.24", "title": "Бащата на Джако постъпи в болница"}
{"url": "https://www.monitor.bg:443/bg/a/view/sauditska-princesa-podkara-kola-v-rijad-103484", "text": "Саудитската принцеса Рим Алуалид бин Талал стана една от първите жени в страната, възползвали се от даденото им от краля право да шофират, като се разходи по улиците на Рияд, съобщи баща й - принцът милиардер Алуалид бин Талал в Туитър. \"Най-накрая! За пръв път дъщеря ми Рим вози мен и внуците по улиците на Рияд\", гласи неговият коментар към двуминутния запис на съвместното пътуване. Племенникът на крал Салман бин Абдул Азиз Ал Сауд публикува на официалния си сайт открито писмо, в което подкрепи решението на ръководството да позволи на жените да седнат зад волана. Принц Алуалид бин Талал подчерта, че отмяната на забраната е важна за обществото и икономиката на Саудитска Арабия. В полунощ, след падането на забраната, хиляди жителки на Саудитска Арабия се качиха за първи път на собствените си автомобили. До днес Саудитска Арабия беше единствената страна в света, където жените нямаха разрешение да шофират и подлежаха на наказание, ако го правят. На 26 септември миналата година кралят подписа указ, даващ на жените право да получават шофьорски книжки наравно с мъжете. В началото на юни властите започнаха да издават книжките. Освен това беше приет закон, защитаващ правата на шофьорките и целящ да предотврати сексуален тормоз. Обявеният през септември указ е част от плана за модернизация на страната на саудитския престолонаследник принц Мохамед бин Салман, отбелязва Франс прес, посочвайки, че забраната жените да шофират беше станала символ на подчинения статут на саудитките и беше порицавана по цял свят. Очаква се до 2020 г. около 3 милиона жени да получат шофьорски книжки и да започнат да кормуват, според консултантската фирма ПрайсуотърхаузКупърс. Някои от саудитките се учат да карат дори мотоциклети \"Харли Дейвидсън\" - нещо немислимо преди година. Консерваторите използваха в продължение на десетилетия строга интерпретация на исляма, оправдавайки забраната жените да шофират. Някои от тях заявиха дори, че жените не са достатъчно интелигентни за тази дейност. Много жени обаче се опасяват, че ще останат мишени на консерваторите в страна, където мъжете имат статут на \"настойници\" и вземат решения вместо тях. Саудитките трябва да излизат забулени и не могат да пътуват, да учат или да работят без разрешението на съпруга си или на мъж от семейството им. Те не могат и да посещават сами ресторанти. През 90-те години при първата кампания да се даде на жените право да шофират, тези от тях, които застанаха зад волана в столицата Рияд бяха изложени на сурово порицание и им беше забранено да пътуват в чужбина за една година. Ултраконсерваторите отдавна предупреждават, че ако жените получат правото да шофират, ще бъдат изложени на сексуален тормоз и може да се стигне до прегрешения, припомня Асошиейтед прес.", "date": "2018.06.24", "title": "Саудитска принцеса подкара кола в Рияд "}
{"url": "https://www.monitor.bg:443/bg/a/view/marija-zapozna-maraja-s-gadjeto-103486", "text": "Фолкдивата Мария е запознала дъщеря си Марая с новия мъж до себе си. Изпълнителката на „Червения картон“ има връзка с български бизнесмен, установил се във Великобритания. Затова и през последните четири месеца певицата често пътува между България и Англия. „Чувствам се много добре, много обичам човека до мен, и това си личи. Той е един изключителен мъж като интелект, много е близък като години до мен, естествено аз изглеждам мъничка и крехка до него. Много е възпитан, от прекрасно семейство е и погледа ни към живота е един и същ, а и той като мен е абсолютен работохолик, така че се допълваме някак“, категорична е Мария. Именно сигурността й у новата си любов била и причина за решението на звездата да запознае единствената си наследница с него. Междувременно само преди броени дни Мария изненада феновете си с ново парче. То носи името „Чувал ли си за такива“, а във видеото певицата разгорещява страстите с визия, взаимствана от „Спасители на плажа“. Клипът е дело на Павлин Иванов-Башмоушън и е заснето на слънчевите острови на Гърция. Песента е по музика на Филип Младенович и Предраг Милкович, текст на Петя Радева и аранжимент на Калин Димитров.", "date": "2018.06.24", "title": "Мария запозна Марая с гаджето"}
{"url": "https://www.monitor.bg:443/bg/a/view/gerb-kym-ninova-njama-tajni-razgovori-za-migrantite-103487", "text": "Няма тайни преговори за мигрантите, Корнелия Нинов спекулира. Това коментира вътрешният министър Валентин Радев на извънреден брифинг в централата на ГЕРБ. Повод се оказа изказването на лидера на БСП Корнелия Нинова, която отново нападна кабинета за миграните и обвини премиера Бойко Борисов, че ги възприема като средство за подобряване на демографията ни. Причината пък е днешната неформална среща в Брюксел, която свика шефът на ЕК Жан-Клод Юнкер, на която присъства Борисов и  трябва да се обсъдят именно проблемите с миграните. учуди се Радев и увери, че няма да се подписват никакви документи. Радев припомни и позицията, която ще защитава Борисов пред останалите евролидери – за т.нар. „хот – спотове“ извън Европа, като и за затваряне и опазване на цялата външна граница на ЕС. \"Ние казваме затваряне на границата, те ни се подиграват. Не означава буквално.“, каза Радев и уточни, че става дума Европа да не се сепарира вътре, а със всички страни да се пазят по-добре границите. По думите му едва сега Европа е узряла за това и припомни, че Фронтекст ще се увеличи с 10 000 души. Радев изтъкна, че трябва да се прави разлика между бежанци, бягащи от войната и икономически мигранти.  „Затваряме границите и всики през КПП-та. Тези, които влезнат вътре – по двата режима убежище и международна закрила им даваме. Всички останали обратно на самолете и там откъдето са дошли“, описа ситуацията той. По думите му мигрантите трябва да стоят в тези изнесени центрове – дали в Нигер, Чад или Либия за тези, които идват от Африка или пък в Турция. „Ние не отиваме с никого да се договаряме. Защо се опитват пак да внушават.“, каза още Радев. МВР шефът обясни още, че вече са усвоени 75% от средствата, които бяха отпуснати в размер на 160 млн. евро за оградата с Турция. По думите му, ГЕРБ създавали правила, а БСП ги рушали и заподозря като мотив за изказванията им някаква форма на завист. защото се справяме добре с проблема с мигрантите, каза на свой ред пък шефът на правната комисия Данаил Кирилов. Той увери, че бежанските лагери в България са празни и това е в резултат на политиката, която води правителството на ГЕРБ. Благодари на премиера Бойко Борисов, че в петък е реагирал на провокацията в пленарна зала и на скандалното поведение, което е афиширала опозицията. \"Ясно е, че срещата в днешния ден е координационна, че няма да се поемат правни ангажименти, а ще се консултират и консолидират позиции, т.е. че ще се преговаря по ключови проблеми в този въпрос\", каза Кирилов.  „Какво правим, ако влязат у нас толкова мигранти, колкото са в Гърция? Ние не сме зверове тук”, каза пък Радев относно искането на Нинова част от постановление 208 да бъде променено, с което са дават социални и здравни осигуровки на бежанците. Радев засегна и темата за битовата престъпност, след като тя бе коментирана от лидера на БСП. В изказването ѝ МВР трябвало да назначи 6 000 полицаи във всички малки населени места.\"Няма такова нещо. За никакви 6 000 полицаи не сме говорили\", заяви Радев и обясни, че ставало дума само за 1000 униформени служители на полицията и жандармерията.\"Ние сме назначили 1 700. От тях са напуснали около 600, т. е. пак сме над 1000, уточни той. По думите му направени са 3000 проверки, а към тези групи са постъпили над 430 сигнала за престъпления. „Тази система работи\", увери Радев. \"Ние създаваме само правила - и това трябва да го знаете\", настоя Радев по повод твърдението на Нинова, че МВР и изобщо ГЕРБ се оттегля от сигурността. Относно вота на недоверие по темата сигурност и предстоящият дебат във вторник, Радев заяви, че единственият резултат, който очаква, е, че по време на вота ще имат възможност да кажат истината. \"Това е най-голямата полза за мен лично - да се чуе истината\", категоричен бе Радев.      ", "date": "2018.06.24", "title": "ГЕРБ към Нинова: Няма тайни разговори за мигрантите"}
{"url": "https://www.monitor.bg:443/bg/a/view/ustrojstvo-kombinira-inteligenten-visokogovoritel-i-saundbar-102874", "text": "Експертите в безжичните аудио системи, Sonos стартираха продажбата най-новото си устройство, Sonos Beam. Създаден специално за всекидневната и с интегрирана функционалност на Amazon Alexa, новото устройство комбинира функциите на интелигентен високоговорител и саундбар в едно. Sonos потвърди ангажимента си да направи платформата си възможно най-отворена, като вече може да възпроизвежда музика от Google Play Music, Spotify, Apple Music, Deezer и други, а скоро Beam ще поддържа и „допълнителни гласови асистенти”.     Потребителите получават Alexa, както и всички нейни функции, като прогноза за времето, напомняния за закупуване на хранителни продукти и ще могат да използват гласа си, за да контролират телевизора си, ако разполага с навлизащия HDMI ARC (Audio Return Channel) стандарт. Това дава на устройството силата да действа като напълно функционално дистанционно управление, което може да променя силата на звука, да включва и изключва устройството и други.  Освен вградените функции, разбира се, възпроизвежда и звук. Това устройство е по-малко и по-евтино от Sonos Playbase, предишният високоговорител за хола, на компанията, така че ако цифровите асистенти са без значение, Playbase все пак може да бъде по-добър избор, по отношение качеството на звука. Beam включва четири елипсовидни говорителя с пълен обхват, един високочестотен високоговорител и три пасивни радиатора, което явно придава „дълбок, топъл бас” и \"превъзходно изпълнение на средните честоти”, ако е вярно, казаното от Sonos. Говорителите на компанията обикновено са на върхово ниво, по отношение качеството на звука, така че може да се очаква същото качество. Петте линейни микрофона с далечен обсег, отговарят за разпознаване на гласовите команди. Beam е създаден да направи звука на филмите и телевизионните предавания, да звучи също толкова добре, както и музиката. Високоговорителят има функция за подобряване на говора, за да може да се чуе ясно, някой труден за чуване диалог, както и режим Night Sound, който очевидно позволява на потребителите да гледат телевизия, без да събуждат цялото домакинство. Новият говорител е по-малък, отколкото изглежда, само 65 см дълъг, 10 см дълбок и 6,9 см висок. В спецификациите, Sonos посочва, че е идеален за „малки до средни стаи”, така че може би не е подходящ избор за зали и по-големи пространства. Цената, също е по-ниска от тази, която може да се очаква за Sonos, $ 399.", "date": "2018.06.24", "title": "Устройство комбинира интелигентен високоговорител и саундбар"}
{"url": "https://www.monitor.bg:443/bg/a/view/mlado-momiche-prebi-shofior-na-taksi-v-burgas-103485", "text": "Жена клиент на такси нападна 56-годишен шофьор в Бургас. Шофьорът е с наранявания на ръката и ухото. Според него побойничката е младо момиче в добра спорта форма. Таксиметровият шофьор Димитър Киров още не може да се отърси от шока. Разказва, че младата дама се качва в таксито видимо ядосана, след като той отказва да вози приятеля ѝ, който пуши цигара. \"По пътя тя започна да ме хваща за гушата, да ме души. Започна да ме удря с юмруци... Тя беше дама може би около 167 см висока, но много силно удряше може би беше тренирала нещо\", разказва Димитър пред Bulgaria ON AIR. Докато го удря в ухото момичето завърта волана и за малко таксито се разминава с катастрофа. Димитър успява да спре до близка бензиностанция и звънне в полицията. Тогава младата дама отново го напада. Момичето му отмъква ключовете за колата. Според таксиметровия шофьор най-вероятно дамата е била дрогирана. Полицията я издирва по описание.", "date": "2018.06.24", "title": "Младо момиче преби шофьор на такси в Бургас"}
{"url": "https://www.monitor.bg:443/bg/a/view/kak-turcija-se-promenja-kakva-shte-e-novata-sistema-103479", "text": "Президентът Реджеп Тайип Ердоган победи с малък превес на противоречив референдум през април 2017 г. за разширяване на правомощията на президента. След едновременните парламентарни и президентски избори днес преходът към новата система на управление ще бъде завършен. Ето някои ключови промени: ВЕЧЕ ПРИЛОЖЕНИ: - Президентът може да принадлежи към политическа партия: През май 2017 г. Ердоган се присъедини отново към Партията на справедливостта и развитието (ПСР), чийто съосновател е. Същия месец бе преизбран за председател на партията. - Президентът има по-голямо влияние върху съдебната система: Той може да избира четирима от 13 членове на Съвета на съдиите и прокурорите (ССП), който отговаря за назначаването на съдии и прокурори, докато парламентът може да избира седем. Постоянните членове остават правосъдният министър и неговият държавен секретар, които също са избирани от президента. Съставът на ССП бе обновен през май 2017 г. При предишната система самите съдии и прокурори избираха мнозинството от 22-членния състав. - Военните съдилища бяха премахнати. ПРОМЕНИ, ВЛИЗАЩИ В СИЛА СЛЕД ЮНИ: - Турците ще гласуват в един и същи ден за президент и парламент, които ще имат петгодишен мандат. Едновременните избори увеличават вероятността партията на президента да получи мнозинство в парламента. - Президентът ще бъде държавен и правителствен глава. Постът на министър-председателя ще бъде премахнат. Президентът ще отговаря за назначаването и отстраняването на вицепрезиденти, избрани от него, министри и ръководни държавни представители. Парламентът няма право на дума. Членовете на кабинета може да не са членове на парламента. Никой, който се кандидатира за президентския пост, не може да бъде кандидат и за парламентарно място. - Президентът може да издава укази въз основа на изпълнителните си правомощия, които влизат в сила след публикуване в турския държавен вестник. Те не се нуждаят от парламентарно одобрение, за да влязат в сила. Указите ще бъдат невалидни, ако парламентът приеме закон в същата област. Президентските укази не могат да ограничават конституционните права и не могат да засягат определени положения, предвидени в закона. Законите, с изключение на проектобюджета, може да бъдат представяни единствено от парламента. - Броят на депутатите се увеличава на 600 от 550. - Нови избори може да бъдат свикани както от парламента, така и от президента, като в парламента ще е необходимо мнозинство от три пети. И в двата случая както парламентът, така и президентът се избират едновременно, независимо коя от двете страни е поискала изборите. - Има ограничение до два мандата за президентския пост. Управляващата Партия на справедливостта и развитието обаче си е осигурила вратичка: ако парламентът реши да проведе нови избори при втория мандат на президента, после президентът може да се кандидатира отново. - Броят на мандатите започва след влизането в сила на новата президентска система. Това означава, че ако Ердоган спечели изборите през юни, това ще бъде неговият първи мандат. През тази вратичка той теоретично би могъл да управлява до 2033 г. - Президентът може да бъде обвинен не само в държавна измяна, но и във всякакво друго престъпление. За да бъде отнесено това към правосъдието, е нужно мнозинство от две трети. Вариант след изборите ПОБЕДА НА ЕРДОГАН НА ПЪРВИЯ ТУР И НА ПСР Ако Реджеп Тайип Ердоган бъде избран още на първия тур и управляващата Партия на справедливостта и развитието (ПСР) спечели абсолютно мнозинство, президентът ще придобие безпрецедентни пълномощия и ще управлява еднолично. Това положение ще се запази пет години. ПРЕЗИДЕНТСКИ БАЛОТАЖ Ердоган все още ще е фаворит за краен победител, но имиджът му ще пострада. Опозицията ще получи шанс. ЕДНОЛИЧЕН РЕЖИМ? Ердоган побеждава на втория тур (вероятно Мухаррем Индже), но ако ПСР има абсолютно мнозинство, той ще съумее да преодолее удара по авторитета си. Опозицията се опасява, че в този случай също ще има еднолично управление. НЕЯСНО БЪДЕЩЕ Ердоган губи на втория тур след 16-годишно управление на неговата партия. Турция е разклатена из основи. Той е обещал, че ще уважи вота на хората, но реакцията на привържениците му не е предвидима. Страната влиза в период на нестабилност, защото Индже се е зарекъл да отмени президентската система на управление, приета на референдума м.г. ПОЛИТИЧЕСКА ПАРАЛИЗА Ердоган е преизбран, но ПСР губи мнозинството си в парламента. Новата президентска система на управление не е пригодна за такава ситуация. Ердоган може да издава укази, но парламентарното мнозинство може да ги отменя. Възможно е президентът да поеме риска да разпусне парламента и да насрочи нови избори, но и самия той ще трябва да се бори за ново преизбиране. НОВ ПРЕЗИДЕНТ И ПСР С МНОЗИНСТВО Малко вероятен вариант, който също би довел до политическа парализа. ИНДЖЕ ПРЕЗИДЕНТ И ПСР В МАЛЦИНСТВО Непредвидима е реакцията на Ердогановата електорална база. Настоящата опозиция е единна срещу Ердоган, но ако го няма, може да се разедини. Обаче ако Турция се върне към състоянието на парламентарна република (както обещава Индже), настоящите опозиционни партии ще трябва да съставят правителствена коалиция независимо от различията си.", "date": "2018.06.24", "title": "Как Турция се променя - каква ще е новата система "}
{"url": "https://www.monitor.bg:443/bg/a/view/eksplozija-v-sgrada-v-germanija-mnogo-raneni-103470", "text": "24 човека бяха ранени снощи при експлозия в жилищна сграда в западния германски град Вупертал, предаде ДПА. Четирима от ранените са в тежко състояние, съобщи говорител на полицията. На място работят много спасители. На снимки се виждат купища отломки на улицата пред сградата. Засега не е изяснено как и защо е станала експлозията, каза говорителят.", "date": "2018.06.24", "title": "Експлозия в сграда в Германия - много ранени"}
{"url": "https://www.monitor.bg:443/bg/a/view/boljari-braha-bilki-na-garga-bair-i-se-proviraha-pod-venec-za-zdrave-103477", "text": "Стотици великотърновци и гости на старата столица посрещнаха Еньовден на Самоводската чаршия. Както повеляват българските традиции, народният летен празник започна с ритуал по опушване на билките, събрани край Велико Търново тази сутрин. За целта бе организиран Еньовденски поход, стартирал с изгрева на Слънцето. Десетки се включиха в сутрешната разходка, започнала от площад „Цар Асен I” пред Царевец и продължила към Гарга баир и поляните край Арбанаси. Набраните 77 и половина вида билки, лечебни треви и растения послужиха за сплитането на огромен венец. През него преминаха стотиците жители и гости на Велико Търново, изпълнили Самоводската чаршия за празника. Поверие гласи, че който изпълни този ритуал, ще държи далеч от себе си всякакви болести и страдания през цялата година.  Празникът продължи с голямо хоро, а на място бяха представени различни рецепти за народни илачи, елексири и други продукти за тонус и добро здраве. Организатори на събитията бяха Общинската туристическа агенция „Царевград Търнов” и най-голямата група за спорт и здравословен начин на живот TurnovoRuns.", "date": "2018.06.24", "title": "Боляри браха билки на Гарга баир  и се провираха под венец за здраве"}
{"url": "https://www.monitor.bg:443/bg/a/view/kalinicite-v-asenovgrad-s-beli-tiari-na-cvetja-103478", "text": "По подобие на кралската снаха Мегън Маркъл и калиничките в Асеновград украсиха тоалетите си на Еньовден с тиари. Техните детски диадеми бяха не с диаманти и рубини, а с изкуствени бели цветя и панделки. В допълнение всяка малка булка на слънцето бе със специална празнична прическа или плитки, сплетени старателно от майките им. Роклите на калиничките блестяха с елегантност и копринен разкош, украсени с дантели, бродерии и драперии.   „Съседка подари роклята за дъщеря ми и не сме давали пари”, призна една от майките, чиято малка красавица за поредна година става калиничка в Асеновград. Според други майки обаче, ако детето няма рокля, а иска да участва в празника, то цената на тоалета е от 100 до 150 лева в зависимост от материалите и модела. 10-годишната Калина и по-малката й сестричка Вяра живеят в София, но за Еньовден и ритуала с калиничките са били специално доведени в Асеновград от майка им, която е родом от града. Празникът в Асеновград започна още в съботния ден, когато малките момиченца оставиха нишаните си в мълчана вода в Етнографската къща. Рано сутринта в неделя празникът започна с наричания на оставените нишани и с празнична литургия в храма „Св. Николай Чудотворец”. И продължи с литийно шествие на калиничките до параклиса „Св. Богородица – Въведение” и до Градския парк в Асеновград. На широките алеи до паметника на цар Иван Асен Втори кметът на Асеновград връчи грамоти на всяка калиничка и ги поздрави за празника тях и семействата им. В наши дни ритуалът в Асеновград е модернизиран, тъй като преди десетилетия калиничка можела да бъде само едно момиче от даден квартал. Тогава малки момиченца, обикновено около 3-годишни, облечени като булки, обикаляли квартала с приятелки и пеели: „Вижте нашата Калиница, колко е красива. Тя ще стане по-красива, нека ни е жива”. Традиционните за тогавашното време ветрила вече ги няма. Всяко момиченце в днешно време може да бъде калиничка, стига и то самото, а и майка му да пожелаят да участват. Днес акцентът е върху красивите рокли и прически, като някои от калиничките дори си водят кавалери. Булките на слънцето не можели да участват в ритуала повече от 3 години. Преди десетилетия обичаят се правел първо в гръцките махали на Асеновград, но днес вече е почитан празник от всички.", "date": "2018.06.24", "title": "Калиниците в Асеновград с бели тиари на цветя"}
{"url": "https://www.monitor.bg:443/bg/a/view/bridjit-nilsen-rodi-na-54-g-103471", "text": "54-годишната актриса Бриджит Нилсен роди петото си дете. Според светските таблоиди щастливото събитие се е случило в петък в Лос Анджелис. \"Радваме се да приветстваме красивата ни дъщеря в живота си. Беше дълъг път, но си струва\", каза звездата от \"Червената Соня\", цитирана от Дейли мейл. В края на май актрисата, известна и с брака си с холивудския актьор Силвестър Сталоун, съобщи в Instagram радостната вест, че 23 години след раждането на четвъртия си син отново ще става майка.", "date": "2018.06.24", "title": "Бриджит Нилсен роди на 54 г."}
{"url": "https://www.monitor.bg:443/bg/a/view/prenapisvat-gotovi-scenarii-za-mejduzvezdni-vojni-103472", "text": "Няколко готови сценария, част от сагата „Междузвездни войни“, ще претърпят драстични промени, обявиха изночници, близки до продуцентите от Lucasfilm и Disney пред The Hollywood Reporter. Причината за светкавичната преработка на историите е неубедителното представяне на „Соло: История от Междузвездни войни“ в световния боксофис. Лентата, фокусираща се върху младините на любимия на няколко поколения зрители галактически контрабандист, успя да спечели едва 350 милиона долара от билети в киносалоните. За сравнение, Rogue One (2016), който също бе част от поредицата, но встрани от официалните трилогии, спечели малко над 1 милиард долара. Филмът с участието на Фелисити Джоунс също не грабна очакваните от продуцентите овации. „Продуцентите ближат раните си след провала на „Соло“. Но няма да прекратят работата си по страничните проекти на „Междузвездни войни“. Към момента се пренаписва сценария за филма за Боба Фет“, обясняват източниците. Междувременно деветата лента, част от подновената трилогия на сагата, се очаква да направи премиерата си на 20 декември догодина.", "date": "2018.06.24", "title": "Пренаписват готови сценарии за „Междузвездни войни“"}
{"url": "https://www.monitor.bg:443/bg/a/view/silvija-petkova-ocharova-s-kokosova-salata-103475", "text": "Със салата с кокосови стърготини ще очарова гостите си актрисата Силвия Петкова в рамките на следващите епизоди на „Черешката на тортата“ през идната седмица. Звездата от „Под прикритие“ ще посрещне у дома музикантите Нора Караиванова и Краси Тодоров, актьора Ники Станоев и тв водещата Виолета Асенова. В менюто си Петкова ще заложи и на домашно приготвена питка по стара бабина рецепта, основно ястие от пресни картофи и пиле и бисквитена торта. Актрисата ще впечатли останалите участници в шоуто и с уютната домашна атмосфера, в която ще позиционира вечерята, както и с нестандартна изненада. Таратор от авокадо пък ще опитат звездите от „Черешката на тортата“ под любезното домакинство на Станоев. Актьорът признава, че обича изобилието от вкусове, но пази специален хранителен режим, който ще продиктува и апетитните предложения, с които ще изкушава своите гости. С какви ястия ще изненадат и останалите участници, ще разберем тази седмица в ефира на Нова тв.", "date": "2018.06.24", "title": "Силвия Петкова очарова с кокосова салата"}
{"url": "https://www.monitor.bg:443/bg/a/view/rajonnijat-policaj-spasil-zalojnichkata-na-izbjagalija-zatvornik-103476", "text": "\"Тя е спяла. Той я е хванал за ръката и я повел из къщата. Поискал и пари, питал и за хляб. Ударил я и я повел по пътя\", разказва дъщерята на жената, взета за заложник от избягалия затворник Борис Иванов, цитирана от bTV. После срещнали районният полицай, който повикал подкрепления и спасил заложничката на избягалия затворник. След като взел храна за ден – два, беглецът поискал и цигари. „Тя е започнала да му прави цигари и изтървала самия филтър. Просто е паднал от машинката и тъкмо да се наведе да го вземе, той я удря. След това я хваща и я води някъде из онези храсти”, допълни Рени.  По пътя обаче ги срещнал районният, който обхождал района пеша. Заговорил затворника, а жената успяла да даде знак. Полицаят подминал, но веднага се обадил за подкрепление. Притеснен от срещата обаче, затворникът Иванов завлякъл жертвата към близката гора. Тя се спънала и паднала, а той за да не губи време, хвърлил водата и храната и побягнал сам към слънчогледите. Жената е била заплашена, че ако не го последва, без да будят съмнение по пътя, ще я убие и ще я захвърли в тревата. Благодарна е на районния полицай, който по думите ѝ е спасил живота ѝ. Не вярва, че някога ще се отърси от стреса и ужаса, които е преживяла. Благодарение и на нейната реакция избягалият затворник беше заловен след зрелищна акция на полицията.", "date": "2018.06.24", "title": "Районният полицай спасил заложничката на избягалия затворник"}
{"url": "https://www.monitor.bg:443/bg/a/view/peugeot-308-g-ti-e-naj-byrzijat-lyv-na-pytja-103431", "text": "Обозначението GTi е от особено значение за Peugeot, тъй като именно него носят най-бързите модели на френската марка. Първият модел в спортното семейство е легендарното Peugeot 205 GTi от 1983 г., а за последвалите 35 години са произведени почти 1 милион спортни модели, носещи логото GTi. През 2015 г. беше представен най-новият спортист в гамата - Peugeot 308 GTi, а неотдавна моделът беше обновен. Още на външен вид новото Peugeot 308 GTi изглежда по-ярко и по-динамично от стандартния модел. Ще го познаете по уголемената черна радиаторна решетка и по-широкия въздухозаборник в бронята. Калниците са раздути и изглеждат по-мускулести, а фаровете са изцяло светодиодни. Каросерията се откроява с нов аеродинамичен преден спойлер, а 19-инчовите лети джанти вече са стандартни. Над задния прозорец има масивен спойлер, а триизмерните LED задни светлини са с форма на нокти на хищник. От бронята излизат две широки ауспухови тръби. Тестваният 308 GTi е с оригиналната двуцветна каросерия – червено и черно. Интериорът на Peugeot 308 GTi е подчертано спортен, но използва характерния за марката i-Cockpit, в който таблото е разположено по-високо, отколкото при повечето автомобили и воланът в горната му част частично се припокрива с показателите. В салона са съчетани кожа и алкантара, зашити с ярки червени шевове и лакирани вложки. Върху педалите и праговете има метални пластини. Воланът с три спици е компактен, като диаметърът му е само 35 см. Той е обшит с перфорирана кожа и е плосък отдолу. Яркочервеното осветление засилва спортния характер. Наклоненият централен панел е леко завъртян към водача. Над него е инсталиран голям 9,7-инчов сензорен мултимедиен дисплей, от който се контролира климатика, аудиосистемата и навигацията. Заради него са изчезнали почти всички бутони, а менюто изисква известно време за да свикнете. Спортните предни седалки поддържат добре тялото в завоите, като в същото време са впечатляващо удобни. На втория ред седалки има достатъчно пространството за краката и над главите на пътниците. Спортното Peugeot 308 GTi има просторен багажник с обем от 420 литра, а със сгънати седалки се увеличава до 1228 литра. Стандартното оборудване на Peugeot 308 GTi е богато и включва система за достъп без ключ, електрически прозорци, двузонов автоматичен климатик, Bluetooth връзка, сателитна навигация, круиз контрол, система за стабилизация, следене на налягането в гумите, система за разпознаване на пътни знаци и др. Списъкът с опции добавя камера за заден ход, преден и заден парктроник, система за наблюдение на мъртвите зони, панорамен стъклен покрив, специален цвят или червено-черна каросерия. Под предния капак на Peugeot 308 GTi е скрит 1,6-литровият бензинов турбомотор с директно впръскване на горивото с максимална мощност 270 к.с. Максималният въртящ момент от 330 Нм е на разположение от 1900 до 5000 об/мин, благодарение на което водачът разполага с достатъчно тяга в средните обороти. Двигателят бързо набира обороти, а когато натиснете бутона Sport, става по-отзивчив към натискането на педала на газта, а звукът е втрещяващ, като се възпроизвежда със специален акустичен синтезатор. При състезателен старт задвижването на предните колела издава характера си и се проявява ефектът на поднасяне на предницата. Динамиката е типична за спортен автомобил, като 308 GTi спринтира от място до 100 км/ч за 6 секунди, а максималната скорост е ограничена до 250 км/ч. При изпреварване хечбекът ускорява яростно и за броени секунди се отдалечава от целта. Двигателят е съчетан с 6-степенна механична скоростна кутия, която би трябвало да превключва по-точно и да има по-кратък ход на лоста. Спортният „лъв” изненадва приятно с умерения си апетит и в града харчи 8,1 л/100 км, благодарение на технологията за гасене на мотора при спиране, а на извънградско - 4,9 л/100 км. В смесен цикъл разходът е 6 л/100 км, а при динамично шофиране в режим Sport скача двойно. На пътя Peugeot 308 GTi доставя истинско удоволствие от шофирането не само заради мощния двигател, но и заради доброто управление. Воланът е точен, с недозавиването успешно се бори механичният диференциал с повишено триене, а гумите Michelin Super Sport с размер 235/35 R19 осигуряват отлично сцепление. Разширената следа допринася за по-добра стабилност. Окачването на Peugeot 308 GTi е по-твърдо отколкото в стандартния хечбек, но комфортът на возене е доста по-добър от конкурентните модели. В същото време наклоняванията на каросерията са минимални. Хечбекът е оборудван с предни спирачни дискове с диаметър 380 мм с 4-бутални апарати, така че може да спира и забавя скоростта уверено и бързо. Новото Peugeot 308 GTi вече се продава у нас, а цената започва от 60 530 лева. ", "date": "2018.06.24", "title": "Peugeot 308 GTi е най-бързият лъв на пътя"}
{"url": "https://www.monitor.bg:443/bg/a/view/24-bilki-zabraneni-za-brane-prez-tazi-godina-103474", "text": "Мурсалският чай и тази година е забранен за бране, дори за лични нужди, на територията на цялата страна, заради застрашените му находища. Това припомнят от Националната служба за защита на природата към Министерството на околната среда и водите във връзка с традиционното отбелязване на Еньовден. Общо 24 вида билки са забранени за бране в България. Валериана, бял риган и мечо грозде са сред забранените за събиране лечебни растения. Те не могат да бъдат събирани от естествените им находища в цялата страна. Изключение правят количествата за лични нужди, напомнят екоекспертите от Националната служба за защита на природата към МОСВ. От екоминистерството изтъкват, че билките са природен ресурс, който не е неизчерпаем и затова използването му е обект на регулации от няколко закона. Ежегодно министърът на околната среда със заповед определя допустимите за събиране количества билки от естествените находища, извън територията на националните паркове. За тази година със заповед на министъра на околната среда и водите се забранява събирането на 24 вида лечебни растения от естествените им находища в цялата страна Билките, които попадат под забраната са лечебната дилянка (валериана), бодлив залист, мечо грозде, бял риган, исландски лишей, различни видове салеп, бял оман, момина сълза, сантонинов пелин и др. На територията на ялата страна е забранен за бране мурсалският чай, за него забраната важи дори за количества за лични нужди. От министерството напомнят още, че брането на билки, трябва да се извършва в сухо и слънчево време сутрин, след вдигане на росата. Растения се режат с нож или ножица, без да се изкореняват и увреждат. Според поверието събраните в ранното утро на празника треви са най-лековити и имат магическа сила. По традиция на Еньовден сутрин се берат билки за здраве и всеки трябва да се измие с лековитата роса или в течаща вода, в която според поверието слънцето се е изкъпало преди това, обясни доц. Петя Банкова от Института за етнология и фолклористика с Етнографски музей към БАН “С тези билки се вият еньовските венци, през които хората се провират по три пъти за здраве, и се правят еньовските китки, които се съхраняват през цялата година, защото части от тях се използват в различни календарни и семейни празници. С тях се лекуват уроки, уплах. Те се слагат във водата при първото къпане на детето.“Според вярванията на този ден слънцето се обръща към зимата, а денят започва да намалява. С празника се свързва комплекс от много древни представи за култа към слънцето, обвързани с християнските вярвания за свети Йоан Кръстител, чието рождение православната църква чества на същия ден. В някои краища на страната все още се спазва традицията хората да се качват нависоко и да гледат своята сянка.  “Така както, може би, слънцето се оглежда в земята, и вярвайки, че ако видят своята сянка цяла, те ще бъдат живи и здрави през цялата година.“", "date": "2018.06.24", "title": "24 билки забранени за бране през тази година"}
{"url": "https://www.monitor.bg:443/bg/a/view/razjasnjavat-tehproektite-na-biznesa-i-uchenite-v-blagoevgrad-103473", "text": "Бизнесът и учените от Благоевград ще се срещнат със зам. министъра на икономиката Александър Манолев за за представяне на новите възможности за кандидатстване по Националния иновационен фонд. По време на дискусията ще бъдат представени условията за кандидатстване, в това число максималната стойност на безвъзмездната финансова помощ, сроковете за реализацията на научноизследователските и развойни проекти, допустимите кандидати и партньори, тематичните области и др. Очаква се в събитието участие да вземе и кметът на Община Благоевград Атанас Камбитов, областният управител Бисер Михайлов, изпълнителният директор на Изпълнителна агенция за насърчаване на малките и средни предприятия Габриела Козарева и др. Събитието ще се проведе в понеделник, 25 юни, от 11:00 часа, в зала „22 Септември“ на адрес пл. „Георги Измирлиев-Македонче“ 1, гр. Благоевград.", "date": "2018.06.24", "title": "Разясняват техпроекти на бизнеса и учените в Благоевград"}
{"url": "https://www.monitor.bg:443/bg/a/view/nikolaj-kolev-bosija-prodyljava-gladnata-si-stachka-sreshtu-kupuvaneto-na-shofiorski-knijki-103463", "text": "Общественикът Николай Колев-Босия вече дванадесети ден продължава гладната си стачка срещу покупко-продажбата на шофьорски книжки, която води до многобройни трагедии по пътищата. В обръщението си до председателя на Народното събрание и до главния прокурор, което публикувано в своя блог, той обръща внимание на всички арестувани за корупция в ИА \"Автомобилна администрация\" при МТИТС, вследствие на която се избиват, раняват и осакатяват десетки хиляди български граждани. Босия посочва, че е срещнал мълчалив отказ от страна на председателя на Народното събрание и на депутатите да му бъде дадена възможност да изложи фактите, с които разполага. По надолу той пише още: \"Вследствие на това аз изпълних предупреждението си и възстанових замерянето на членовете на ОПГ \"Народно събрание\", т. е. депутатите, с гнили домати и яйца. Въпреки това най-висшият държавен орган под ръководството на председателя си продължи да прикрива престъпленията срещу нацията чрез избиването и по улиците и пътищата. Това показва, че т. нар. \"Народни представители\" воглаве с председателя им стават дейни съучастници в избиването ни. Отказът от съблюдаването на Конституцията и законите от страна на върховния законодателен орган е показателен, че този модел на управление е дълбоко античовешки, антибългарски и престъпен. Във връзка с това аз взех решение да започна безсрочна гладна стачка като поставям условието това Народно събрание незабавно да се самозакрие поради престъпния си характер.\"", "date": "2018.06.24", "title": "Николай Колев-Босия продължава гладната си стачка срещу купуването на шофьорски книжки"}
{"url": "https://www.monitor.bg:443/bg/a/view/eniovden-e-bilkite-sa-naj-lekoviti-103462", "text": "Църквата почита днес църковния празник Рождение на св. Йоан Кръстител, наричан от народа Еньовден. Заченат с Божията намеса, св. Йоан, наречен Кръстител или Предтеча, се ражда няколко години преди Исус Христос, за да прокара пътя на неговото учение сред юдейския народ. Той първи започва покръстването на юдеите във водите на река Йордан. Рождението на св. Йоан е подсказано \"свише\" - родителите му - Захарий - юдейски свещеник, и Елисавета, вече на преклонна възраст - получават вест, че ще имат син. Българите наричат празника Еньовден още Среди лето или Ден на слънцето, защото съвпада с лятното слънцестоене. Според народните вярвания на този ден \"слънцето играе или трепти\", когато изгрява. Народните лечители твърдят, че събраните в ранно утро на Еньовден треви са най-лековити. Хората се изкачват по високите хълмове, гледат своите слънчеви сенки и по тях гадаят за здраве. В българския празничен календар Еньовден стои по значение редом с Коледа, Великден и Гергьовден. Празникът има различни названия - Яневден - в Софийско, Иванден - в Западна България, Иван Бильобер - в Североизточна България. С него са свързани множество вярвания за слънцето, водата и лечебните растения. На този ден всички трябва да станат рано и да посрещнат изгрева на еньовденското слънце, за да усетят лековитата роса, която то отърсва от себе си, миейки се преди път. Започне ли да се показва слънчевият диск, всеки трябва да се обърне с лице към него и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина - ще боледува. В нощта срещу празника особена магическа сила придобива и водата. За лечение и гадаене при залез слънце се взима от чист сладък извор \"мълчана вода\", налята при пълна тишина, за да не се погуби от човешки глас магическата й сила. В нощта на умиращото и възраждащото се слънце е апогеят на лечебната сила на растенията. Събраните в потайна доба преди изгрев чер трън, еньовче, вратичка и комунига, иглика и маточина се използват за лек през цялата година. Билките се вият на венци и се разпределят на св. Врач, отбелязван на 1 юли.", "date": "2018.06.24", "title": "Еньовден е, билките са най-лековити"}
{"url": "https://www.monitor.bg:443/bg/a/view/emocionalnata-struna-na-dani-milev-103468", "text": "Дани Милев е от хората, с които можеш да говориш на всякакви теми – зимнина, хобита, образование, икономика... Истинско удоволствие е обаче да го слушаш, докато прави своеобразна дисекция на музикалната индустрия. Причината – той влага сърце и душа във всичко, което прави на този фронт. Не търси комерса, но и не го упреква. Под мотото „разни хора, разни идеали“ той твори без предварителна сметка колко кеш би прибрал от дадено парче. Залага единствено на емоцията, вдъхновила го за конкретното произведение. В същото време се движи на музикална вълна от десетилетия, в архива си от призове има няколко отличия от „Бургас и морето“, а професионалният път го отвежда и до голямата сцена на „Евровизия“, където работи заедно с Мариана Попова по Let Me Cry, представила страната ни през 2006 г. Днес двамата отново обединяват сили, този път за цял албум на изпълнителката на „Аз съм любов“. „Мариана сега влиза в един много личен етап от живота си, което диктува в известна степен и високото ниво на емоционалност в новите песни“, обясни пред „Монитор“ Милев по повод съвместното си творчество с Попова, която заедно с годеника си Веселин Плачков очакват дъщеричка този октомври. Авторът на „Сънувам те“ е категоричен, че българската музика трябва да се поощрява затова е и сред хората, които открито лобират за установяването на минимален процент песни родно производство, които следва да звучат в медиите у нас. коментира той от позицията си на член на контролния съвет на сдружението за колективно управление на сродни права в музиката „Профон“. Категоричен е, че сред основните проблеми в бранша е фактът, че немалко организатори на концерти и дори медии искат от музикантите да отстъпват правата си. „Дори в съседни страни щях да съм по-добре финансово обезпечен“, огорчено признава Дани, но въпреки това е категоричен, че няма намерение да емигрира. „Оцених колко много работа се изисква, за да се съберат и разпределят възнагражденията от правата на музикантите, едва когато се сблъсках с това на терен в „Профон“. Затова съм изключително благодарен на Калин Вельов, че преди десетина години буквално ме хвана за ръка и ме заведе. Тогава имаше много нерегистрирани песни, на които изпълнителите, музикантите не бяха известни. Видях, че мои песни фигурират в този списък, т.нар. черна кутия, и седнах и описах и имената на други колеги, които реално заслужават тези отчисления за труда си“, спомня си Милев. В ежедневната си работа той не изпитва особени симпатии към безцелното нареждане на рими. С две ръце обаче би се съгласил да работи и върху арендби проекти – единствено ако емоцията е водеща, а песента не се крои само в смисъла на продукция, тоест „всяко чудо за три дни“. „Така е и на световната сцена. Продуцентите нямат голяма полза от това някой изпълнител да се развие до степен, в която сам да може да определя правилата. Затова и все по-често ставаме свидетели на песните еднодневки“, казва Милев. С арендби звучене ще бъде един от следващите проекти, по които работи заедно с Неделяна Христова, която феновете на „Оркестър без име“ вероятно помнят в ролята на Рени в едноименния мюзикъл от миналия ноември. За факта, че Дани Милев приема музиката освен като начин на развлечение, а и като мисия, говори и контраударът, който готви на скандалното парче „Табу“, в което фолкпевицата Антонина цитира Никола Вапцаров. Припомняме, че в края на миналия месец изпълнителката потърси слава, облизвайки пръст на фона на стихотворението „Прощално“. „В отговор на това заедно с Нона Йотова ще съберем нейни стихове по класици в книга, към която ще върви и диск с песни по тях. Започваме работа всеки момент“, разкри Милев, който вече се готви и за поредното си участие в „Бургас и морето“. върна лентата назад най-добрият икономист сред музикантите у нас. И както му подражава, признава и за „Песен за любовта\", че водеща е отново емоцията. ЗАНАЯТ Става данъчен инспектор заради двоен отказ от Консерваторията   Какво общо имат икономиката и музиката? Отговорът – Дани Милев. „Двете занимания вървяха паралелно. Много исках да се занимавам с музика, но нямах средно образование, свързано с нея. А бях отличник. Два пъти се явявах на изпити в Консерваторията, но не влязох, затова записах икономика – да се подсигуря“, казва Милев. Въпреки че не изучава музика, а впоследствие става и данъчен инспектор, това така и не го спира да твори. А професията му подхвърля и немалко подводни камъни. Като например престой в затвора за година и половина заради данъчна измама, за която по-късно беше оправдан. „Никога не съм го крил, но тази история някак стана прекалено преекспонирана от медиите. Миналата година й дадох нов тласък заради „ВИП Брадър“, тъй като трябваше да стартирам с някаква кука, която предизвиква интерес. За себе си аз спечелих тази игра“, казва Милев по повод участието си в любовния сезон на Големия брат.     БЪРЗО, ЛЕСНО, ВКУСНО “Рециклира“ храна   Семейно хоби – в това се превръща кулинарията в къщата на Дани Милев. И той, и жена му, и децата им имат афинитет към вкусната храна. Когато казваме „кулинария“ обаче, далеч не визираме гурме чиниите от малкия екран в стил ала MasterChef. Напротив, както в музиката, така и в готвенето Милев и семейството му залагат на емоцията. „Ние сме ценители на вкусната храна, която можем да си приготвим вкъщи. Не приготвяме шедьоври, но се справяме добре. В ресторанти често удряш на камък. Докато в домашна обстановка хем можеш да си го приготвиш по свой вкус, хем ти е уютно“, обяснява Милев. Сред задачите, които си е поставил музикантът на кулинарния фронт пък, е да рециклира храната. „Готвим в малки количества, защото жена ми не обича да яде една храна два поредни дни“, негодува музикантът. Когато все пак им се случи да остане вкусотия, той се развихря отново в кухнята и я претворява в нов специалитет.", "date": "2018.06.24", "title": "Емоционалната струна на Дани Милев"}
{"url": "https://www.monitor.bg:443/bg/a/view/bivsh-shef-na-zatvorite-samo-v-jenskija-zatvor-v-sliven-njama-mobilni-telefoni-103466", "text": "\"Само в женския затвор в Сливен няма мобилни телефони\". Това пред Нова тв бившият заместник-министър на правосъдието Димитър Бонгалов на фона на дискусията достатъчно добре ли се охраняват нашите затвори. \"Имаше телефони дори в затвора от открит тип в Смолян, където няма дори покритие. От външен обект човекът си беше забравил телефона и си го беше занесъл в общежитието\", изтъкна той.  Бившият заместник-министър поясни, че опасност за обществото представляват бегълците от затворите от закрит тип. По думите му ако престъпникът е настанен в общежитие от открит тип, това означава, че социалният работник е дал оценка, че този човек вече не би повторил престъплението си. В същото време той призна, че няма обективен критерий, с който да бъде оценена работата на самия социален работник. \"Методиката за оценка на риска е много неясна. И аз не мога да разбера как преценяват социалните работници. Не мога да разбера тази методика. Условно социалният работник е Господ в затвора. Той може повече, отколкото началника на затвора. При тези критерии, които не са обективни, социалният работник може да прави, каквото си иска. Има няколко такива случая\", разкри той.  Същевременно експертът изтъкна, че вече трета година страната няма електронен надзор за хората с пробация: \"При предходния екип на правосъдието - този на министър Захариева, имаше един случай с видеоклип от Белене. Паникьоса се и българското, и професионалното ръководство. Насочи парите за електронния надзор към Белене. Оправихме един затвор да няма телефонни разговори, но съсипахме електронния надзор на пробацията в цяла България. Вече трета година ние нямаме електронен надзор. В момента има направена обществена поръчка. Говорим за 200-250 гривни, които няма да бъдат достатъчни\".", "date": "2018.06.24", "title": "Бивш шеф на затворите: Само в женския затвор в Сливен няма мобилни телефони"}
{"url": "https://www.monitor.bg:443/bg/a/view/vlak-razlja-tonove-petrol-v-ajova-103469", "text": "Над 870 хиляди литра суров петрол се е изсипал от дерайлирали цистерни по ж.п. линия в северозападен район на американския щат Айова, предаде Асошиейтед прес. Говорител на железопътната компания Би Ен Ес Еф каза снощи, че около половината от разлялата се суровина е близо до мястото на дерайлирането на композицията, но останалата част си е проправила път към близките реки. По думите на говорителя компанията ще се съсредоточи върху възстановяването на околната среда, като засега не са установени нива на заплаха за хора.", "date": "2018.06.24", "title": "Влак разля тонове петрол в Айова "}
{"url": "https://www.monitor.bg:443/bg/a/view/borisov-na-sreshta-v-bruksel-za-migracijata-103464", "text": "Премиерът Бойко Борисов днес ще участва в извънредна среща в Брюксел за миграцията свикана от шефа на Европейската комисия Жан-Клод Юнкер. Той обяви, че ще предложи четири точки за справяне с проблема с мигрантите - незабавно спиране на потока от нелегални, гарантиранe на външните граници на ЕС, изнесени центрове за настаняване на бежанци извън границите на ЕС, а тези, които вече са в ЕС, да бъдат настанени в центрове от закрит тип. \"Аз не знам да има партия в парламента, която да е казала: Ние сме за приемане на мигранти, да ни се плаща, така че тук позицията ни е национално отговорна и на всички е ясна\", успокои той преди заминаването си, по повод обвиненията на опозицията, че нямал обявена позиция.", "date": "2018.06.24", "title": "Борисов на среща в Брюксел за миграцията"}
{"url": "https://www.monitor.bg:443/bg/a/view/shefyt-na-nsi-dogodina-bylgarija-pada-pod-7-miliona-jiteli-103467", "text": "България може да падне под психологическата граници от 7 млн. души население през 2019 година. Това стана ясно от изказване на  председателят на НСИ Сергей Цветарски пред БНТ. По думите му към 31 декември миналата година българските граждани са били 7 031 000 души. Като се има предвид, че за година населението намалява с 40 хиляди се очаква догодина да паднем под 7 милиона. Според него обаче има и други сериозни проблеми и не е нужно да се хващаме за бройката. \"Въпросът е в структурите, до колко това население е образовано. Процентът на неграмотност драстично се увеличи\". Това заяви пред БНТ председателят на НСИ Сергей Цветарски. \"Между преброяванията нямаме източник на информация. Следващото преброяване на населението е през 2021 година. Всяко изследване го правим по регламент. Започнахме да разглеждаме общи регламенти, които са рамкови\", добави още той. \"Средната работна заплата е около 1000 лева за един работещ\", информира още Цветарски.", "date": "2018.06.24", "title": "Шефът на НСИ: Догодина България пада под 7 милиона жители"}
{"url": "https://www.monitor.bg:443/bg/a/view/56-miliona-turci-glasuvat-za-prezident-i-parlament-103465", "text": "56 милиона турци отиват до изборните урни на предсрочни президентски и парламентарни избори. В президентския вот участват шестима кандидати, а в парламентарния - 8 партии. Основните фаворити за президентския пост, според социологическите проучвания, са сегашният президент и лидер на \"Партията на справедливостта и развитието\" Реджеп Ердоган и кандидатът на опозиционната \"Републиканска народна партия\" Мухарем Индже. Според проучванията, двамата няма да съберат над 51% за изборна победа на първи тур и ще оспорват президентския пост на балотаж на 8 юли. Не е ясно дали управляващата Партия на справедливостта и развитието и коалиционният ѝ партньор от националистическата Партия на демократическото действие ще загубят мнозинството си в Меджлиса. Според експерти, ако прокюрдската Народнодемократична партия премине 10-процентовата бариера за влизане в Парламента, управляващите ще загубят мнозинството си. Гласуването е от 8 до 17 часа, а първите екзитполове се очакват преди 18 часа. В мегаполиса Истанбул, който е много важен за крайните резултати, 38 000 полицаи, 90 бронирани машини, дронове и патрулни катери ще следят за реда и сигурността.", "date": "2018.06.24", "title": "56 милиона турци гласуват за президент и парламент"}
