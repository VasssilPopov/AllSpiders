{"url": "https://www.monitor.bg/bg/a/view/bojko-borisov-polagam-ogromni-usilija-da-ima-oshte-edin-most-pri-ruse-gurgevo-164879", "text": "Полагам огромни усилия да има още един мост при Русе и Гюргево и съм на път да успея с румънското правителство, каза министър-председателят Бойко Борисов при посещението си днес в завода „Витте Аутомотив България“ в Русе. „Просто те не го искат, оттатък /б.а. - при Гюргево/ е тресавища, блата, ще им струва повече пари, трябва да правят инфраструктура, много обществени поръчки, но го поставям всеки път и са ми обещали, че ще стане“, поясни премиерът и допълни, че е разговарял по въпроса и при посещението си в Сибиу преди два дни. Борисов не отговори конкретно на журналистически въпрос защо не се е случила първата копка на моста между Свищов и Зимнич. В средата на април самият той обяви, че до десетина дни ще има първа копка на новото съоръжение при Свищов. Премиерът само уточни, че този проект не отпада и че ще бъде изграден като публично-частно партньорство. „Говорим за два моста - и на Свищов, и на Русе. Русе ни е важен за товарите. Тази огромна икономика, която е в България и Румъния, съседна Турция и Гърция, тези товари трябва да се движат. Така че много натискаме, вие виждате ние от българска страна всичко сме направили и по мостовете, и по пропускателните пунктове“, каза Борисов. За газовия интерконектор с Гърция премиерът каза, че предстои даването на старт, което ще се състои при Кирково и най-вероятно около 20-ти май. По повод жалбата на БСП в Централната избирателна комисия, че Борисов не може да е и премиер, и шеф на предизборен щаб, той отговори, че не е никакъв шеф на предизборен щаб. „Аз си откривам заводите, с които сме работили месеци наред, аз не разбирам какво ги дразни. Те ги мързи да ходят на работа, аз откривам по два завода на най-големите компании в света. Една предизборна дума и агитация не съм казал, аз само показвам направеното“, каза премиерът. След като се разходи из завода, в който се произвеждат заключващи системи за автомобилната индустрия в в който по-рано днес официално бе открито новото разширение, Борисов изрази задоволството си от видяното. „Огромен завод, така аз разбирам индустриализацията на страната. Немската индустрия в България, най-добрата индустрия в Европа. На нашите работници един голям поклон - на 2 милиона продукти, един само дефектен, по-добри показатели, отколкото заводите в Германия“, каза Борисов. Той припомни, че през 2018г. оборотът на завода в България е надхвърлил 100 млн. евро, а след пускане на разширението трябва да достигне до 180 млн. евро до 2022 г. По-рано през деня Борисов посети специализирания завод за производство на каучукови, пластмасови и метални съединения за спирачните системи на световно известни автомобилни марки край Кърджали.", "date": "2019.05.11", "title": "Бойко Борисов:  Полагам огромни усилия  да има още един мост при Русе – Гюргево"}
{"url": "https://www.monitor.bg/bg/a/view/borisov-iznenada-horata-ot-kozlec-i-chernoochene-164877", "text": "Премиерът Бойко Борисов наруши протокола и посети неочаквано селата Козлец и Черноочене докато пътуваше за откриването на нов завод в Кърджали. На път от София към Кърджали премиерът е спрял за кафе в центъра на хасковското село Козлец. С него са били вицепремиерът Томислав Дончев и финансовият министър Владислав Горанов. Вестта за спирането на високите гости мълниеносно обиколила селото. Около кафенето веднага се събрали хора. Премиерът си поговорил неформално с тях. Местните се оплаквали от това, което им тежи най-много – ниските пенсии, забавянето в изкупуването на тютюна,  обезлюдяването на селата и миграцията на младите в големите градове и чужбина. На връщане премиерът и придружаващите го министри са спрели за кратко в Черноочене. Селото е административен център на едноименната община в област Кърджали. Снимки от импровизираните срещи бяха качени в профила на премиера Борисов във Фейсбук.    ", "date": "2019.05.11", "title": "Борисов изненада хората от Козлец и Черноочене"}
{"url": "https://www.monitor.bg/bg/a/view/88-godishen-pontiak-pristigna-na-retroparad-v-blagoevgrad-164876", "text": "Макар и транспортиран върху платформа  на \"Пътна помощ\" 88-годишен американски „Понтиак“ пристигна на 16-я ретропарад на стари автомобили, който днес по обед беше открит на площад „Македония“ в Благоевград. Старото возило е произведено през далечната 1931 година и сега е собственост на сръбски колекционер. Някъде по пътя между Белград и София стария двигател на „Понтиака“-а не е издържал и колата е била качена на платформа на „Пътна помощ.“ Няколко десетки ретроавтомобили от немски, английски и съветски марки пристигнаха на самоход на площад „Македония, където ги очакваха с любопитство стотици  малки и големи благоевградчани. Преминаха \"БМВ\"-та, \"Фолксваген\"-и, \"Волга\", Трабант\"-и, както и \"Запорожец\". Ретропарадът е организиран от автомобилен и мотоциклетен ретро клуб „Пирин“, с подкрепата на Община Благоевград. След Благоевград участниците се отправиха към Симитли, а след това и към Банско, където ще бъде награждаването на най-атрактивните сред тях.", "date": "2019.05.11", "title": "88-годишен „Понтиак“ пристигна на ретропарад в Благоевград"}
{"url": "https://www.monitor.bg/bg/a/view/lubovna-prikazka-v-cifri-v-glavnata-rolja-dvama-bratja-dve-aktrisi-164837", "text": "Имало едно време трима братя. Те отраснали в сплотено семейство под ръководството на баща пастор и майка, която ги обучавала вкъщи. Докъм края на тийнейджърските си години те дори носили пръстени като обет, че ще се пазят чисти до сватбата си. Колкото и да не ви се вярна, става въпрос за прочутите братя Джонас. И така, докато един ден баткото Кевин реши да свали пръстена и вдигна сватба преди точно десетилетие. По-малките братя Ник и Джо всъщност са тези, които постоянно привличат медийното внимание към себе си. Това се дължи най-вече на именитите им избраници през последните години. Отскоро обаче и двамата се присъединиха към отбора на женените мъже, а половинките им са известни актриси. Ник се врече във вярност на боливудската звезда Приянка Чопра, а преди броени дни Джо каза „да“ на Софи Търнър, добила световна популярност като Санса Старк от „Игра на тронове“. Ник Джонас е от мъжете, които си падат по определен тип жени. Както криптонитът е слабото място на Супермен, така или както е модерно да се наричат – пуми. Приянка Чопра е с 10 години по-голяма от него, което не е шокиращо на фона на другите му връзки. В списъка с по-възрастни звезди, с които Ник е поддържал романтични отношения, са още Деми Мур, Кейт Хъдсън и австралийската певица Делта Гудрем. Чопра омагьосва 26-годишното момче светкавично и след два месеца връзка той й иска ръката. В началото на декември красавицата, която е носителка на титлата „Мис Свят 2000“, и Ник официално станаха семейство. Три дни младоженците и близките им ядоха, пиха и се веселиха. Чаровната брюнетка и музикантът си казаха заветното „да“ както на християнска церемония, така и на хиндуистка, а третия ден отделиха на пищно тържество. Терен на пищните празненства даде дворецът „Умаид Бхаван“, който принадлежи на махараджата на Джодпур. Смята се, че това е Част от нея е превърната в хотел. Нощувка в големия президентски апартамент струва около 7168 долара. Тридневното събитие бе белязано от мач по крикет, боливудски песни, танци и фойерверки. По време на християнската церемония младоженците заложиха на тоалети на световноизвестната марка \"Ралф Лорън\", а на следващия ден Приянка блесна в красива пъстра рокля от индийската модна къща \"Абу Джани Сандип\". Всички екстри се оценяват от финансови експерти на стойност от около 53 милиона долара. Двойката обича да парадира с финансовите си възможности в социалните мрежи. Така, например, наскоро най-малкият Джонас подари на съпругата си кола за 200 000 долара, а поводът за жеста не бе личен празник, а успехът на новия сингъл на братята Джонас. Далеч по-скромно по време на най-щастливото събитие в живота си се представи средният брат – Джо. Искрите между него и актрисата Софи Търнър пламнаха още през 2016 г, а годежът им датираше от началото на 2018-а. Причината да се венчаят едва преди няколко дни е ангажираността на красавицата покрай снимките и промотирането на кървавата сага „Игра на тронове“. Както всички знаем, този месец хитовият сериал на НВО ще се сбогува с многомилионната си армия и екранната Санса си позволи да сложи брачна халка. По план, Джо и Софи Това обаче се случи непосредствено след церемонията по връчването на наградите „Билборд“ в Лас Вегас на 2 май, на която присъства звездната двойка. 23-годишната актриса и певецът си казаха „да“ пред имитатор на Елвис Пресли в прочутата \"Малка бяла църква\". Удоволствието им струва само 600 долара. В ролята на кумове влязоха Ник Джонас и Приянка Чопра. По непотвърдена официално информация, младоженците все още планират и пищно тържество в Европа. Засега обаче кумовете им ги водят с 52 999 400 долара по бюджет.", "date": "2019.05.11", "title": "Любовна приказка в цифри: в главната роля двама братя, две актриси"}
{"url": "https://www.monitor.bg/bg/a/view/ekaterina-zaharieva-vika-turskija-poslanik-v-m-vn-r-164878", "text": "По разпореждане на вицепремиера и министър на външните работи Екатерина Захариева посланикът на Турция в България ще бъде извикан в МВнР в понеделник, за да даде обяснение за думите си от днес, с които призовава българската държава да насърчи изучаването на турския език като чужд език, съобщиха от министерството. Думите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит, допълват от българското външно министерство. В тази връзка подчертаваме, че такова изказване от посланика на съседна и партньорска държава като Турция не съответства на очакванията на Република България за това, по какъв начин следва да се развиват нашите добросъседски и приятелски отношения, пише още в съобщението.  Посолството на Република Турция защити изказването на турския посланик у нас. В изявление от посолството посочват, че са разочаровани от изопачаването на изказването на д-р Хасан Улусой.  \"Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция. В своето изказване посланик Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество\", се казва още в изявлението.", "date": "2019.05.11", "title": "Екатерина Захариева вика турския посланик в МВнР"}
{"url": "https://www.monitor.bg/bg/a/view/cska-izpusna-duzpa-i-shansa-za-titlata-164880", "text": "ЦСКА и \"Лудогорец\" завършиха 0:0 в прекия сблъсък за титлата, което запази дистанцията от три точки и на практика намали до минимум шансовете на \"червените\" да атакуват титлата. \"Армейците\" повече могат да съжаляват, че не спечелиха днес, тъй като Али Соу пропусна дузпа в седмата минута. В титулярните състави и на двата отбора имаше по една сериозна липса. \"Червените\" бяха без своя капитан Николай Бодуров, който остава на пейката, тъй като не беше възстановен от контузия. Разградчани пък започнаха без голмайстора си Клаудиу Кешерю, който бе резерва за сметка на Якуб Шверчок. Срещата започна със закъснение от няколко минути, тъй като имаше дупки в мрежите на двете врати и трябваше да се завържат. В края на двубоя Малинов и Дяков бяха изгонени от съдията Кабаков за спречкване между двамата. След това равенство \"Лудогорец\" е лидер със 72 точки, а \"червените\" са втори с 3 точки по-малко.", "date": "2019.05.11", "title": "ЦСКА изпусна дузпа и шанса за титлата"}
{"url": "https://www.monitor.bg/bg/a/view/trymp-obloji-s-mita-celija-vnos-ot-kitaj-164875", "text": "Президентът на САЩ Доналд Тръмп нареди вчера на постоянния представител за търговските преговори Робърт Лайтхайзър да започне процедурата за увеличаване на митата върху останалите вносни продукти от Китай на стойност приблизително 300 милиарда долара, предаде Ройтерс. \"По-рано през деня по указание на президента Доналд Тръмп САЩ повишиха от 10 на 25 процента вносните мита за китайски стоки на стойност около 200 милиарда долара. Президентът ни нареди да започнем процеса на увеличаване на митата върху почти целия останал внос от Китай, оценяван на около 300 милиарда долара\", се казва в официалното съобщение на постоянния търговски представител на САЩ. Уточнява се, че информация за процедурата и периода на публично обсъжданепреди окончателното одобрение ще бъде публикувана във Федералния регистър, а повече подробности ще бъдат публикувани на сайта на Постоянния представител за търговските преговори (USTR) в понеделник. Също вчера Тръмп написа в Туитър, че през последните два дни САЩ и Китай са провели \"откровени и конструктивни разговори за статуса на търговските отношения между двете страни\", похвали отношенията си с китайския президент Си Цзинпин, с когото има \"много здрава връзка\", увери, че преговорите ще продължат в бъдеще и добави: \"Междувременно САЩ наложиха МИТА на Китай, които може да бъдат или да не бъдат отменени в зависимост от това какво ще се случи с бъдещите преговори\".", "date": "2019.05.11", "title": "Тръмп обложи с мита целия внос от Китай"}
{"url": "https://www.monitor.bg:443/bg/a/view/pochitame-svetite-ravnoapostoli-kiril-i-metodij-164866", "text": "Българската православна църква почита днес паметта на Светите равноапостоли Кирил и Методий. През 862 или 863 г. Константин-Кирил Философ създава най-старата българска азбука - глаголицата. Оригинално творческо дело, тя предава удивително точно звуковите особености на българската реч и е пригодена към фонетичните особености на старобългарския език. С глаголицата се слага началото на голямото просветителско и книжовно дело на Кирил и Методий. Двамата братя превеждат от гръцки на старобългарски език някои от най-необходимите за богослужението книги - т.нар. Изборно евангелие, Хризостомовата /Златоустовата/ литургия, Служебник /молитви и четива за различните църковни служби/, части от Псалтира и Требника. С това се полагат основите на старобългарския литературен език. В Моравия Кирил и Методий отиват през 863 г. и остават там три години и половина по молба на моравския княз Ростислав, който иска да създаде славянска църква и така да се противопостави на германизацията. През 867 г. двамата братя отиват да защитят делото си пред папата в Рим, където блестящият полемичен дар на Кирил принуждава папа Адриан Втори да признае официално славянските книги. В римската църква \"Св. Марина\" е отслужена литургия на славянски език. Кирил се разболява и умира в Рим на 14 февруари 869 г., където е погребан в базиликата \"Св. Климент\". Методий продължава своята проповедническа и просветна дейност сред западните славяни до смъртта си на 6 април 885 г. Кирило-Методиевото дело е съхранено и продължено от техните ученици - Климент, Наум, Сава, Горазд и Ангеларий. В края на девети век двамата братя са канонизирани от църквата за светци. Още в най-ранното средновековие, 11 май е определен за ден в памет на славянските първоучители, защото тяхното апостолско дело ги обединява в едно и те са равни по достойнство. Днес 11 май се чества като църковен празник на Светите братя Кирил и Методий, а на 24 май се отбелязва празникът на българската просвета и култура и на славянската писменост.", "date": "2019.05.11", "title": "Почитаме Светите равноапостоли Кирил и Методий"}
{"url": "https://www.monitor.bg:443/bg/a/view/peevski-7-dni-oligarsi-ot-vsichki-strani-obedinjavajte-se-obzor-164870", "text": "Олигарси от всички страни - обединявайте се. Под този лозунг преминаха последните 7 дни у нас. Подсъдими босове у нас и укриващи се зад граница запретнаха ръкави и изпълнявайки нормата \"петилетка с фейкове\" за седмица атакуваха вечния си враг - депутатът от опозиционната ДПС и издател на \"Телграф медиа\" Делян Пеевски. 30 години след каря на соца, духът на отишлия си комунизъм още витае у нас. Подхранван от отрочетата на бившата Държавна сигурност, днешни олигарси в костюми на подсъдими бизнесмени, социалистическия плам да атакуваш врага с манипулации, дори се разтраства.  То не бяха свободни съчинения на олигархичния проект \"БОЕЦ\", който ту търсеше Пеевски, ту твърдеше, че депутатът е изчезнал, а накрая напълно в духа на соцпропагандата обяви, че ще дири народния представител в Светия синод ( ). Ако не беше толкова нелепа тази история, сигурно в нея можеше да бъде открит и някой друг хумористичен елемент. Проблемът е, че всички безсмислици на \"БОЕЦ\" моментално се пречатваха от братските им по олигархични зависимости медии и така в интерет се появи един невороятен новинарски поток - за депутат, който ту е у нас, ту е на Марс ( ). Истината е, че решението на ВАС да отхвърли иска на НПО-то, което обича да се снима с подсъдимия банкер Цветан Василев, буквално донесе паник атаки на задкулисните играчи ( ). Затова, останали очевидно без никакви правни аргументи, сенчестите играчи се завърнаха към любимия си приойм за притискане на врага - фейкове на конвейр. По света и у нас - няма значение, важното е бройката на измислиците срещу Пеевски в медийното пространство да върви  (  и  ). Тази седмица показа обаче нещо много важно - хората вече не вярват на олигарсите и техните манипулатори. Писнало им е да ги лъжат и да ги използват, за да могат задкулисните босове да си уреждат собствените афери. И затова възстанаха - във Фейсбук срещу откровенните лъжи ( ). И тази седмица мина, остават още две до изборирте. Очевидно, че олигархията вече доста се тревожи!", "date": "2019.05.11", "title": "Пеевски: 7 дни олигарси от всички страни - обединявайте се! (ОБЗОР)"}
{"url": "https://www.monitor.bg:443/bg/a/view/otlichnicite-na-met-gala-2019-snimki-164840", "text": "Ежегодният Мет Гала бал в Ню Йорк е едно от най-значимите събития в света на модната индустрия. Знаменитостите, които дефилират на червения килим, се оценяват според находките сред аксесоарите и материите на костюмите си, а публиката е многомилионна. За да влезеш в лимитирания до 650 души гест лист, има две изисквания: трябва да си талант, готов да разцъфне до поп културен феномен, и да си неприлично богат. Тазгодишната тема бе \"Камп - бележки за модата\". Тя е вдъхновена от есето \"Бележки за камп\" (1964 г.) на Сюзан Зонтаг. В текста си тя описва стила камп, отличаващ се с ирония, хумор, пародия, с много преувеличаване, театралност. Името му идва от френския глагол camper в значението му на \"заемам поза\". Главната редакторка на американския Vogue Ана Уинтур дърпа юздите на събитието от 1999 г. и успя да го превърне от локална инициатива за набиране на средства в състезание за по-по-най сред знаменитостите. Събитието за пореден път събра на едно място елита на шоубизнеса в „Метрополитън”, за да набере средства за поддръжка на Музея на костюма. Кои знаменитости изпъкнаха на розовия килим и кои дизайнери стоят зад тоалетите им, можете да видите в Галерията.", "date": "2019.05.11", "title": " Отличниците на Мет Гала 2019 (СНИМКИ)"}
{"url": "https://www.monitor.bg:443/bg/a/view/borisov-kogato-ima-rabota-i-dohodi-ne-mislim-za-gluposti-164868", "text": "Когато фактите говорят, можем да оставим другите. Когато има работа и високи доходи, не мислим за други глупости. Тук бяха поляни, сега има завод. Тук има хора, които още си спомнят Възродителния процес, каза премиерът Борисов по време на посещение в специализирания завод за производството на каучукови, пластмасови и метални съединения за спирачните системи на световно известни автомобилни марки край Кърджали. С него са и председателката на НС Цвета Караянчева, министърът на финансите Владислав Горанов, вицепремиерът Томислав Дончев, икономическият министър Емил Караниколов и посланикът на Турция в България Хасан Улусой.  Колкото повече нараства броят на онези български граждани, които освен български владеят добър устен и писмен турски език, толкова повече това ще увеличи протокът на турски инвестиции в страната. Разчитаме на българските власти за по-ефективно изучаване на турски език в училищата от страна на българските граждани и най-вече от сънародниците ви. Ние сме готови да съдействаме в тази посока, каза турският посланик у нас Хасан Улусой по време на церемонията по откриване на специализирания завод на \"Теклас\" край Кърджали, съобщи „Фокус“. \"Най-големият проблем, за който споделят инвеститорите, е липсата на квалификация и езиковата подготовка. В България всеки гражданин след българския език, е свободен да учи втори, трети и колкото желае езици. Не е моментът днес, при откриването на такъв завод да се влага негативен оттенък. Още повече не е работа на турския посланик да дава съвети за изучаването на втори езици и ще му потърся отговорност. Държавата се е произнесла много ясно по този въпрос\", заяви на свой ред премиерът Борисов.      ", "date": "2019.05.11", "title": "Борисов: В България всеки е свободен да учи колкото иска езици (обновена)"}
{"url": "https://www.monitor.bg:443/bg/a/view/advokatyt-na-trymp-se-otkaza-da-hodi-v-ukrajna-164871", "text": "Рудолф Джулиани, адвокатът на президента на САЩ Доналд Тръмп, обяви в ефира на телевизионния канал Фокс нюз в предаването \"Нощ\", че отменя пътуването си до Украйна. Вестник \"Уолстрийт джърнъл\" съобщи по-рано, че Джулиани може в близките дни да посети Киев и да се срещне с новоизбрания президент на Украйна Володимир Зеленски. Според изданието адвокатът на Тръмп искал да убеди Зеленски да направи разследване, което би могло да разкрие информация по два въпроса, представляващи голям интерес за Тръмп. Единият бил свързан с разследването на специалния прокурор на САЩ Робърт Мълър за предполагаема руска намеса в американските избори. Другият, според \"Уолстрийт джърнъл\", засягал евентуални връзки на сина на вицепрезидента на САЩ Джо Байдън с газова компания, собственост на неназован украински олигарх. Джулиани обаче посочи в интервю за Фокс нюз, че решил да се откаже от пътуването. \"Няма да замина (за Украйна), защото мисля, че (там) ще се сблъскам с група хора, които са врагове на президента (Тръмп), а в някои случаи и врагове на САЩ\". Убеден съм, че Зеленски е обкръжен от хора, които са врагове на президента Тръмп, а също с хора, които са корумпирани и са в сговор с демократите, каза още адвокатът на Тръмп. През април Джулиани заяви, че сътрудници на предизборния щаб на бившия държавен секретар на САЩ Хилари Клинтън, която бе кандидат на демократите на президентските избори в САЩ през 2016 година, са поддържали контакти с украински представители.", "date": "2019.05.11", "title": "Адвокатът на Тръмп се отказа да ходи в Украйна"}
{"url": "https://www.monitor.bg:443/bg/a/view/restavriraneto-na-notr-dam-shte-stava-sys-zakon-164869", "text": "Националното събрание на Франция (долната камара на парламента) одобри законопроект за възстановяване на парижката катедрала \"Нотр Дам\", която пострада при пожар, предаде АФП. Текстът е бил одобрен късно снощи след 13 часа дебати. Сега той ще бъде изпратен в Сената, който трябва да го гледа на 27 май. В законопроекта е предвидено хората, които внесат пожертвования за ремонта на катедралата, да получат данъчни облекчения. Новият закон предвижда и опростени процедури при държавни поръчки, свързани с възстановяването на катедралата. В него е записано, че ще бъде създаден специален комитет, който ще контролира как се харчат средствата, събрани за ремонта. Пожарът в \"Нотр Дам\" избухна на 15 април и пожарникарите успяха да го изгасят едва на следващия ден. Според предварителни данни той е възникнал при ремонтни дейности в горната част на сградата. Огънят напълно унищожи дървеният покрив и кулата във форма на стрела, която падна на каменния свод и го проби на три места.", "date": "2019.05.11", "title": "Реставрирането на \"Нотр Дам\" ще става със закон"}
{"url": "https://www.monitor.bg:443/bg/a/view/podopechni-na-bg-madof-npo-ta-pak-naduvat-balona-riko-164867", "text": "Фабриката за фалшиви нови, подопечна на олигарсите Иво Прокопиев и укриващия се в Белград банкер-беглец Цветан Василев, пак се опитва да надува балона по закона РИКО. Явно изпаднали в тотална безизходица подсъдимите босове на фабриката търсят нови начини да отвлекат вниманието от собствените си афери.  След като последните дни в активно мероприятие с фейкове срещу депутата и издател на „Телеграф медиа“ Делян Пеевски се включи близкото до БГ Мадоф НПО „БОЕЦ“, чиито шеф Георги Георгиев беше на крака в Белград при спонсора си и дори се хвалеше за това със снимки във Фейсбук, сега в хора на машината за манипулации се включи и друго НПО на хранилка при банкера - „Ние, гражданите“ на Вера Ахундова. От 2017 г. насам банкерът беглец не спираше да надува балона „Магнитски“, по който закон уж всичките му врагове в България били разследвани в САЩ и „а днес, а утре“ щяло да ги сполети така жадуваното от Василев „възмездие“. Разбира се, „Магнитски“ претърпя тотален крах, а БГ Мадоф започна да надува балона по американския закон РИКО, отнасящ се за „корумпирани организации“, който обаче се спука. В пореден отчаян опит сега НПО-то на Ахундова щяло да пише на американския посланик у нас Ерик Рубин и главния прокурор на САЩ Бар за дело по същия закон. Съдбата му обаче е предизвестена. Ахундова пък е една от добре известните марионетки на Василев, която често услужливо пристава на банкера в опитите му да прокарва поредните си фейкове. Същата е добре известна и с връзките си в бившата Държавна сигурност и се включва към хора на ченгетата на хранилка при Василев, сред които са и собственикът на „Фрог нюз“ агент Академик Огнян Стефанов и агент Сашо Илиян Василев. Вера Ахундова, която е в авангарда на публичните защитници на БГ Мадоф, е сред рекордьорите по обявявания от Комисията по досиетата. Тя е осветена осем пъти като агент Ана Хранова на Шесто управление (политическата полиция на режима).", "date": "2019.05.11", "title": "Подопечни на БГ Мадоф НПО-та пак надуват балона РИКО"}
{"url": "https://www.monitor.bg:443/bg/a/view/uber-katastrofira-na-uolstrijt-164872", "text": "Юбър (Uber) разочарова с петъчния си дебют на Уолстрийт, след като при закриването на сесията акциите му поевтиняха с 8 на сто спрямо началната цена при първичното публично предлагане (ППП), предадоха световните агенции. Очакваше се излизането на Нюйоркската фондова борса на платформата за превоза на пътници с личен автомобил и организиран чрез мобилно приложение да бъде най-голямото ППП на американска компания през последните години. Само че през първия ден на търговия котировките на Юбър спаднаха от 45 долара начална цена до 41,57 долара за една. Експерти очакваха, че цената на книжата на Юбър ще се движи между 44 и 50 долара за една. Вестник \"Уолстрийт джърнъл\" подчерта, че компанията, която пусна на борсата 180 милиона акции, е успяла да привлече 8,1 милиарда долара. Общата й капитализация обаче е нараснала само до 76,5 милиарда долара, а това е съвсем малко над 76-те милиарда долара, на които компанията бе оценена през август миналата година от частни инвеститори. Плановете на ръководството на компанията бе да се постигне капитализация от 82,4 милиарда долара. \"Уолстрийт джърнъл\" подчертава, че от 2000 година само 18 компании, чиято капитализация е превишавала 1 милиард долара, са губили от стойността на акциите си през първия ден на излизане на американски борси. В повечето случаи акциите са поскъпвали средно с 21 на сто. Главният изпълнителен директор на Юбър Дара Хосровшахи заяви пред \"Файненшъл таймс\" следното: \"Един ден няма да измери нашия успех или неуспех\". Той обясни понижението на цената на акциите с неблагоприятния момент на дебюта. Вчера акциите на Уолстрийт първоначално поевтиняха заради неизвестността около китайско-американските търговски преговори, но в края на сесията отчетоха повишение на котировките си, отбеляза АП.", "date": "2019.05.11", "title": "Uber катастрофира на Уолстрийт"}
{"url": "https://www.monitor.bg:443/bg/a/view/hvanaha-trima-alo-izmamnici-v-sofija-164873", "text": "Столичната полиция е задържала трима телефонни измамници в София. Мъжете били арестувани в четвъртък. Единият от тях е 37-годишен, криминално проявен и осъждан. Той е извършител на измамите, т. нар. \"въртач\". Другите двама, на 19 и 32 години, също с множество регистрации за кражби, наркотици и обсебване, ходели да вземат парите. Телефонната измама била извършена по схемата \"събиране на дарение от името на общински служител\". Извършителят се представил за служител на Столичната община и под предлог дарение за предоставяне на социална услуга - транспортиране на възрастни хора в неравностойно положение от Варна до София и настаняването им в социални домове в София, убедил потърпевшия да му даде пари. 19-годишният и 32-годишният били задържани веднага след вземане на паричната сума от пострадалия, а третият - малко по-късно същия ден. По случая е образувано досъдебно производство.", "date": "2019.05.11", "title": "Хванаха трима ало-измамници в София"}
{"url": "https://www.monitor.bg:443/bg/a/view/naj-malkata-peralna-mashina-164874", "text": "Седем години след дебюта на Scrubba, най-малката и най-лека перална машина в света, с тегло от едва 140 грама, създателите й отново са в Kickstarter, обещавайки да помогне за поддържане на хигиената на пътуващите и къмпингуващите, както и да олекоти багажа Предназначена за ултра леки пътувания, като пешеходни преходи и къмпинг, Scrubba Mini тежи само 70 грама. Също както при предходния модел, идеята е, че хората, които пътуват само няколко дрехи, могат да поддържат гардероба си чист, като ги перат в движение, което означава, че могат да вземат по-малко багаж, когато тръгват. Торбичката е изработена от полиетиленова найлонова тъкан с покритие от полиуретан и се твърди, че изпира дрехите само за три минути. Компанията казва, че Scrubba Mini е два пъти по-ефективна от прането на ръка и с производителността на перална машина. Подкрепата за Scrubba Mini в Kickstarter, започват от $ 25, като доставките са планирани за август тази година, ако всичко върви по план.  ", "date": "2019.05.11", "title": "Най-малката перална машина"}
{"url": "https://www.monitor.bg:443/bg/a/view/ot-kal-da-e-ivan-byrnev-da-e-164743", "text": "За актьора Иван Бърнев най-хубавият български празник 24 май е тройно радостен. Освен че е ден на всички като него, които продължават да упорстват в градежа на култура и изкуство у нас, това е и рождената дата на сина му Матей. Момчето навършва 13 години и ще покани вкъщи новите си най-добри приятели завинаги, открити на снимачната площадка – останалите деца артисти, участвали заедно с него в сериала „Островът на сините птици“, който ще се завърти на 1 юни в ефира на БНТ 1. На 24 май се връчват и наградите „Аскеер“, а тази година Бърнев е номиниран за най-добра водеща мъжка роля в компанията на още двама големи – Валентин Ганев и Владо Пенев. Тримата познават и кътните си зъби: с първия Иван е рамо до рамо на сцената в спектаклите на Народния театър „Рицар на светия дух“ и „Дивата патица“, а с втория – в „Пияните“ на МГТ „Зад канала“. „От тях съм се учил и продължавам да го правя. За мен те са пример и все още имам време да взема някои неща от тях: с годините и опита да не се уморявам или поне да не ми личи, и ролите, които правя, да са вълнуващи, силни и неповторими, без значение колко енергия ще ми коства това. Много се надявам един ден да бъда като тях – да смятам, че актьорската работа е толкова важна, колкото когато съм започвал“, казва Иван Бърнев. Към своите вдъхновители в професията той причислява и тазгодишния носител на „Аскеер“ за цялостно творчество Иван Налбантов, Стефан Мавродиев и още неколцина... Поредният личен връх на Бърнев като Хелге в постановката „Празникът“ на Малък градски театър – образа, за който е номиниран, не би бил възможен без целия каст от 13 талантливи колеги, които се втурват всяка вечер с преданост към своите сложни задачи, категоричен е той. И без режисьора Явор Гърдев, който много сериозно е вдигнал летвата за актьорското превъплъщение. „Подобно нещо може да стане само и единствено – и той го умее това! – като събере такъв екип, че от персоналната свършена работа на всеки един да се получи обща енергия, в която всеки да постигне максимума. Чисто индивидуално не би се получило“, твърди актьорът. Преди няколко сезона той се хвърля в „Пияните“ заради Явор и заради въздействащия текст на Вирипаев, а след фантастичния период, изживян заедно, тайничко си пожелава пак да му се случи. И с „Празникът“ то му се случва наистина. Всички роли на Иван Бърнев са изключително изискващи и изтощаващи емоционално, направо обсебващи (да си припомним само младия Били Бибит от „Полет над кукувиче гнездо“, който красиво посребрелият блондин с детски наивно лице продължава да възражда почти всеки месец на първата ни сцена). Той обаче не прилага преди спектакъл специален метод за нагласа към екстремните характери, които трябва да играе. „Даже напротив и мисля, че точно това ми помага. Колкото повече се подготвям емоционално за образа, толкова повече в представлението той не се получава. Защото идвам готов и съответно не мога да позволя да ми се „случат“ нещата, които героят научава, които го разбиват, които преодолява, за да стигне някъде другаде“, обяснява актьорът. Затова и на „Празникът“, където неговият персонаж е баща насилник със страшна тайна в миналото, Иван отива като на празник, с единствената нагласа за предстоящо удоволствие от срещата с прекрасни колеги. Те го стимулират да премине през всички терзания, които, случвайки се на героя му, връхлитат и него самия („Не можеш да изчегърташ с нож едното от другото, много кръв ще пусне“, казва Иван). След представление, което е минало добре, Иван има чувството, че е доставил товара на правилен адрес. Но ако не е минало толкова добре (според него), настъпва ад, защото не е от хората, които могат да кажат „Майната му, има и следващ път“... И безсънните нощи са му гарантирани. „Знам, че аз нищо не мога да направя срещу злото по света. Всеки ден ми се къса сърцето, като чета новините, всеки ден се вбесявам от нещо, но нищо не мога да направя. Единственото, което мога да направя, е да съм вълнуващ и истински, когато играя, и да озвуча и осветя по най-силния начин посланията на творбата. Давам си сметка, че това е уморително, че бавно и полека ни убива, обаче отколкото просто да ни убива и да няма смисъл“, така Бърнев вижда мисията на актьора. Без да е търсил специална формула за противоотрова срещу изцеждащото действие на тежките роли, за Бърнев лечебната доза се оказва скрита в участието в детски филм. Без да иска, Матей „урежда“ баща си и майка си – отличната актриса Маргита Гошева, в сериала „Островът на сините птици“. Момчето по принцип няма интерес да става актьор, но този път откликва на поканата за кастинг, след като разбира, че в новата продукция ще участват главно негови връстници. И режисьорите Петър Вълчанов и Кристина Грозева го одобряват. В първия момент главата на семейството си казва „Отиде ни лятото...“, но режисьорският тандем преценява, че няма да има по-подходящи изпълнители за таткото и майката на главния герой от истинските му родители. Така вземат и тях на снимки в курорта „Русалка“. А Кристина Грозева им заръчва: „Всичко шантаво, де що ви идва в главата – правете го!“. Иван и Маргита, естествено, се възползват, защото съзнават, че техните щуротии ще бъдат гледани през детски очи. В свободното време Бърнев обича да се гмурка с харпун, шнорхел и неопренов костюм, а един ден двойката се натъква и на лечебна кал: „С Маргита се намазахме и станахме черни. Много се смяхме, а като знаехме, че на 200 м нашите снимат, ни осени лудата идея и ние да се намърдаме на снимачната площадка, така както сме. И отидохме. В крайна сметка ще ни видите омазани в цели 1 или 2 епизода. Но лечебната кал ни изигра лоша шега, защото с нея можеш да прекараш 20 минути, а ние престояхме 2 или 3 дни – всяка сутрин мажем, тя се напуква, и пак мажем... понеже под калта тялото не може да се охлажда, като запечатан си“. Каквото актьорът сам си направи, и режисьор не може да му го направи, заключава Иван Бърнев. Годината на актьора явно минава под знака на странните бащи. Такъв е в сериала на БНТ, такъв е в „Дивата патица“, такъв е и в „Празникът“, а във филма с работно заглавие „Бащата“, който се очаква да излезе в края на 2019-а, е и баща, и син – на един друг неуморен и неизхабен по-възрастен актьор, Иван Савов, с когото са големи приятели. Режисьори са пак Вълчанов и Грозева. Предстои завършването и на друг кинопроект – „Житие“, по сценарий на Красимир Крумов-Грец, който не доживя да го заснеме. Наследява го Николай Тодоров, със сърежисьор Войтек Тодоров. Там основен персонаж е тийнейджър на прага на възмъжаването, за когото героят на Бърнев се превръща в духовен баща... ...Преди време Ванката ми е разказвал как в НАТФИЗ неговият професор Стефан Данаилов го е карал да прави етюд, в който да си представя, че е висок, тъй като в действителност на ръст не е гигант. Колко висок е днес в актьорското майсторство? „Ще съм щастлив, ако мога да бъда толкова висок, че да не разочаровам учителите си – Мастъра, Ивайло Христов, Илията отгоре (покойния Илия Добрев), Налбанта... Иначе няма за какво да се меря, това не ме занимава“, казва той. Но ние, зрителите, знаем, че е много, много висок...  ", "date": "2019.05.11", "title": "От кал да е – Иван Бърнев да е..."}
{"url": "https://www.monitor.bg:443/bg/a/view/nova-ideja-jalim-se-do-vsichki-institucii-na-edno-gishe-164858", "text": "Да пускаме сигнали и жалби до всички институции от едно гише или да се обаждаме в общ кол център по модела на спешния телефон 112. Тази нова идея лансира депутатът от ГЕРБ и зам.-шеф на енергийната комисия в НС Валентин Николов. „Според мен хората ще искат, както телефон 112, да могат на едно гише да пускат жалби и да се вземат мерки към всички институции. Писнало им е да обикалят институции и да не им се обръща внимание\", написа Николов в личния си профил във Фейсбук. Пред „Монитор“ той обясни, че става дума за нещо като кол център, където всяко министерство може да командирова свои служители. Командироването не е задължително да става физически, а може и само виртуално, без да се създава физически отделна структура със своя сграда, разясни идеята си депутатът. На свой ред този център щял да регистрира сигналите, да ги разпределя, да следи дали има отговор и дали се придвижват в установения срок. Николов даде пример с т.нар. мълчалив отказ по дадена жалба или сигнал. Според него така по-лесно ще стане и т.нар. дигитална свързаност. По думите му подобни системи съществуват например в Естония. Въпросният общ център можел да има и сайт. Ако даден гражданин пък все пак искал да подаде на място жалба в институция, то на същото гише трябвало да може да се входира сигнал и към друго ведомство, който да бъде препратен по предназначение. Според депутата има достатъчно държавни структури, в сградите на които може да се открие такова гише. Той даде пример с Тайван, където в магазина, от където хората си купуват хляб, могат да си вземат скица за имота или пък да си разпечатат данъчната декларация. По думите на Николов целта не е само да се получи нещо като аутсортсване на дейности, а да има цялостна кореспонденция с ведомствата към тези кол центрове, вместо да се обикаля по институциите поотделно. „Ако отидеш да пуснеш жалба в конкретно ведомство, можеш да направиш още 4-5 неща“, описа очаквания резултат от реализирането на идеята депутатът и добави, че това ще спести пари и време на гражданите. Николов все още не бил обсъдил предложението със своите колеги и не бил наясно доколко тя се приема от останалите депутати от ГЕРБ. Според него обаче тя е добра и неслучайно има приложение в други страни в Европа и останалата част на света.", "date": "2019.05.11", "title": "Нова идея: Жалим се до всички институции на едно гише"}
{"url": "https://www.monitor.bg:443/bg/a/view/pianistyt-ludmil-angelov-i-violistyt-rumen-cvetkov-bihme-dali-mnogo-za-da-jiveem-bez-televizija-internet-i-you-tube-164839", "text": "„Ако един артист прекалено се взира в пукнатините на ежедневието, вдъхновението изчезва“  Преди всичко трябва да има клик на две нива – персонално, като характери, които си допадат, и професионално, като музиканти със сходни естетически и интерпретационни възгледи. В случая към тези фактори можем да добавим и взаимното ни възхищение към музиката на Брамс.  Любовта към музиката и всеотдайността към изкуството като цяло. Ние не сме повлияни и мотивирани от комерсиалното, а точно обратното.  Има симпатична ирония във факта, че и двамата сме класически музиканти с обща среда в България, но се запознахме в Южна Испания. Стиснахме си ръцете преди 3 години на един мой концерт в Мурсия и тогава решихме да опитаме да посвирим заедно. Първите концерти бяха успешни и ни доказаха, че можем да продължим нататък. След това дойде и идеята за албума Brahms Alliance.  С Людмил сме си говорили неведнъж, че бихме дали много, за да живеем по времето, когато Брамс е творил. Време без интернет, инфарктни графици за самолетни полети, тежък телевизионен шум и YouТube. Публиката днес се ползва с лукса да има достъп до който артист си пожелае и да слуша по всяко време необятна палитра от жанрове. В аналоговата ера на Брамс концертите са били събитие, на което публиката влиза като в църква, истински празник. В композициите на Брамс звучи и онзи тих стремеж към самоусъвършенстване и вътрешен мир, който е като водата, учи те на постоянство – капка по капка, и нещата се случват.  Музиката на Брамс почти винаги звучи някак си камерно, дори и в неговите симфонии. Този по-интимен характер на произведенията му създава едно специално настроение за публиката, когато ги слуша. За нас камерните творби на този композитор са едни от най-големите шедьоври в жанра и ги изпълняваме с голямо удоволствие. : Клара Шуман и Полин Виардо са сред първите жени композиторки в историята. Те са били близки на Брамс и заедно са формирали един творчески кръг, алианс от артисти с общи интереси и естетика. Клара е покровителка на Брамс още от първите му стъпки като композитор, а Полин го вдъхновява да създаде няколко песни за нея. Изключително смели за времето си жени, които са предизвиквали малки революции не само с таланта си, но и с личния си живот, и тук визирам любовната афера на Виардо с писателя Тургенев.  До средата на ХІХ век писането на музика е било една стопроцентово мъжка професия. Виардо и Шуман са трептели на една естестска честота с Брамс и това ни накара да наречем албума Brahms Alliance – творчески съюз около личността и музиката на композитора.  Виолата ми, подобно на човешко същество, също има своите чувства и променя характера си. Тя също се влияе от температурни и акустични промени, също може да е изморена или отпочинала, да е сънлива сутрин и т.н. За мен си остава верен партньор, приятел, а понякога и капризен и труден сътрудник, с който все още продължавам да се опознавам. : На всеки концерт или звукозаписен сеанс трябва да свиря на различен инструмент – този, който е в съответната зала или студио. В престижните зали понякога има повече от един роял и пианистът може да избира. В този смисъл пианистите сме полигамни – имаме много \"връзки\" с най-различни инструменти. Някои ти харесват повече, други по-малко, трети изобщо не са ти по вкуса. Няма как да пътувам като цигуларите и виолистите със собствения си инструмент.  Да, естествено, че има различна публика – по-темпераментна или по-резервирана, по-добре или по-малко подготвена за класическа музика. Важното е да се осъществи връзката между изпълнител и публика, да го има този поток на емоции и флуиди в двете посоки. Тогава може да се случи и дуендето, в особени моменти на вдъхновение.  Публиката е различна от концерт на концерт, но допирът с нея е фундаментален. Ако няма душевна връзка между нас, резултатът не е същият. Аз свиря сам на сцена по-рядко от Людмил, някак си имам нужда от някого на сцената, за да споделя радостта от музицирането.  Със сигурност! Важно е обаче и възпитанието в ранна възраст. Малкото дете ще бъде с много по-развит интелект, ако се занимава с музика, дори и да не стане професионален музикант. : Една от основните мисии на музиката е да рестартира душевността на хората.  Аз мисля, че съдбата на „Нотр Дам“ е споделена от много други храмове по света. Може би се даде голяма гласност на този инцидент, но съм сигурен, че храмът ще бъде оправен до съвършенство в бъдеще.  Предполагам, че доминиращите асоциации биха били с някой от многото реквиеми, писани от гениалните композитори от миналото. Относно събраните милиарди - смятам, че има от тях в излишък, тоест могат да стигнат както за паметници, така и за бедните и бедстващи хора.  Опитваме се да не ни влияе реалността. Ако един артист прекалено много се взира в пукнатините на ежедневието, вдъхновението изчезва. Затова и много хора на изкуството прибягват към алкохол или други по-силни средства за потискане на всички емоционални и физически липси около нас. За мен музиката си остава най-големият наркотик и пълното себеотдаване на нея ни спасява винаги.  При нас, интерпретаторите, е малко по-различно, ние изпълняваме произведения, създадени в повечето случаи много години преди актуалния момент, в който ги свирим. С други думи, можем или дори трябва да се абстрахираме от реалността. Нещо като оазис за нас.  Аз лично слушам музика много рядко. Главата ми е пълна с музика и в повечето случаи предпочитам тишината и спокойствието.  Джазът за мен е най-близък до класическата музика като жанр. В крайна сметка и жанрът не е от толкова голямо значение – важното е музиката да е много добре написана и изпълнена. Или както много мои колеги се изразяват: няма лоша и хубава музика, има добре и зле направена музика. *   е роден на 27 юни 1961 г. във Варна, негов баща е изтъкнатият диригент Михаил Ангелов * Носител е на множество престижни международни отличия, сред които е и Голямата награда в най-значимия клавирен конкурс в света – „Пиано мастърс“ в Монте Карло * От 22 години живее и работи основно в Испания * Създател и артистичен директор на Международния музикален фестивал в Толедо * Основател на фондация „Пиано Екстраваганца“ – организатор на едноименния ежегоден международен музикален фестивал в София *  , специализирал е в САЩ и Холандия, но също от години се е установил в Испания * Концертирал е в най-реномираните зали в над 35 държави на 4 континента * Създател и артистичен директор на фестивала за камерна музика \"МурсиАрт\" в Мурсия с патрон Пласидо Доминго * Свири на ценен старинен инструмент от 1785 г. на майстора Симон Шодлер * Преди месец у нас излезе първият съвместен албум на двамата големи музиканти – Brahms Alliance, с творби на Йоханес Брамс, Клара Шуман и Полин Виардо", "date": "2019.05.11", "title": "Пианистът Людмил Ангелов и виолистът Румен Цветков: Бихме дали много, за да живеем без телевизия, интернет и YouTube"}
{"url": "https://www.monitor.bg:443/bg/a/view/volkswagen-napravi-krosouvyr-v-malyk-format-164780", "text": "Гамата от високопроходими автомобили на Volkswagen сега е по-голяма от всякога. Тя включва флагмана Touareg, следван от Tiguan и компактния T-Roc. Неотдавна към тях се присъедини и най-малкият член на семейството - новия Volkswagen T-Cross. Моделът е изграден върху модулната платформа MQB-A0, използвана при Polo. С дължина от 4,11 метра, широчина 1,76 метра и височина 1,58 метра, новият T-Cross е малко по-голям и по-висок от хечбека Polo, а междуосието от 2,55 метра е същото. На външен вид новият Volkswagen T-Cross изпъква със солиден и смел дизайн, в унисон със стила на по-големите братя T-Roc, Tiguan и Touareg. Той има издължен профил с висок преден капак, къси надвеси на каросерията и почти вертикални задни стойки на покрива. Като опция се предлагат и LED светлини. Арките на колелата са леко изпъкнали, а страничните стени са украсени с щамповани линии. Долната част на каросерията е покрита със защитна пластмаса. В задната част има нови С-образни светлини, свързани със затъмнен панел, а багажната врата е покрита със спойлер. В салона на новия Volkswagen T-Cross има много познати детайли от Polo, което е еталон за подредба и високо качество на сглобката. Предният панел е хоризонтален, а долната част на волана е леко скосена. На опционалния 11,7-инчов цифров дисплей пред водача се изобразява инструменталният панел с ясна графика. Централната конзола е леко обърната към водача, а най-отгоре е поставен мултимедиен сензорен екран с диагонал 6,5 или 8 инча, в зависимост от нивото на оборудване. Има ниша с USB порт и опционално безжично зареждане за смартфон. Предните седалки на новия Volkswagen T-Cross са удобни и еластични, като във версията R-Line имат добра странична опора. Между тях се намира сгъваем подлакътник с ниша в него. Седалките са разположени високо, типично за кросоувър, водачът и пътникът до него гледат от високо, а всичко това гарантира великолепна видимост по всяко време и от всички места. Видимостта назад е подпомогната от парктроник или камера за обратно виждане. На втория ред седалки в T-Cross има изненадващо много място, особено ако задните седалки са избутани назад, тъй като те се движат хоризонтално. Над главите има достатъчно място, но широчината на салона е сравнително малка, така че отзад е по-удобно за двама пътници. В зависимост от положението на задните седалки, обемът на багажника варира от 385 до 455 литра, а ако сгънете облегалките се получава товарно отделение с обем 1281 литра. Новият Volkswagen T-Cross се отличава с наистина богато стандартно оборудване, но може да бъде индивидуално допълнен и оптимизиран максимално с помощта на разнообразната гама допълнително оборудване и няколко привлекателни специални пакета. Базовият вариант на T-Cross се предлага стандартно с бордови компютър, радио и аудиосистема с 6,5-инчов цветен екран, задна седалка с възможност за трансформации, регулируема по височина седалка на водача, електрически прозорци отпред и отзад, електрически регулируеми външни огледала, LED задни светлини, ограничител на скоростта, система предупреждение за опасност в сляпата зона при промяна на лентата на движение, система за предупреждение при неволно напускане на лентата за движение и система за наблюдение на зоната пред автомобила. Второто ниво на оборудване е Life добавя мултифункционален волан, сензори за паркиране отпред и отзад, климатична инсталация, регулируема по височина седалка на пътника отпред със сгъваема облегалка, практично чекмедже под седалката и 16-цолови алуминиеви джанти. Различни вещи могат да се съхраняват и в отделението между предните седалки. Третото ниво Style включва LED светлини, фарове за мъгла, мултифункционален волан, спортни и комфортни предни седалки, индиректно вътрешно осветление, автоматичен климатик и 17-цолови алуминиеви джанти. Първоначално Volkswagen T-Cross е оборудван с 1,0-литров 3-цилиндров бензинов турбодвигател с мощност 115 к.с. Този мотор разполага с тяга от 200 Нм в интервала от 2000 до 3500 об/мин и ускорява колата пъргаво и динамично. При потегляне има известна пауза докато се включи турбината, но след това двигателят тегли плътно. В същото време агрегатът е много икономичен и в градски цикъл разходът на гориво е около 6,0 л/100 км в зависимост от трафика, а на междуселищен път - 4,6 л/100 км. Средната консумация е в рамките на 5 литра на 100 км. Стандартната 6-степенна ръчна скоростна кутия радва с точния ход на лоста. Все пак за града по-подходяща е 7-степенната роботизирана автоматична трансмисия DSG с два съединителя, която работи отлично и сменя предавките по-бързо от водача. За съжаление дори и като опция не се очаква да се предлага задвижване на четирите колела 4х4. Типично за автомобилите на марката Volkswagen, новият T-Cross е много приятен за шофиране. Благодарение на високата позиция на седене, обзорът е добър във всички посоки, а за тесните пространства в града, кросоувърът е оборудван с парктроник. По столичните улици малкият кросоувър е маневрен, като е снабден с всички системи за асистенция на водача, които предпазват пешеходците и другите коли от удари. На планински път със завои, новият T-Cross е много стабилен, не се наклонява осезаемо и вози доста по-меко в сравнение с коли от по-висок клас. Системата XDS симулира диференциал с ограничено приплъзване, така че недозавиване се проявява рядко. Кормилното управление е прецизно и доста информативно, обратната връзка и точността на реакциите са на добро ниво и благодарение на това шофирането е лесно и приятно. Колелата имат добро сцепление с настилката, а електронната стабилизираща програма ESP не позволява на колата да се отклони от пътя. Окачването е еластично и T-Cross вози по-меко в сравнение с коли от по-висок клас. Като опция се предлагат адаптивни амортисьори, които променят начина на возене и остротата на волана, като подобряват стабилността при динамично шофиране. На магистралата Volkswagen T-Cross ускорява добре както при включване от бензиностанция, така и при изпреварване на други превозни средства. С лекота да поддържа разрешената максимална скорост от 140 км/ч, като благодарение на добрата шумоизолация, не се чуват натрапващи шумове от вятъра и гумите. Пътният просвет според гумите и окачването варира от 160 см до приличните 18 см, което дава възможност на T-Cross да се движи уверено по черен път и да се покатери на тротоара, ако се наложи. Новият Volkswagen T-Cross вече се предлага у нас в три нива на оборудване – базовото и по-високите Life и Style, а цените стартират от 33 279 лева за базовия T-Cross до 43 723 лева за Style.", "date": "2019.05.11", "title": "Volkswagen направи кросоувър в малък формат"}
{"url": "https://www.monitor.bg:443/bg/a/view/zoran-zaev-na-motor-pi-kafe-v-benzinostancija-shel-i-otprashi-za-bukuresht-164863", "text": "Малко преди 12:00 по обед вчера десетина мотористи с македонски номера на машините си изненадаха опашката от автомобили, зареждащи гориво на бензиностанция край Благоевград. Мотористите бяха водени от премиера на Северна Македония Зоран Заев и ескортирани от няколко полицейски коли от ОДП-Благоевград. Стана ясно, че пътуването е неофициално, а Зайко и компания, както го наричат приятелите му от родната му Струмица са влезли през ГКПП-Златарево и се отбили да пият кафе  на път за Румъния. Близо 40 минути мотористите отмаряха, като организацията от охраняващите ги български и македонски полицаи беше на ниво. Така не се допусна затруднения в работата на бензиностанцията, която се намира на главен път Е-79 в квартал Грамада.    След кафе паузата десетината мотористи нахлузиха каските си, яхнаха моторите и водени от премиера на Северна Македония отпрашиха с пълна газ за Букурещ. Снимки: pirinsko.com", "date": "2019.05.11", "title": "Зоран Заев на мотор пи кафе в бензиностанция „Шел“ и отпраши за Букурещ"}
{"url": "https://www.monitor.bg:443/bg/a/view/petrolen-razliv-kraj-hustyn-zaradi-katastrofa-na-dve-barji-164864", "text": "Петролен танкер и влекач, транспортиращ две петролни баржи, се сблъскаха в корабния канал в Хюстън, американския щат Тексас. Тонове петролни продукти са изтекли във водата, съобщи CBS News, позовавайки се на изявление от бреговата охрана на САЩ.   В резултат на сблъсъка една от баржите се е преобърнала, а втората е повредена, като всяка една от тях е превозвала около 25 хиляди тона петролни продукти. До момента няма информация за големината на разлива. Няма данни за жертви и пострадали. Персонал от специализирани служби участва в операцията по премахване на последиците от разлива на петролни продукти. Спасителните служби следят и качеството на въздуха.", "date": "2019.05.11", "title": "Петролен разлив край Хюстън заради катастрофа на две баржи"}
{"url": "https://www.monitor.bg:443/bg/a/view/gru-finansiralo-prevratadjiite-v-cherna-gora-164865", "text": "Участниците в опита за преврат в Черна гора са получавали финансиране директно от руското военно разузнаване (ГРУ), показа разследване на британския сайт „Белингкет“ и изданието „Инсайдър“. Общо 14 души бяха признати за виновни от Висшия съд в Подгорица и осъдени на различни срокове затвор. Според спецпрокурора Миливое Катнич заговорът е предвиждал убийството на прозападно настроения премиер Мило Джуканович със снайпер. Това е трябвало да се случи в навечерието на изборите на 16 октомври 2016 г. Заговорниците планирали след това да нахлуят в парламента, преоблечени в полицейски униформи, и да наложат на власт проруско правителство. Целта била да се блокира членството на страната в НАТО, предаде Би Би Cи, като припомня, че Черна гора се присъедини към алианса през 2017 г. Опитът за преврат обаче се проваля, след като службите прихващат информация за него и заговорниците са арестувани. След арестите Мило Джуканович разкри, че при обиските са открити 125 000 евро заедно с униформи. При пледоариите по делото пък спецпрокурорът Катнич обяви, че са намесени „руски националисти“. Едуард Шишмаков и Владимир Попов, които получиха съответно 15 и 12 г. затвор условно. Според „Белингкет“ и „Инсайдър“ и двамата са офицери от ГРУ, като истинското фамилно име на „Попов“ е Мойсеев. Първоначално черногорското следствие се е базирало на показанията на двама основни обвиняеми – Мирко Велимирович (който сам се предал на властите) и националиста Александър Синджелич, който оглавявал прокремълската организация „Сръбски вълци“ и воювал в Донбас. Според показанията на Синджелич с него се свързали „руски националисти“, които се представили като Едуард Широков и Владимир Попов и му дали да разбере, че работят за спецслужбите. Те му предложили план за смяна на властта в Черна гора с цел да предотвратят влизането на страната в НАТО. Синджелич също така заяви пред съда, че Широков (Шишмаков – б.р.) сам му купил билет до Москва и го посрещнал пред самолета. Те не минали през паспортния контрол, за да не оставят следи от пребиваването на черногореца в Русия. Широков имал архитектурен план на сградата на парламента в Подгорица, върху който показвал на Синджелич как да се овладее зданието.  На 17 октомври 2016 г., в деня на парламентарните избори, заговорници от Черна гора и Сърбия Те трябвало да инсценират нападение над събралите се там мирни демонстранти и под този предлог да завземат властта. След това се планирало властта да мине в ръцете на антинатовската и проруска партия „Демократичен фронт“. За първия етап от операцията Синджелич получил над €200 000 в брой. След разкриването на заговора черногорските власти Малко по-късно, на 24 октомври, Сърбия арестува трима руски граждани, у които според сръбската полиция били намерени фалшиви униформи на черногорски полицаи, €122 000 в брой и оборудване за шифрована телекомуникационна връзка. По-късно властите в Белград предадоха тримата руснаци на Москва, след като секретарят на руския Съвет за сигурност Николай Патрушев посети Сърбия. Скоро след провалилия се преврат в Черна гора, на 2 ноември 2016 г. руският президент Владимир Путин издаде указ, с който освободи от длъжност директора на Руския институт за стратегически изследвания (РИСИ) Леонид Решетников. Бившият агент на КГБ на Балканите, а след това генерал-лейтенант от Службата за външно разузнаване (СВР), работи осем години като шеф на РИСИ. Той отстъпи това място на Михаил Фрадков, който по-рано оглавяваше СВР. Ветераните от разузнаването не би трябвало да имат пряко отношение към научната работа в изследователски институт, но всъщност РИСИ активно се занимава с „приложна дейност“, заради която „изгоря“ Решетников, изтъква „Инсайдър“. като при това си сътрудничел с друг странен персонаж – православния олигарх Константин Малофеев, собственик на телевизия „Царград“. Двамата помагали при изборите в Република Сръбска (в състава на Босна) да си запази властта кремълският фаворит Милорад Додик, за което след вота той ги награди с ордена „Негош“. Освен общия интерес към защитата на интересите на Кремъл в Източна Европа, Решетников и Малофеев ги сближава и показната религиозност. На тази почва двамата се сближили и с Георгий Шевкунов (отец Тихон), когото наричат „духовника на Путин“. С него Малофеев съгласувал своите действия по време на руското нашествие в Донбас. Няколко дена след провалилия се преврат в Черна гора, беларуският историк Александър Усовски, който изпълнява поръчки на православния олигарх в някои източноевропейски страни, написал писмо до генералната директорка на „Царград-ТВ“ Елена Шаройкина, в което си предлагал услугите в Полша. В него той изтъква, че след като полският проект се увенчае с успех, никой няма да припомни на Малофеев „провала на черногорската авантюра“. Любопитно е, че в своите показания Синджелич подчертава, че в Москва се е срещал с агенти на ГРУ в нечии „разкошни апартаменти“, което също навежда на мисълта за възможна съпричастност на Малофеев. Самият православен олигарх не пожелал да коментира това пред „Инсайдър“. Но ако степента на участие на Малофеев в опита за преврат предизвиква въпроси, то Сред тях е преписката на Усовски, която изтече в интернет. Той например си пише със сътрудника на РИСИ Николай Подчасов, за когото през септември 2016 г. търси (и намира) сръбски активисти. Подчасов предава списъка на „началството“, а Усовски по-късно се интересува дали кандидатурите са одобрени и може ли да отиде да вземе пари. Изглежда Решетников е използвал ресурсите на своя институт за решаване на своите политически задачи, изтъква „Инсайдър“. При разследването на „Белингкет“ и „Инсайдър“ бе установено, че Едуард Широков (с истинско фамилно име Шишмаков) е учил във Военнодипломатическата академия на руското министерство на отбраната. На жаргона на ГРУ това заведение, което подготвя военни аташета и сътрудници на военното разузнаване, се нарича „Консерваторията“. На адреса на „Консерваторията“ бил регистриран и личният автомобил на Шишмаков. По-късно той служил като военноморско аташе в руското посолство във Варшава. Шишмаков обаче бил изгонен от Полша през 2014 г., тъй като се опитал да вербува подполковник от полската армия. Въпреки този провал през 2016 г. той получил нов задграничен паспорт, но с фамилно име Широков. Именно с този паспорт агентът на ГРУ отишъл в Сърбия, където отново се провалил, но вече във връзка с операцията в Черна гора. Черногорската прокуратура бързо успяла да потвърди частично показанията на Синджелич, като издирила и снимка от срещата на заговорниците в белградски парк. „Белингкет“ и „Инсайдър“ успели да установят и истинското фамилно име, както и биографията на втория организатор на преврата, когото черногорските власти обявиха за международно издирване под името Владимир Попов. Под този оперативен псевдоним се прикрива Владимир Николаевич Мойсеев, роден на 29 май 1980 г. Датата му на раждане, както и личното и бащиното му име съвпадат с тези на прикритието му. Всъщност същия пропуск допуснало ГРУ и при Шишмаков, и при Александър Мишкин, който е обвинен за отравянето на бившия двоен агент Сергей Скрипал, което много облекчило работата на „Белингкет“ и „Инсайдър“. Мойсеев е завършил военно училище в Тюмен, а след това е прехвърлен в Москва, където е минал подготовка в специалните части на ГРУ. Там служил и Никита Минин, който също бе разкрит във връзка с опита за преврат в Черна гора. От неговия телефон била направена резервацията за хотела в Белград. В разговор с „Инсайдър“ Минин заявил, че Попов работи с него в списание, посветено на морското застраховане. Преди това двамата „застрахователи“ са били в Украйна през 2014 г. Освен това Попов е посещавал и други държави в Източна Европа като България, Гърция, Грузия, Полша, Молдова и др. До 2015 г. Мойсеев живеел в общежитието на своята военна част. След това материалното му положение видимо се подобрило. Той сега живее в московския район Черьомушки, като съсед му е Мишкин. Мойсеев е получил държавната си квартира само няколко месеца по-късно. Като се има предвид, че Мишкин и другият агент на ГРУ, замесен в отравянето на Скрипал – Анатолий Чепига, са получили апартаментите си като „приложение“ към званието „герой на Русия“, може да се предположи, че и Мойсеев може да е бил удостоен с тази чест от Путин, твърди „Инсайдър“.", "date": "2019.05.11", "title": "ГРУ финансирало превратаджиите в Черна гора (СНИМКИ)"}
