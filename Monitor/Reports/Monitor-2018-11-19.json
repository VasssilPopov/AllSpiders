{"url": "https://www.monitor.bg:443/bg/a/view/chicho-uceli-vmesto-darts-dyska-okoto-na-plemennik-150059", "text": "Лекари от Очната клиника на УМБАЛ „Св. Георги” успяха да спасят зрението на момченце, улучено по погрешка в окото при игра на дартс. Детето играело със свои роднини, когато един от чичовците му без да иска го уцелил. Малчуганът е претърпял операция, при която екипът на клиниката е успял да запази зрението му. Същото е станало и при момиченце на 6г., което си е бръкнало в окото с играчка. Малката е била закарана съвсем навреме в клиниката, където е претърпяла сложна операция. В рамките на хирургическата интервенция медиците са отстранили стъкловидното тяло и са имплантирали нова леща в окото на детето. Момиченцето ще може да вижда нормално, след като се възстанови, тъй като при инцидента не е била засегната оптичната част на роговицата, са категорични хирурзите. Те са успели да помогнат и на 67-годишен строителен работник, който също можел да загуби зрението си след трудова злополука. Върху лицето на мъжа паднала тухла и той бил закаран в болницата с ужасни болки. Очното му налягане било 60 при норма от 21. Операцията му е била наложителна, за да му бъде спасено зрението. На пациента е била присадена изкуствена леща.", "date": "2018.11.19", "title": "Чичо уцели вместо дартс дъска окото на племенник"}
{"url": "https://www.monitor.bg:443/bg/a/view/rosen-jeljazkov-privatizacija-na-bdj-ne-e-vyzmojna-150115", "text": "Приватизация на „Пътническите превози“ на БДЖ  не е възможна, защото държавата субсидира дейността й всяка година, коментира транспортният министър Росен Желязков бъдещото на железниците ни. По думите му няма как държавата да дава пари на частен субект. Освен това навсякъде железниците за превози на пътници са държавни, докато товарните превози са частни и се състезават с частни компании. В момента пред БДЖ има възможност за интензивно развитие. по банковите сметки на „Пътнически провози“ има пари, но няма организация за обществени поръчки и доставки на части, няма работеща система да следи наличности и планиране, обясни Желязков в ефира на БНТ. От една страна, Холдинг БДЖ, който е компания-майка на товарни и пътнически превози, успя за тези години с помощта на държавата да погаси задължения към външни кредитори облигационери и банкови институции. Тоест няма в момента финансова тежест, която да пречи на дружеството да се развива Още повече, че дружеството „Пътнически превози“ получава стабилна субсидия, за да изпълнява разписанието си. Когато обаче е отпаднала финансовата тежест се вижда, че индикаторите за ефективност не се променят, уточни още транспортният министър. Той даде пример за билетоиздаващата система, която пътниците вече години наред очакват да бъде пусната. Държавното дружество в свой анализ посочва няколко проблема, като първият е което значи или нови влакове или да се редуцира графика. По думите му рестартирането на поръчката за мотрисни влакове, която беше спряна от КЗК, не е решение, защото след като бъде сключен с изпълнителя, новите влакове ще дойдат след две години. „Не може да лежим и да разчитаме, че ще дойдат влакове, ние трябва да обезпечим с необходимите ремонти и доставки на материали, а такова нещо не се прави правилно“, счита транспортният министър и даде отново пример с много извън планови ремонти, които се правят на подвижния състав. В БДЖ се работи на парче, няма планиране за следващата година. Това е проблем на ръководството, допълни Желязков в коментара си за поисканите от него оставки на мениджмънта на \"Холдинг БДЖ\". Все пак транспортният министър е но разчита ръководството й да гарантира безопасност, ред и комфорт, и това може да се случи с добри решения през 2019 г. Желязков коментира и концесиите на летищата в София и Пловдив. Търгът на летището в Пловдив има бъдеще, в момента се подготвя отново процедурата и ще се обяви на ново обществената поръчка. По процедурата за отдаване на летище „София“ също има интерес, има Предвидено е документите по процедурата да се подават до 29 януари догодина, а срокът е удължен. Освен кандидатурата софийското летище да бъде преименувано с името на първия демократичен избран президент Жельо Желев, има и предложения то да се казва Васил Левски, имена на царе. „Мисля, че „София“ е добро наименование за нашето държавно летище“, завърши транспортният министър.", "date": "2018.11.19", "title": "Росен Желязков: Приватизация на БДЖ не е възможна"}
{"url": "https://www.monitor.bg:443/bg/a/view/sysedi-se-topjat-za-skypi-remonti-150112", "text": "Съседски войни прерастват в доноси за корупция. Новата схема за саморазправа между комшии буквално е заляла комисия „Антикорупция“ (КПКОНПИ) със сигнали за необяснимо богатство. Едно от най-честите съмнения, които гражданите споделяли с институцията, било свързано точно с това, че съседът им прави скъп ремонт, а на хартия няма откъде да докаже пари за тези разходи. Пред „Монитор“ от КПКОНПИ обясниха, че подобни доноси не водят до сериозни разкрития. „Има сигнали, които засягат чисто междусъседски отношения, например „съседът ми кара скъпа кола“ или „прави скъп ремонт“. Нашите функционални задължения не предполагат да извършваме такива проверки“, обясни шефът на комисия „Антикорупция“ Пламен Георгиев. И припомни, че целта на създаването на комисията е противодействието на корупцията по високите етажи на властта. Иначе от влизането в сила на закона в края на януари 2018 г. до сега сигналите от граждани и институции са около 600. По тях пък са образувани над 300 проверки.", "date": "2018.11.19", "title": "Съседи се топят за скъпи ремонти"}
{"url": "https://www.monitor.bg:443/bg/a/view/pisna-li-vi-ot-nejasni-prisydi-peticija-gi-vadi-na-svetlo-150114", "text": "Писна ли ви четете за дела, които се точат с години, свидетели си превъртат показанията като пумпали, експертизи се опровергават една друга, и накрая – присъда, която никой не разбира? Осъдителна или оправдателна, няма значение – тя просто сякаш не почива на нормалната човешка логика и изглежда мотивирана по другия начин. Всичко това обаче може да се промени. С общите ни усилия. Стартираме в качеството ни на граждани на тази държава онлайн петиция, с която настояваме Висшия съдебен съвет най-сетне да внесе истинска публичност в мотивите, с които съдиите постановяват присъдите си. Тя е в европейския онлайн портал за петиции openpetition.eu и  Петицията е естествено продължение на  след оправдателните присъди по делото „Алабин“. За постигането на реална промяна обаче, е нужна сериозна гражданска подкрепа. Освен това, вече и в качеството ни на журналисти ще стартираме и подписка сред колегите, отразяващи работата на съдебната власт, със същите искания до Висшия съдебен съвет – кадровия орган на Темида, който може да промени нагласата на магистратите от криенето зад клишето „съдията говори със своите актове“, да се доближат до обществото и да му обяснят как се стига до такива присъди. Според чл.132 от Закона за съдебната власт \"публичността на съдебния процес може да бъде ограничавана само със закон. Във всички случаи присъдата се обявява публично\". Към момента обаче тази публичност се постига само с публикуване на сайтовете на съответните съдилища на мотивите към присъдите, постановени от магистратите. Така, за разлика от всички останали представители на независимата съдебна власт като следователи и прокурори, единствено съдиите не обясняват публично своите решения, били те оправдателни или осъдителни. Именно това оставя в обществото и усещането за липса на възмездие. В същото време в закона няма забрана освен писмено, след постановяване на присъдите си, съдиите да мотивират решенията си и устно пред медиите, които са посредници между съдебната власт и обществото. Считаме, че единствено по този начин ще бъде преодоляно чувството за липса на справедливост, битуващо в момента сред гражданите на държавата най-вече заради това мълчание.", "date": "2018.11.19", "title": "Писна ли ви от неясни присъди? Петиция ги вади на светло"}
{"url": "https://www.monitor.bg:443/bg/a/view/bylgarija-otpadna-ot-ligata-na-naciite-sled-1-1-sys-slovenija-150117", "text": "Националният отбор на България не успя да победи Словения и остана на второ място в крайното класиране на група 3 в Лига \"С\" от Лигата на нациите.  \"Трикольорите\" стигнаха само до 1:1 срещу Йосип Иличич и компания, като завършиха кампанията с 11 точки. Момчетата на Петър Хубчев се раздадоха в мразовитата столична вечер, но това не се оказа достатъчно, за да спечелят първото място, което остана за Норвегия. Скандинавците взеха очакваната си победа в Никозия над Кипър с 2:0, като завършиха еднолично на върха с 13 точки. \"Лъвовете\" пък могат да съжаляват, че не успяха да завършат турнира с победа. Резервата Галин Иванов беше точен в 68-ата минута. Зайц изравни в 75-ата минута.", "date": "2018.11.19", "title": "България отпадна от Лигата на нациите след 1:1 със Словения"}
{"url": "https://www.monitor.bg:443/bg/a/view/15-800-leva-globa-za-premazan-rabotnik-150050", "text": "4 наказателни постановления за общо 15 800 лева заради загинал този юли работник при разрушаването на Мебелна къща в Пловдив е издал шефът на Инспекцията по труда инж. Атанас Чернаев. Санкциите са били наложени на фирмата, която е била наета да извърши дейностите по разчистването на терена. Това съобщи инж. Чернаев в отговор на запитване на Агенция \"Монитор\". Той уточни, че наказателните постановления все още не са влезли в сила, тъй като фирмата ги обжалва в съда. Трагедията стана на 21 юли т.г., когато метална конструкция с размери 6 на 12 метра падна и уби на място един от работниците. Проверката на Инспекцията по труда е установила, че 60-годишният мъж е рязал конструкцията, като е стоял под нея. „Основните причини, че не са предприети достатъчно адекватни мерки рязането на тези метални конструкции да се извършва по безопасен начин. Човекът, който реже, не трябва да е под конструкцията. Няма къде да падне освен върху тебе. Основен проблем, че е бил без правоспособност да извършва газопламъчно рязане както и че не е имал трудов договор. В момента, в който е останало едно парче от тази конструкция, тя се е скъсала и е паднала върху него”, каза инж. Чернаев. По думите му явно по време на възлагането на работата на загиналия не му е било обяснено как да свърши дейността по безопасен на него начин. При втория трагичен случай със загинал строителен работник от този септември в индустриална зона „Стряма” виновник за трагедията е багер. Тежката машина е подравнявала в новостроящо хале настилката. Когато е излизала навън, със стрелата е закачила един от панелите на сградата, бутнала го е  и той е повлякъл останалите. В този момент двама работници са полагали външна изолация на халето, когато панел от конструкцията ги е съборила и е убила на място единият. На фирмата били съставени два акта, като предстои да бъдат издадени наказателни постановления ,каза инж. Чернаев. По думите му през първите 9 месеца от началото на годината в пловдивска област са станали 205 трудови злополуки. Броят на смъртните случаи за този период е 7. Миналата година трудовите злополуки са били 213. За първото деветмесечие на тази година има и 186 производствени злополуки.", "date": "2018.11.19", "title": "15 800 лева глоба за премазан работник"}
{"url": "https://www.monitor.bg:443/bg/a/view/novi-promo-predlojenija-ot-vivacom-prez-noemvri-150106", "text": "За радост на всички почитателите на новите технологии и смарт устройствата, VIVACOM стартира нова промоция на 16 супер предложения от водещите производители на смартфони (Samsung, Huawei, Honor, Nokia, Motorola, Xiaomi, Alcatel). Специалните цени на избрани устройства ще са в сила от 19.11 -до 25.11. Те могат да бъдат закупени от магазинната мрежа на Виваком и онлайн както в брой, така и на изплащане с мобилните планове Smart L, L+, XL, XL+, U. Honor Play е елегантен смартфон, който залага на тънко безрамково метално тяло с 6,3 инчов дисплей. Характеристиките на хардуера на устройството показват, че то е създадено на истински геймъри. Снабден с процесор Kirin 970, допълнителна система за 3D озвучаване и интерактивни вибрации, Honor Play изцяло променя изживяването във всяка игра. Телефонът разполага с двойна основна камера (16MP + 2MP) с изкуствен интелект и селфи камера с 16MP, отново подпомогната от AI. Honor Play идва в празничен комплект със слушалки, спортна бутилка и ринг холдър. Смартфонът се предлага за 539.98. в брой с мобилен план Smart L+. Motorola G6. Мощен 8-ядрен процесор (Qualcomm Snapdragon 450) захранва смартфона, който разполага с батерия с капацитет от 3000 mAh и осигурява цял ден работа, а с технологията TurboPower, 15 минути зареждане са достатъчни за 8 часа работа. Телефонът е с умен екран, който остава включен, докато гледате в него, удобна навигация със сензора за пръстови отпечатъци и Moto Key опция, която дава достъп до уебсайтове, приложения и устройства чрез пръстов отпечатък. Основната камера е двойна, с резолюция 12MP + 5MP и функция за разпознаване на обекти. Motorola G6 е на цена от 189.98 лв. в брой с мобилен план Smart L+. Nokia 7 Plus е носител на наградата за най-добър потребителски смартфон на EISA за 2018 г. 6 инчовият Full HD+ дисплей с мултитаскинг, позволява с едно движение отварянето на две приложения и работа едновременно с тях в разделен на две екран в съотношение 1:1. Смартфонът е оборудван с Qualcomm Snapdragon 660 процесор, 4GB RAМ и 64GB вградена памет. Камерата разполага с основни 12 MP и вторични телелещи 13 MP с оптика ZEISS. 16 MP предна камера с оптика ZEISS, позволява заснемането на перфектни селфита и през деня и през нощта дори при слаба осветеност. Устройството може да бъде закупено на цена от 399.98 лв. в брой с мобилен план Smart L+. Samsung S9 256GB. Големината на екрана му е 5.8 инча, а началния бутон е част от екрана, където остава скрит, докато не потрябва да влезе в употреба. Така усещането за по-голяма повърхност е налице, без да е необходим по-голям телефон. Предната 12 MP камера използва подобрено обработване на изображенията, като заснема няколко кадъра и ги комбинира в една висококачествена снимка, а тъмнината  не може да попречи на задната камера, защото яркият обектив и големите пиксели пропускат повече светлина, когато тя е оскъдна наоколо. А с безжичното зарядно, което Виваком подарява с устройството, зареждането вече не е ограничение. Samsung S9 256GB може да бъде закупен за 45.58 лв. на месец с мобилен план Smart U. Xiaomi Mi A2 Lite разполага с Full HD 19:9 дисплей, който е 5.84 инчов и улеснява прегледа на всякакъв тип съдържание. Двойната 12MP + 5MP камера с апертура (ƒ/2.2) е захранвана от изкуствен интелект с цел подобрени възможности при заснемане чрез замъгляване на фона и изостряне на детайлите. Селфи камерата е 5MP с апертура (ƒ/2.0) позволяваща заснемане на ясни кадри и селфита, благодарение на Beautify 4.0. Осемядреният процесор, Qualcomm Snapdragon 625, постига баланс между производителност и консумация на енергия. Батерията е с 4000mAh капацитет, позволяващ използване на смартфона цял ден. Възпроизвеждане на музика до 34 часа или повиквания до 19.5 часа с едно зареждане. Той може да бъде закупен за цена от 269.98 лв. с мобилен план Smart L+.", "date": "2018.11.19", "title": "Нови промо предложения от VIVACOM през ноември"}
{"url": "https://www.monitor.bg:443/bg/a/view/podmenjat-280-linejki-na-speshna-pom-150101", "text": "Част от старите линейки в страната ще бъдат подменени с нови 280 до два месеца. Това стана ясно, след като министърът на здравеопазването Кирил Ананиев подписа договор за доставянето им с фирмата, спечелила обществената поръчка. „Стартирането и реализацията на този проект е водещ приоритет за мен и екипа ми, тъй като чрез него ние ще подобрим достъпа на гражданите до спешна медицинска помощ и ще извършим цялостна модернизация на системата на спешната помощ“, заяви министър Ананиев. От тях 185 броя са конструирани и оборудвани за превоз, мониторинг и първоначално лечение на пациенти, а другите 95 са за интензивно лечение. Всички те трябва да бъдат снабдени с медицинско оборудване и медицинска апаратура. Общата стойност на двата договора възлиза на 38 300 640, 00 лв. с ДДС. Срокът за доставка на първите оборудвани линейки и по двата договора е до 60 календарни дни. Останалите трябва да бъдат доставени в срок до 120 дни от заявката на Министерството на здравеопазването, по график за следващите 3 години. Гаранционният срок на всяка от оборудваните линейки, както и на медицинската апаратура и оборудване е 5 години. За участие в конкурса за доставка на 400 нови линейки постъпиха общо 7 оферти по две от общо 4 позиции. За две позиции, свързани с доставката на високопроходими линейки и такива 4х4, оферти не постъпиха при първоначалния етап на проведената процедура. В момента тече нов конкурс. Министър Ананиев посочи, че в момента системата за спешна медицинска помощ разполага с 651 линейки, разпределени в 28-те центъра за спешна медицинска помощ в страната. Част от автопарка е амортизиран, но с реализацията на проекта ще бъдат подновени повече от 2/3 от него. Предстои да бъде обявена и доставката на още 120 линейки.", "date": "2018.11.19", "title": " Подменят 280 линейки на Спешна помощ"}
{"url": "https://www.monitor.bg:443/bg/a/view/karanikolov-turskite-investicii-u-nas-sa-blizo-1-mlrd-evro-za-poslednite-20-godini-150108", "text": "Турските инвестиции в България са в размер на близо 1 млрд. евро за последните 20 години. Това е заявил министърът на икономиката Емил Караниколов, който откри, съвместно с министъра на търговията на Република Турция Рухсар Пекджан, Българо-турски бизнес форум в София, съобщиха от икономическото министерство. Министърът на икономиката е посочил, че за последните 10 години само по Закона за насърчаване на инвестициите са сертифицирани 17 инвестиционни проекти на дружества, чийто капитал е собственост на турски компании. „Инвестициите по тези проекти възлизат на над 350 млн. евро и са разкрили над 2500 нови работни места“, е допълнил той. Караниколов е подчертал, че секторите автомобилна промишленост, машиностроене, електроника и електротехника, информационни и комуникационни технологии, предоставят широки възможности за коопериране между български и турски компании. „Успешни партньорства могат да бъдат реализирани и в области като хранително-вкусовата, химическата, текстилната, дървопреработвателната промишленост“, е изтъкнал икономическият министър. По думите му Турция е неизменно сред водещите търговски партньори на България, а потенциалът за разширяване на двустранните отношения е изключително голям. Министърът на търговията на Република Турция Рухсар Пекджан е казала от своя страна, че ще продължи активната съвместна работа за увеличаване на стокообмена и инвестициите между двете държави. По време на събитието двамата министри са подписали Меморандум за разбирателство между Българска агенция за инвестиции и Invest in Turkey, който активно да подпомогне взаимодействието между двете организации относно привличане на инвестиции. По този начин ще се разшири правното основание, необходимо за активизиране на двустранното партньорство и ще се осигурят условия за стимулиране на бизнеса между двете страни. Целта е меморандумът да се превърне във важен механизъм за подкрепа на бизнеса и да доведе до нарастване на двустранните инвестиции. На събитието участие са взели близо 500 представители на компании от двете страни от секторите строителство, селскостопанство, туризъм, ИКТ и др.", "date": "2018.11.19", "title": "Караниколов: Турските инвестиции у нас са близо €1 млрд. за последните 20 години"}
{"url": "https://www.monitor.bg:443/bg/a/view/bylgarija-er-puska-30-000-bileta-s-do-30-namalenie-150107", "text": "За трета поредна година националният превозвач „България Ер“ ще накара пасажерите си да полетят от щастие в края на ноември с една вълнуваща седмица на намаленията и 30 000 самолетни билета на до -30% отстъпки. От 19-и до 25-и ноември включително всеки може да се възползва от специалните цени за всички директни линии на авиокомпанията. Коледните базари във Виена и Прага са още по-достъпни с промо билетите в рамките на кампанията. Двупосочните полети до австрийската столица струват само 99 евро, а тези до красивия чешки град 155 евро. В седмицата на промоционалните оферти билетите между София и Лондон стартират от 65 евро еднопосочно, а може би най-атрактивните цени са на пътуванията от и до Милано – само 50 евро за полет от София до световната столица на модата. На промоционални цени са и билетите до руската перла Москва, която през зимата се превръща в бяла приказка. На фона на световния ентусиазъм около големите разпродажби и черния петък, „България Ер“ предлага на клиентите си не само ниски цени, но и нещо повече - комфорт. В цената на всеки билет се включва и безплатен ръчен багаж до 10 кг и личен багаж: дамска чанта или лаптоп. Комфортът на борда на самолета се допълва и от безплатен чек ин и кетъринг, който включва топъл сандвич, десерт и богато разнообразие от топли и студени напитки по време на полета.", "date": "2018.11.19", "title": "„България Ер“ пуска 30 000 билета с до -30% намаление"}
{"url": "https://www.monitor.bg:443/bg/a/view/kitajci-uchat-nashi-firmi-kak-da-pravjat-biznes-v-azija-150110", "text": "Международната търговска камара „Пътят на коприната“ може да предостави експертна помощ на български компании за кандидатстване за финансиране или възползване от възможностите на инициативата „Един пояс, един път“. Това е станало ясно по време на среща на зам.-министърът на икономиката Александър Манолев с Жан-Гий Карие, изп. председател камарата и ръководената от него делегация. В срещата е взел участие и председателят на БТПП Цветан Симеонов, съобщиха от ресорното министерство. „Един пояс, един път” (Belt and Road Initiative) е икономическо-стратегически проект, чиято цел е свързване на Китай с пазарите в Азия, Африка и Близкия изток, и Европа. В края на 2014 г. Китай обяви създаването на фонд „Път на коприната“, в който участва с 40 млрд. долара. „Ние можем да насочим и подпомогнем компаниите, които имат интерес и потенциал да работят в рамките на инициативата“, е посочил Жан-Гий Карие. По думите му те са на посещение за проучване на потенциални български компании, а на място активно си партнират с Българската търговско-промишлена палата, която е и техен член. „Изминалата година бе много важна за връзките между България и Китай, като страната ни домакинства редица важни събития както за двустранните ни отношения така и в рамките на многостранното партньорство“, е посочил Манолев. Български компании имат интерес и възможност да реализират експорт за азиатската страна в хранително-вкусовата промишленост, производството на вино, козметика и др. Акцент в изказването на икономическият зам.-министър е било и инвестиционния интерес от Китай към нашата страна като е подчертал, че особено атрактивни са автомобилния сектор, информационните и комуникационните технологии, машиностроенето и др. Международната търговска камара може да помогне и за излизането на български компании на фондовата борса в Хонконг, е станало ясно по време на срещата. Страните са се договорили да продължат партньорство и да набележат заедно конкретни сфери и проекти, по които да си партнират. Международната търговска камара „Пътят на коприната“ (SRCIC) е основно съставена от национални търговски камари на страните от инициативата. Това е първата транснационална бизнес конфедерация. В момента SRCIC има 129 членове от 77 държави, включително държавни и регионални търговски камари и милиони свързани предприятия. SRCIC служи като мост, свързващ предприятията и правителствата, като осигурява кооперативна платформа между бизнес асоциациите и членовете ѝ. От създаването си през декември 2015 г. SRCIC е била домакин на редица конференции, международни посещения и презентации, в рамките на инициативата.", "date": "2018.11.19", "title": "Китайци учат наши фирми как да правят бизнес в Азия"}
{"url": "https://www.monitor.bg:443/bg/a/view/pyrvijat-snjag-ostavi-desetki-selishta-bez-tok-obzor-150102", "text": "Първият сняг остави без ток десетки селища в Пазарджишко, Габровско, Плевенско и Врачанско и Смолянско. 10 населени места в област Пазарджик осъмнаха на тъмно и студено. Без електроподаване заради скъсани проводници в неделя срещу понеделник се оказаха градовете Панагюрище, Белово, Пещера и Брацигово и селата Оборище, Панагюрски колонии, Поибрене, Голямо и Малко Белово, уточниха от електроразпределителното дружество. Дежурни екипи са работили за отстраняването на авариите и днес следобед електрозахранването е възстановено. Аварийни екипи от Регионалната дирекция „Пожарна безопасност и защита на населението“ са отстранявали паднали дървета, чиито клони са натежали от снега, като паднало дърво е блокирало за час движението по ул.“Булаир“ в централната градска част в Пазарджик. Междувременно и се е наложило снегопочистваща техника да бъде изпратена на помощ от Областното пътно управление в Пазарджик, както и два полицейски автопатрула, които да регулират движението във въпросния участък. Тежкият първи сняг изпокъса жици и остави 12 села в района на Мездра без ток. Квартали на други 6 и в железничарския град също са без електричество, съобщиха от общината. Аварийни екипи на ЧЕЗ отстраняваха до късно днес повредите. Най-голяма е снежната покривка в Северозапада е в село Очин дол - 30 см, а в село Цаконица – 20 см. Аварии оставиха без ток и габровския кв. „Лисец“, както няколко селища в Плевенско. Те обаче бяха отстранени от енергото. Междувременно стана ясно, че движещ се по направлението София – Варна Рейсът е пропаднал в канавка в неделя през нощта. Инцидентът е станал малко след Севлиево, в близост до разклона за село Буря. Автобусът се е наклонил рязко надясно, но инерцията му била отнета от ниските дървета край пътя, които не позволили да се преобърне. Натрошени са стъклата на прозорците от дясната страна. Пътуващите към Велико Търново и Варна се разминали само с уплаха и леки натъртвания. Скоро след инцидента са били извозени. Автобусът е останал в канавката през цялата нощ, а след няколко часа бедстващите пътници са прибрани с друго возило . Близо 700 машини обработват пътните настилки. Всички републикански пътища са проходими при зимни условия, съобщиха от Агенция \"Пътна инфраструктура\" (АПИ). Без ограничение за всички превозни средства е преминаването през проходите Ришки, Котленски, Айтоски, Обзорски, Печинско, Предел, Рожен и Прохода на Републиката. Ограничено е движението на МПС над 12 т през проходите Троянски, Петрохан и Шипка, над 10 т през Вратник и Твърдишки, а над 3,5 т през Дюлински и Пампорово. Целогодишно са затворени за движение Златишки и Върбишки, припомниха от АПИ. От там препоръчаха на шофьорите на тежкотоварни моторни превозни средства и на леки автомобили да карат със съобразена скорост и повишено внимание, спазвайки указанията на Пътна полиция. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори, припомниха от АПИ. ", "date": "2018.11.19", "title": "Първият сняг остави десетки селища без ток (ОБЗОР)"}
{"url": "https://www.monitor.bg:443/bg/a/view/slovashkoto-posolstvo-organizira-kryvodaritelska-akcija-150103", "text": "Посолството на Словакия в България организира кръводарителска акция на 21 ноември – Денят на християнското семейство. Това съобщиха от БЧК, който организира акцията заедно с дипломатите и със съдействието на Националния център по трансфузионна хематология (НЦТХ). Желаещите могат да дарят кръв от 9.30 до 13.00 часа в сградата на посолството. В нея ще се включат дипломати и служители, доброволци и партньори на БЧК. Акцията се осъществява за трета поредна година по инициатива на Посолството на Словашката република в България, което се намира на бул. „Янко Сакъзов“ 9. Всеки ден повече от 500 деца, родилки, тежко болни пациенти и пострадали се нуждаят от нашата съпричастност, за да бъде спасен животът им.  ", "date": "2018.11.19", "title": "Словашкото посолство организира кръводарителска акция "}
{"url": "https://www.monitor.bg:443/bg/a/view/vlak-derajlira-mashinistyt-e-postradal-150111", "text": "Скала се строполи върху локомотива на движещия се пътнически влак Кулата - София, в района на Кресненското дефиле, малко преди 18 часа. Пострадали са машинистът, помощник машинистът и двама, вероятно от пътниците. 4 линейки от Благоевград и Сандански са пристигнали бързо след подаването на сигнала и са превозили пострадалите до болниците. Според подалите сигнала пътници само локомотивът е дерайлирал между гарите \"Пейо Яворов\" и село Черниче на изхода от Кресненското дефиле към Симитли.  ", "date": "2018.11.19", "title": "Скала се строполи върху влак, четирима пострадаха (ОБНОВЕНА)"}
{"url": "https://www.monitor.bg:443/bg/a/view/osydiha-panov-za-nepodadenata-deklaracija-150109", "text": "Софийският районен съд потвърди глобата от 1000 лв. на председателя на Върховния касационен съд Лозан Панов, наложена му за неподадена декларация пред Сметната палата, научи „Монитор“ от институцията. Решението си съдия Ангел Павлов е взел следобед в понеделник. То ще бъде публикувано веднага след като личните данни бъдат заличени от него. Съдия №1 бе наказан от Сметната палата на 10 януари т.г. за неподадена имуществена декларация през 2017 г. Като мотив посочи, че декларацията си трябвало да подаде пред Инспектората към ВСС (ИВСС). По закон обаче е трябвало да декларира имуществото си и пред двете институции - пред ИВСС като председател на ВКС и пред Сметната палата като член на Висшия съдебен съвет. На съдебното заседание през октомври т.г. Панов пробва да финтира делото, като нито той, нито адвокатът му се изправиха пред Темида. Явно с цел процесът да бъде отложен. Въпреки това съдия Ангел Павлов даде ход на делото с мотива, че шефът на ВКС е бил редовно призован, тъй като призовката е била приета от юрисконсулта във ВКС Здравко Стойков, който е длъжностно лице, натоварено да приема книжа. Призовката за адвоката пък била върната, тъй като той бил извън София, но след това изпратил до съда допълнение към жалбата и дори посочил на кои дати има възможност да се яви на следващо заседание. „Депозираната молба от адвоката означава, че е запознат с назначеното съдебно заседание“, отсече съдът. В пледоарията си по делото пък представителят на комисията „Антикорупция“, в чиято структура влезе тази част от Сметната палата, отговаряща за публичността на имуществото на лицата, заемащи висши държавни постове, посочи, че жалбата на Панов е неоснователна. Настоя също наказателното постановление срещу него, с което се налага глобата, да бъде потвърдено като правилно и законосъобразно, защото шефът на ВКС е нарушил закона за публичност на имуществото си като член на ВСС. Именно заради неподаването на декларация Сметната палата даде Лозан Панов на НАП за проверка. През октомври стана ясно, че при проверката си приходната агенция е хванала в нарушение шефа на ВКС, наложила му е ревизионен акт и е сезирала КПКОНПИ за Панов. В момента тече проверка на антикорупционната комисия.", "date": "2018.11.19", "title": " Осъдиха Панов за неподадената декларация "}
{"url": "https://www.monitor.bg:443/bg/a/view/izgoniha-petyr-lesov-ot-svetovnoto-v-indija-150087", "text": "Олимпийският шампион от 1980 г. Петър Лесов беше изгонен от световното първенство по бокс за жени в Делхи заради грубо поведение. 57-годишният специалист, който е един от тримата треньори на българския състав, няма право да изпълнява функциите си до края на шампионата. Роденият в Секирово наставник ще може да наблюдава срещите само като зрител от трибуните, пише Блиц. Причината за отнемането на акредитацията на Лесов са бурните му протести срещу съдиите при загубата на Станимира Петрова от индийката Соня Чахал. Световната шампионка от 2014 г. срещна представителката на домакините в мач за място в четвъртфиналите в категория до 57 кг. Съдиите присъдиха спорна победа по точки за Чахал с 3:2 (29:28, 28:29, 29:28, 28:29, 29:28), след като реферите от Великобритания и Киргизстан присъдиха победа за Петрова, но тези от Австралия, Канада и Куба предпочетоха Чахал. \"Съдиите са корумпирани. Резултатът не е справедлив\", каза Петрова пред репортерите след мача, цитирана от \"The Hindu\". Лесов е бил много ядосан от решението на съдиите и е хвърлил бутилка с вода на ринга след обявяването на крайния резултат. Международната федерация по бокс (AIBA) реши да отнеме акредитацията и следователно правото да стои в ъгъла на ринга на треньора от делегацията на България Петър Лесов\", се казва в съобщението на AIBA. \"По никакъв начин и при никакви обстоятелства няма да толерираме подобно поведение, което е срещу ценностите и етичния кодекс на федерацията, особено когато става въпрос за треньор\", допълват от федерацията. От организацията заявиха още, че инцидентът ще бъде разгледан от дисциплинарната комисия на AIBA, която ще реши какви санкции да наложи на олимпийския шампион от Москва 1980. „Явно с домакин не можеш да вземеш среща. Мисля, че не си заслужават усилията, които полагаме!!!“, написа в профила и във Фейсбук Станимира и получи мощна подкрепа от десетки потребители. „Индия не заслужаваше да е домакин на това първенство! А относно съдийството... това е една от основните причини МОК да иска да ни изхвърли“, коментира Емилия Груева, която оглавява комисията по женски бокс и е член на Изпълкома на АИБА. Съдийството е един от най-големите проблеми за аматьорския бокс в последните години. Заради скандалните решения на реферите на олимпийските игри в Рио де Жанейро през 2016 г. боксът беше заплашен с изключване от олимпийската програма. Тогава международната федерация започна разследване на всичките съдии, като впоследствие отстрани неназован брой от тях. От AIBA обаче отрекоха обвиненията в корупция, а заявиха, че изгонените рефери са се \"представили под очакванията\".", "date": "2018.11.19", "title": "Изгониха Петър Лесов от световното в Индия"}
{"url": "https://www.monitor.bg:443/bg/a/view/narochiha-us-biznesmen-za-otrovitel-na-magnitski-150090", "text": "Генералната прокуратура на Русия обяви, че проверява председателя на фонда Hermitage Capital - британския бизнесмен Уилям Браудер за съпричастност към гибелта на юриста Сергей Магнитски в московския следствен изолатор. От държавното обвинение предполагат, че Магнитски може да е бил отровен с „диверсионно химическо вещество, съдържащо със съединения на алуминия“. От прокуратурата обявиха, че „версията за убийството на юриста по заповед на Браудер е потвърдил журналистът Олег Лурие, който бил в една килия с юриста“. От обвинението също така обвиниха председателя на фонда Hermitage Capital за съпричастност към смъртта на бизнесмена Александър Перепеличний, който умря във Великобритания през 2012 г. В Русия по отношение на Браудер образуваха наказателно дело за „организиране на престъпна групировка“, като официална Москва възнамерява да го обяви за международно издирване и да арестува имуществото му. От Генералната прокуратура посочиха още, че „в Кипър, Латвия и Швейцария са установили компании, които са били използвани за пране на стотици милиони долари в интерес на Браудер“. Последва и реакция от страна на Браудър. „В момент, когато Интерпол решава дали руски чиновник да оглави тази организация, руската прокуратура провежда голяма пресконференция, посветена на мен и на това, как ще ме търсят по-цял свят. Със „закона Магнитски“ наистина съм нацелил нерв“, написа Браудър в Туитър. Юристът на фонда Hermitage Capital Сергей Магнитски приживе разкри схема за кражба в особено големи размери на средства от държавния бюджет. По-късно той беше арестуван по дело за укриване на данъци и през 2009 г. умря в следствения изолатор. Бизнесменът Браудер два пъти беше осъден задочно в Русия на 9 години затвор за мошеничество, укриване на данъци и преднамерен фалит.", "date": "2018.11.19", "title": "Нарочиха британски бизнесмен за отровител на Магнитски "}
{"url": "https://www.monitor.bg:443/bg/a/view/malki-matematici-grabnaha-bronza-v-malajzija-150093", "text": "С бронзови отличия се поздравиха в малайзийската столица Куала Лумпур българските участници в световното отборно състезание по математика Singa. В турнира участие взеха над 1000 момчета и момичета на възраст от 7 до 17-годишна възраст от 18 страни.   Честа на България защитаваха по покана на организаторите от Сингапурската математическа асоциация второкласниците Мая Милойкова, Баян Елкин и Владимир Цаклев, които решаваха задачи от програмата за четвърти клас. И трите деца /Мая е от столичното 17-то СУ, а момчетата са от старозагорското ІІ-ОУ „Петко Р. Славейков“/ са от школата по математика при фондация „Миню Балкански“ в село Оряховица. В индивидуалното състезание участниците трябваше да решат по 25 задачи за час, а при отборното времето е било едва 40 минути, коментира българският координатор Любомир Любенов. Наградите са били връчени късно вечерта в неделя, очаква се медалистите ни да се върнат в България със самолет на 20 ноември. След състезанието Мая, Баян и Владо споделят, че вече се готвят за участие в световното състезание (WMI) през юли догодина, което ще бъде в японския град Фукоока. Квалификацията за този турнир е насрочена за средата на февруари в Стара Загора. Няколкото поредни успехи на малките старозагорски математици през последните три години дадоха основание на кмета на общината Живко Тодоров да обяви, че школата на Любомир Любенов ще получи свой дом в центъра на града. Проектът е на финалната права, кабинетите ще бъдат готови до няколко месеца.", "date": "2018.11.19", "title": "Малки математици грабнаха бронза в Малайзия"}
{"url": "https://www.monitor.bg:443/bg/a/view/iskame-oferti-ot-7-kompanii-za-novite-korabi-150097", "text": "Страната ни е поискала оферти от седем компании за доставката на новите патрулни кобари за ВМС.Това съобщават от военното ведомство заради зачестилите питания от страна на медиите до къде е стигнала процедурата за придобиването на многофункционален патрулен кораб за нуждите на ВМС.  Така на 9 ноември от МО пращат запитване за предоставяне на оферти до „NAVAL GROUP\", \"Fr.Lurssen Werft GmbH & Co.KG\", \"DAMEN\", МТГ–„Делфин“, \"Fincantieri\", \"Navantia\" и \"ThyssenKrupp\". Срокът за получаване на отговорите пък е до 15 февруари 2019 година, уточняват от министерството на отбраната. Бюджетът на инвестиционния проект е почти 1 млрд. лева, като се предвижда първият кораб да бъде доставен до края на декември 2023 година, а вторият - до края на декември 2024 година. Предишният опит за купуване на нови бойни съдове пропадна, след като МТГ - „Делфин” без конкуренция спечели конкурса, но изненадващо се отказа от строителството на корабите. В момента ВМС разполага с шест бойни кораба. Три от тях са произведени в бившия СССР, а другите три са белгийски втора ръка, но купени през 2005 година и 2008 година.", "date": "2018.11.19", "title": "Искаме оферти от 7 компании за новите кораби"}
{"url": "https://www.monitor.bg:443/bg/a/view/kmetyt-na-stara-zagora-objalvanijata-na-obshtestvenite-porychki-v-administrativnija-syd-150092", "text": "Да се прекрати досегашната практика обжалването на конкурсите за обществени поръчки на общините да става пред Комисията за защита на конкуренцията и от там във Върховния административен съд, призова кметът на Стара Загора Живко Тодоров. Той изрази своето недоумение защо е необходимо всичко да се пренасочва към столицата, след като във всеки областен град има административно съдилище, където проблемите могат много по-бързо и ефективно да бъдат решени. „Представете си, че предложите на някой кмет на община например в щата Калифорния да ходи до Вашингтон за всяка една обществена поръчка, каква ли ще бъде реакцията му!?“, коментира Тодоров, който кара своя втори мандат и е член на изпълнителната комисия на ГЕРБ. По думите на кмета въпреки непрекъснатото говорене за децентрализация това все още не се е случило, а хората недоволствали защото имали други очаквания. Според Живко Тодоров протестът на гражданите се отключил след циничното и непремерено изказване на  вицепремиера в оставка Валери Симеонов за майките на деца с увреждания, но причините били всъщност в престъпно проведения преход в България. Той изрази недоумението си, че не чува протестиращите да настояват за промяна в начина, по който се разпределят парите за образованието и смята, че подходът парите да следват ученика е порочен, така както била порочна и системата за клиничните пътеки в здравеопазването.", "date": "2018.11.19", "title": "Кметът на Стара Загора: Обжалванията на обществените поръчки- в административния съд"}
{"url": "https://www.monitor.bg:443/bg/a/view/mandi-mur-se-omyji-povtorno-150091", "text": "Актрисата и певица Манди Мур се разходи до олтара. Заветното „да“ тя каза на музиканта Тейлър Голдсмит, с когото са заедно от три години. Сватбената церемония на влюбените се състоя през уикенда. Проведе се в бохо стил в дома на щастливото семейство в Ел Ей. На тържеството присъстваха едва около 50-ина души, като сред звездните гости място намериха колегите на Мур от „Това сме ние“ Майло Вентимиля и Криси Метц. Месни деликатеси, вегетарианска и сурова храна и сирена – това били основните деликатеси в празничното меню. Влюбените не заложили на традиционната вечеря, като вместо това поляха сватбата си с коктейл. Манди и Тейлър се запознаха през юли 2015 г. чрез Инстаграм. Голдсмит предложи на изгората си брак две години по-късно. Това е втори брак за изпълнителката на Candy. До годината на запознанството си с настоящия си съпруг тя бе омъжена за музиканта Райън Адамс, с когото минаха под венчило през 2009 г.", "date": "2018.11.19", "title": "Манди Мур се омъжи повторно"}
{"url": "https://www.monitor.bg:443/bg/a/view/gubim-ot-kursovi-razliki-pri-plashtane-v-leva-v-chujbina-150096", "text": "Българи пътуващи в чужбина и плащащи покупките си там с банкови карти, но в лева, често губят до 20% от курсовите разлики на валутите. Това предупреди Богомил Николов от „Активни потребители“, по време на представянето в понеделник на наръчник. Той е съвместно издание на Българска национална асоциация „Активни потребители“, Европейския потребителски център България в партньорство с Mastercard - Master your card. Целта на изданието, което ще бъде и в онлайн вариант, е да представи възможностите и рисковете пред ползването на банкови карти. „Трябва да се плаща в местната валута, когато се ползва картата в чужбина“, посъветва той и посочи, че най-големите рискове са в страни извън Европейския съюз, където при обръщането на цената на покупките в български левове тя оскъпява и потребителите са неприятно изненадани, когато направят справка за похарчените си пари. Над 70% от споровете на потребителите са свързани с трансграничните разплащания най-вече при покупка на услуги, свързани с хотели, автобусни и самолетни превози, уточни Игнат Арсенов, директор на Европейския потребителски център в България. По думите му, според последния потребителски индекс, публикуван от Европейската комисия, делът на потребителите, които пазаруват онлайн се е увеличил значително през последните години (от 30% през 2007 година до 55% през 2016 г.). За България това е секторът, който се развива с най-бърз темп - увеличението е с 51% през 2015 г. и 66% през тази. Арсенов посъветва хората да се научат да си търсят правата, защото все повече ще се ползват карти. По думите му потребителският гид дава съвети как да се възстановяват суми при нарушения от некоректни търговци и напомни, че промени в европейското законодателство предлагат все повече инструменти, които потребителите е добре да познават, когато се аргументират при възникнали спорове при плащания. Арсенов, разказа случай за фирма за наемане на коли оперираща основно в Южна Европа. „Тя успява да заблуди клиентите, като им задържа депозита от кредитната карта, като застраховка. За това трябва много внимателно да се четат условията по договорите“, посъветва шефът на ЕПЦ. Относно таксите за ползване на банковите карти, Богомили Николов от „Активни потребители, обяви, че съвсем скоро от асоциацията ще намерят механизъм за сравняване на платежните такси и услуги от страницата на БНБ на специален интерфейс, на който потребителите да се ориентират по-добре. „Включихме се в информационната кампания, защото сме свързани с картите на банките и небанковите финансови институции, нямаме достъп до крайните потребители, но искаме те да разберат как функционират потребителските права. Под карти не визираме само пластиките, защото и те се дигитализират при новите технологии. С този гид отваряме дискусията за функцията и ползите от картите за разплащане, но тя ще бъде надграждана“, заяви Ваня Манова, мениджър в Mastercard за България и Македония.", "date": "2018.11.19", "title": "Губим от курсови разлики при плащане в лева в чужбина"}
{"url": "https://www.monitor.bg:443/bg/a/view/bylgarija-12-a-na-svetovnoto-za-bezdomni-i-vtora-na-minifutbol-150088", "text": "Българският национален отбор по футбол за бездомни хора е 12-и в света. На завършилия в Мексико Сити мондиал \"лъвовете\" загубиха в последния си мач от Коста Рика с 3:5 след голове на Трайчо Методиев (2) и Коце Ангелов. Нашите футболисти завършиха участието си в турнира с шест победи (срещу Германия, Норвегия, Южна Корея, Полша, Киргизстан и Австрия) и шест загуби (Чили, Босна и Херцеговина, Литва, Румъния, Индонезия и Коста Рика). Дванадесетото място на България я оставя във втора урна при жребия за следващото световно първенство през 2019 година в Кардиф, Уелс. Световен шампион както при мъжете, така и при дамите стана домакинът на Мексико. В силния пол следват Чили и Унгария, при дамите Колумбия взе среброто, а Чили бронза. Освен това страната ни кандидатства за домакин на Мондиал 2020 при бездомните. В същото време националите ни по минифутбол станаха втори в света и постигнаха най-високото класиране в историята на българския футбол. „Лъвовете“ изиграха седем мача на световното първенство в Кейп Таун. В груповата фаза българите срещнаха съответно Оман (2:3), Ирландия (4:1) и Нигерия (2:0). На 1/8-финала последва победа срещу Германия с дузпи, а на 1/4-финала бе отстранена Колумбия след обрат за 3:2. В полуфинала България успя да елиминира Израел след 1:1 в редовното време и последвалите дузпи, но в битката за трофея победител излезе Аржентина след 2:1.", "date": "2018.11.19", "title": "България 12-а на световното за бездомни и втора на минифутбол"}
{"url": "https://www.monitor.bg:443/bg/a/view/retro-fotosi-ukrasiha-koridori-na-uchilishte-pametnik-na-kulturata-150095", "text": "Десетина ретро-фотоса, показващи някогашна Стара Загора и около 30 цветни постера със снимки от знакови за Града на липите събития на трима съвременни фотографи украсиха коридорите на Второ основно училище „Петко Рачев Славейков“, чиято сграда е обявена за паметник на културата. Откриването на постоянната изложба стана на финала на традиционните Славейкови дни, организирани от школото, които тази година започнаха с обявяването на стихотворението „Татковина“ за негов химн по аранжимента на музикантите от Ку-ку бенд. Идеята за фотоизложбата е на преподавателката по изобразително изкуство Гергана Вълкова, сред експонираните съвременни кадри има и на наскоро починалия майстор на обектива Иван Хаджийски, който до последните си дни работеше като тон-оператор в Радио Стара Загора. В рамките на празниците бе учреден клуб „България живее в мен“, открита бе и изложба с рисунки  „Славейкови слънца. Във всеки от дните през голямото междучасие по школската радиоуредба звучаха възрожденски песни, в рамките на инициативата „Музикално междучасие“, коментира директорът Милена Желязкова. Сградата на Второ ОУ „П. Р. Славейков“ е построена през далечната 1882 година. Там тогава е настанено първа девическа гимназия с директор Анастасия Тошева, която в последствие прераства в държавно педагогическо училище. Основното  школо е създадено преди 61 години като базово към тогавашния Учителски институт в Стара Загора.", "date": "2018.11.19", "title": "Ретро фотоси украсиха училище - паметник на културата"}
{"url": "https://www.monitor.bg:443/bg/a/view/kmet-razchistva-selski-ulici-s-lichnija-si-avtomobil-150071", "text": "Кметът на дупнишкото село Бистрица, Кирил Огненски за поредна година не беше изненадан от зимата. Само в рамките на няколко часа в населеното място се натрупа над 15-сантиметрова снежна покривка. Поради тази причина Огненски за трета поредна година изкара личния си автомобил, за да почисти от преспите селото. „Снегопочистващата фирма премина през Бистрица. Тя обаче има задължението да почиства до центъра, и около спирките. С останало се справям аз. Именно поради тази причина излязох още в 5 часа сутринта, за да обиколя района и да направя почистване, където е необходимо. Имам готовност да вкарам в действие и специално гребло, което сам изработих преди три години“, обяснява един от дейните кметове в Дупнишко. За поредна година той е напълно оборудвал джипа си, за да може да изпълнява функциите на снегорин. Всичкото това прави на доброволни начела и с лични средства. Заради снега част от селото беше временно и без електричество, като най-вероятна причина за това бяха скъсани кабели. Междувременно в Кюстендил три села подадоха сигнали до оперативно-дежурния център за непочистени от снега улици. Става въпрос за селата Катрище, Долна Гращица и Горна Гращица. Вече е уведомена дежурната част на фирмата, която е ангажирана с почистването на четвъртокласната пътна мрежа. „Разговаряхме с представители на фирмата и имаме уверението, че при първа възможност ще бъдат почистени от снега и тези населени места. Приоритетно е извършено почистване в по-близките села, в които са съсредоточени повече хора“, коментираха от кметската администрация в Кюстендил. От там уточниха, че снежната покривка по селата в общината е около 10 см.", "date": "2018.11.19", "title": "Кмет разчиства селски улици с личния си автомобил"}
{"url": "https://www.monitor.bg:443/bg/a/view/bylgarskata-antarkticheska-ekspedicija-dostigna-ostrov-livingstyn-150094", "text": "Ръководителят на 27-та Българска антарктическа експедиция проф. Христо Пимпирев съобщи, че корабът на OneОcean Expedition е хвърлил котва в Южния залив на о-в Ливингстън. Сравнително спокойното море и липсата на големи ледени блокове позволява дебаркирането на надувните лодки с десетимата ни полярници и четири тонния им багаж на българския бряг, предаде БТА. Отминалата зима не е била много сурова и къщите на Българската база не са затрупани от огромни преспи сняг. На кораба е и известният ни плувец Петър Стойчев, който очаква решението на капитана, дали пред българския бряг или още по на юг ще се състои първия плувен маратон в ледените води на Антарктида.", "date": "2018.11.19", "title": "Българската антарктическа  експедиция достигна  остров Ливингстън"}
{"url": "https://www.monitor.bg:443/bg/a/view/tolstoj-i-chehov-govorjat-za-jeni-v-teatyr-199-150080", "text": "Лев Толстой сваля бутафорната брада (впрочем доста сполучлива), а съпругата му София – рижата перука, още в самото начало на спектакъла „Ясна поляна“ по пиесата „Чехов каза „сбогом“ на Толстой“ на съвременния хърватски драматург Миро Гавран, чиято премиера в столичния Театър 199 миналата седмица бе аплодирана от самия автор и половинката му, актрисата Младена Гавран. Актьорите Георги Кадурин и Мариана Миланова остават до края с истинските си лица. Този избран от режисьора Иван Урумов жест подсказва поне 3 неща – че това, което ще гледаме, не е послушно копиране на биографията на бележити личности, а инвенция; че големите артисти, писатели, художници са едни в публичния си образ, а съвсем други в реалния живот; че и героите, и актьорите ще подходят към историята като към хитро намигване и към себе си, и към публиката. Физическа прилика с Чехов при ту шеметно смешния, ту драматично угрижен Иван Юруков също не е търсена, освен на моменти като лека закачка с образа. Неслучайно и пейзажът на имението със задължителните руски брезички прилича на театрална завеса (сценограф е Мария Диманова). „Ясна поляна“ е една почти гениална, издевателска игра, в която Толстой и Чехов със съответните си съпруги София Толстая и Олга Книпер (отличната Миланова и винаги успяващата да бъде забавна София Бобчева), не са онези Толстой и Чехов, които знаем от дебелите книги, макар да са запазени някои основни характеристики на представите ни за тях като характер и биография. Забележими са в прецизното и атрактивно изпълнение на Кадурин, тихата война, която от години писателят води с жена си, творческото му изчерпване. Както и деликатността на Чехов, безмерната му почтеност... Но само толкова: двамата велики литератори са единствено повод за друг разговор – с днешна дата. Толстой и София са поканили младия писател Антон Чехов и съпругата му актриса да гостуват в тяхното семейно имение Ясна поляна. Домакинята е отегчена, домакинът – гладен и изнервен... Много скоро ще стане ясно, че това не е обикновена покана за убиване на лятната скука в провинцията, защото великият Лев Николаевич не прави нищо случайно: той ще поиска да бъде увековечен от талантливия младок подобно на немския класик Гьоте от неговия секретар Екерман. Ще приеме ли Антон Павлович коварно подадената ръка, която хем ще го погали, хем ще го унизи? А какъв достоен удар ще подготвят нежните им половинки, за да се противопоставят на мъжката гледна точка за събитията? С невероятно чувство за хумор спектакълът говори за модерните вечни неща – за брака, верността, измяната, за отношенията между мъжете и жените и за безмерното его на творците и съперничеството между поколенията в изкуството, за изчерпването на идеите и артистичната лекокрилост... Вдъхновената игра на четиримата актьори очертава великолепна комедия на характерите, която интелигентно и невероятно находчиво поставя въпроса за избора дали и точно как да запазиш човешкото си достойнство. Музиката в постановката е на Дони. ...Междувременно новото българско издателство „Кръг“ (импринт на изд. „Лист“) току-що пусна на книжния пазар автобиографичното есе „Изповед“ на Лев Толстой в талантливия превод на журналиста от „Монитор“ Денис Коробко. Може би точно тази творба е дала идея на Гавран за оригиналната мистификация в основата на „Ясна поляна“...", "date": "2018.11.19", "title": "Толстой и Чехов говорят за жени в Театър 199"}
{"url": "https://www.monitor.bg:443/bg/a/view/jaklin-bise-vyrti-butik-za-svatbeni-obuvki-v-sofija-150081", "text": "Кинолегендата Жаклин Бисе се наслади на рибена супа с ферментация от кисело зеле по време на гостуването си в ресторанта на шеф Борис Петров. разкри пред „Монитор“ родният кулинар, който нагости за десерт 74-годишната звезда и с бели трюфели. „Ти си специален човек“, казала Бисе на Петров преди да си тръгне от ресторанта му, като дала заявка, че ще се върне отново. Това може да се случи съвсем скоро, тъй като към момента графикът на актрисата е ангажиран с филмови снимки в столицата ни. Звездата от класики като „Убийство в Ориент Експрес“ и „Американска нощ“ работи по поредното си заглавие Very Valentine. В него тя ще скочи в токчетата на Теодора Анджелини – изкусна модна дизайнерка на сватбени обувки, която ще трябва да спаси семейната си компания от фалит. В задачата й помага нейната внучка Валентин (Келън Колман), която ще е и основното действащо лице в заглавието. Двете ще трябва да се изправят пред куп предизвикателства, за да спасят бизнеса, чиито корени датират още от 1903 г. Филмът е вдъхновен от едноименния роман на американската писателка с италиански корени Адриана Триджиани, която е и сценарист на проекта. На режисьорското столче сяда британецът с бангладешка кръв Менхаж Худа. Той пристигна в България още в началото на миналия месец, като обиколи няколко града, сред които и Пазарджик, в търсене на точните локации за филма си. В рамките на престоя си у нас Худа остана изненадан от броя на заведенията за бързо хранене на територията на страната. Междувременно секссимволът на 70-те призна, че отбягва в която се е превърнал Холивуд и предпочита да участва в независими продукции въпреки по-ниските хонорари. „Чувствам се малко гузна, защото миналата година се зарекох, че няма да работя по това време на годината, за да имам време да участвам във всички прожекции покрай наградите „Оскар“. Изоставам изключително много и след като свърша снимките в Европа, ще трябва да залягам над DVD-тата“, откровена бе наскоро Бисе, визирайки задълженията си като гласуващ член на Американската филмова академия.", "date": "2018.11.19", "title": "Жаклин Бисе хапва супа с ферментация от кисело зеле в София"}
{"url": "https://www.monitor.bg:443/bg/a/view/8-mlrd-leva-poveche-prihodi-ot-noshtuvki-izlizat-na-svetlo-150083", "text": "Близо 8 млрд. лева приходи на местата за настаняване ще излязат на светло, след като туристическото министерство въведе новата система Електронната система за туристическа информация (ЕСТИ), показва анализ на ведомството. Това прогнозира министърът на туризма Николина Ангелкова след срещата с бизнес относно подготовката на зимния сезон. Очаква се в следващите дни подобни срещи да се проведат и в Банско и „Пампорово“. Миналата година беше отчетен постъпленията от чужди туристи нараснаха с 9 на сто, а вътрешни пътувания – с близо 30%. Така местната индустрия приходите от туризъм за пръв път надхвърлят 8 млрд. лева, сочат данни на БНБ и НСИ. Ако приходите се запазят в същия темп на година, за пет те ще са общо 40 млрд. лева, с новата система ще достигнат 48 млрд. лева. В края на януари ще започне постепенното въвеждане на ЕСТИ, която ще свързва онлайн по защитени канали регистрите на местата за настаняване с НАП, МВР и общините. Така ще има по-голям достъп до информацията, която ще постъпва за анализи в туристическото министерство, както и за изсветляване на приходите от нощувки, коментира министър Николина Ангелкова пред „Монитор“. „Системата ще бъде задължителна за всички места за настаняване. Намаляването на сивия сектор ще бъде с 20 на сто в следващите пет години“, допълни още Ангелкова. Това означава още 800 млн. лева данъци, които ще постъпят в хазната. С последните промени в Закона за туризма се намалиха документите в регистрационните режими, които са 19 на брой. До няколко дни ще бъде въведена възможността за електронно подаване на всички заявления, както чрез електронен подпис, така и чрез лицево разпознаване. По думите й от „Бороспорт“ вървят много добре с организацията на сезона в „Боровец“. За туристите е въведено удобство да закупуват карти за лифт онлайн, вместо да се редят по опашки, което всяка година затруднява почивката им. От АПИ са се отчели готовността си Инспекторите на контролните органи ще правят общи проверки, както и извънредни. От министерството ще обърнат внимание на община Самоков да проверят поставените маси около пистите и обезопасяването им, за да няма инциденти. След като натрупа достатъчно сняг ще бъдат извършени проверки и на самите писти, а задължителните информационни табели са поставени, са установили от туристическото министерство. По-малко туристи се очакват тази година по родните писти. Въпреки това Ангелкова очаква успешен сезон за курорта, с ръст от 5 на сто, повече посещения на британски туристи, запазване на нивата от Македония и Сърбия. Нощувките на българските туристи ще са около 40-45% от всички на територията на Боровец. „Надяваме се и този сезон да бъде като предишните. Миналата година 1.6 млн. туристи са почивали у нас през зимата, което беше ръст от 12 на сто. А преди две години - 1.4 млн. туристи с 19 на сто. Тази година прогнозата е по-консервативна“, допълни Ангелкова.", "date": "2018.11.19", "title": "8 млрд. лева повече приходи от нощувки излизат на светло"}
{"url": "https://www.monitor.bg:443/bg/a/view/pokazvat-mecha-i-prystena-na-han-kubrat-u-nas-dogodina-150077", "text": "По предложение на премиера Бойко Борисов мечът и пръстенът на хан Кубрат ще бъдат показани в България през 2019 г., обяви министърът на културата Боил Банов след завръщането си от Санкт Петербург, където се срещна с директора на Ермитажа Михаил Пиотровски. Това ще стане по време на \"Дните на Ермитажа\" у нас, които се подготвят съвместно с най-големия руски музей. Уникалните предмети са част от Перешчепинското съкровище. Съкровището от Малая Перешчепина е най-значимото българско съкровище и едно от двете извън съвременните български земи. Значението му се определя от факта, че то е доказано на Кубрат. Мечът на хана е с дължина 94 см и датира от 30-те години на VІІ век. Изработен е в Източната Римска империя и е подарък на Кубрат от император Ираклий. Съкровището съдържа и няколко пръстена печати и други лични вещи. То е от погребението на Кубрат и е открито на 29 май 1912 г. в степта.", "date": "2018.11.19", "title": "Показват меча и пръстена на хан Кубрат у нас догодина"}
{"url": "https://www.monitor.bg:443/bg/a/view/mej-prehodnijat-period-sled-brekzit-prikluchva-prez-2022-g-150082", "text": "Британският премиер Тереза Мей иска преходният период след излизането на Обединеното кралство от ЕС да е приключил преди насрочените за 2022 г. общи избори на острова, предаде Ройтерс. Тя заяви това днес на годишната конференция на Конфедерацията на британската индустрия.  Премиерът каза, че заключителната фаза в преговорите с ЕС по условията на излизането от общността ще е най-трудната и че тя лично ще доведе процеса докрай. Тя допълни, че няма намерение да подава оставка, както я призовават редица евроскептични депутати от управляващата Консервативна партия. \"Стремим се към сделка, която ще работи за Обединеното кралство. Нека няма и капка съмнение, че аз съм решена да я постигна\", каза Мей в речта си и получи бурни аплодисменти. \"Светът се променя бързо, но не и нашата география: Европа завинаги ще остане най-близкият ни пазар и е изключително важно да гарантираме граници, през които стоките ще преминават свободно\", добави тя. Преходният период след Брекзита трябва по план да продължи до края на 2020 г., но главният преговарящ от страна на Европейския съюз Мишел Барние каза, че той може да бъде удължен, за да се даде възможност за доуточняване на детайли от бъдещите отношения. ЕС ще проведе на 25 ноември среща на високо равнище, за да обсъди проекта за споразумение. Някои подкрепящи Брекзит министри искат части от него да бъдат преработени, но Германия изключи такъв вариант.  Генералният директор на най-голямото бизнес лоби във Великобритания Каролин Феърбеърн заяви на форума, че британските политици играят рисково и залозите са големи, защото може да се стигне до Брекзит без споразумение. \"Докато другите страни градят бъдеще на конкурентоспособност, нашето ръководство, Уестминстър, изглежда, живее в свой собствен, тесногръд свят\", каза Феърбеърн. \"Изглежда, че играе високорискова игра с големи залози, изходът от която може да е инцидентно (излизане) без сделка. Със сигурност сме способни на нещо по-добро от това\", добави шефката на Конфедерацията на британската индустрия.", "date": "2018.11.19", "title": "Мей: Преходният период след  Брекзит приключва през 2022 г. "}
{"url": "https://www.monitor.bg:443/bg/a/view/sokolov-toprealizator-i-mvp-sreshtu-azimut-150085", "text": "Цветан Соколов направи поредния си изключителен мач в италианската волейболна Суперлига и беше главният герой за победата с 3:2 (21,-29, -20, 25, 9) на своя \"Кучена Лубе\" като срещу друг гранд - \"Азимут\" (Модена). Българският диагонал стана топреализатор с 22 точки (2 аса, 2 блока и 53% ефективност в атака), за което беше избран и за най-полезен играч (MVP) в мача от 9-ия кръг. \"Българският гигант Соколов наложи своя закон срещу тима на \"Мадена\", пише в клубния сайт на \"Лубе\". С 22 точки завърши и Йоанди Леал (3 аса, 4 блока), Османи Хуанторена записа 18 (2 аса, 1 блок), а третият кубинец - Робертланди Симон има 9, преди да бъде сменен от Драган Санкович, който направи 6. За тима на Модена с 28 т. (3 аса) най-резултатен беше Иван Зайцев. С това \"Лубе\" се изкачи на втората позиция в класирането с 18 точки, колкото има и \"Азимут\", а начело остава шампионът \"Сър Сейфти\" (Перуджа) с 24. В 10-ия кръг Соколов и съотборниците му играят срещу \"Топ Волей\" (Латина) на 12 декември. \"Тоно Калипо\" с Тодор Скримов се завърна на победния път след 5 загуби, като наказа с 3:1 \"Киоене\" (Падуа). Перничанинът игра много силно и направи 18 точки (3 аса), а повече от него - 35 т. (4 аса, 3 блока) има само Мохамед ал Хадади. \"Тоно Калипо\" е 9-и с 9 т. и играе с \"Азимут\" на 24 ноември. Капитанът на националите Виктор Йосифов се разписа с 14 т( (7 блока!) при загубата на \"Веро Волей\" (Монца) от \"Глобо Банка Пополаре\" (Сора) с 1:3 (21,-17,-23,-23). Тимът на Монца е 7-и с 12 т. и срещу \"Сър Сейфти\" в 9-ия кръг.", "date": "2018.11.19", "title": "Соколов топреализатор и MVP срещу \"Азимут\""}
{"url": "https://www.monitor.bg:443/bg/a/view/ot-1100-izpolzvani-e-ta-87-sa-opasni-za-zdraveto-150089", "text": "От 1100 Е-та - оцветители, овкусители, набухватели, консерванти и други технологични добавки при производството на храна в ЕС - 87 са опасни за здравето. Това показва проверка на Френската потребителска федерация (UFC), съобщава Нова тв. Неправителствената организация от Петата република е тествала 300 от тези Е-та, или по-малко от една трета от разрешените за използване в рамките на Общността, и ще иска опасните да се забранят. Французите са приели цифрово-светофарна система на обозначението им. С №1 в зелен цвят са приемливите добавки. С номер 2 в жълто следват допустимите, но с внимание за определени групи от хора, като например деца. С номера 3 и 4 са оцветени съответно в оранжево и червено въпросните 87. За повечето от тях – 68, избягването е препоръчително, а за 19, които са под номер 4, то е задължително според френските защитници на потребителските права. Проверка на „Монитор“ в таблицата, публикувана на сайта на UFC, показва, че сред опасните Е-та са нитратите и нитритите (E249, E250, E251, E252). Те се използват много в колбасите и другите готови храни, но повишават риска от рак на дебелото черво. Карамелените оцветители на амонячна основа (E150c, E150d) се използват в производството на бисквити, крекери, кексове, на тъмни (шоколадови) вафлени кори и може да съдържат имуноксични вещества с висока доза, за които се предполага, че са канцерогенни. Синтетичните багрила (Е102, Е104, Е110, Е122, Е124, Е129) често присъстват в сладкарските изделия. Тартразинът (Е102) е синтетичен лимоненожълт азокристал, добре разтворим във вода. Може да придава както жълт, така и брилянтно син цвят на хранителните продукти. Установено е, че консумацията на продукти с него може да причини кожни сърбежи, обща отпадналост, горещи вълни, чувство за задушаване, поява на лилави петна по кожата и нарушения на съня. Е104 – хинолин жълто, се използва като зеленикаво-жълта хранителна добавка. Проучване на Агенцията за хранителни стандарти в Обединеното кралство установява преди време, че смес от хранителни цветове в комбинация с консерванти може да увеличи симптомите на хиперактивност и може да намали нивата на интелигентност при деца. Най-големи дози от оцветителя Е100 се влагат в желета, сладоледи, сладкарски изделия, снаксове, сосове, сокове и нектари. При проучването си французите са установили, че от въпросните 7 багрила, открити в популярните сред децата гумени бонбони, трябва В една от популярните марки дъвки с дъх на ментол има 3 добавки, препоръчани от UFC за избягване. Богомил Николов от „Активни потребители“ обясни за „Монитор“, че може би най-ограничителни мерки срещу рисковите добавки в храните се вземат в САЩ, Канада, Австралия и Япония, а също в ЕС. „Не може да се отсъди дали ние в Европа сме по-назад в тази насока от други страни по-света“, поясни той. Някои от оцветителите се използват повече от век, каза за „Монитор“ шефът на Центъра по биология на храните д-р Сергей Иванов. Той уточни, че става дума за татразин, който от край време се слага в лимонадата. „Сега много се влага и във всички останали безалкохолни напитки“, обясни експертът и добави, че за всички от Е-тата има нормативи в какви храни може да се влагат и в какви пределно допустими концентрации на килограм. По думите му трудно можем да си представим съвременната хранителна промишленост без тях. „Спрем ли да ги използваме, ще се върнем много назад във времето и ще се върнат други позабравени опасности. Дори карамелизираната захар не е по-добър оцветител и е по-опасна, независимо от естествения й произход, от синтетичния, с който се постига кафяв цвят на сладкишите например. Махнем ли всички консерванти, ще трябва да произвеждаме храни само със срок на трайност от няколко дни. Съвременната търговия не е приспособена за това и няма да има начин да се изхранва населението“, добави той.", "date": "2018.11.19", "title": "От 1100 използвани Е-та 87 са опасни за здравето"}
{"url": "https://www.monitor.bg:443/bg/a/view/galerija-dechko-uzunov-pripomnja-pyrvata-mis-bylgarija-150084", "text": "Изложба, свързана с историята на бившето градско казино в София от началото на миналия век и провелия се там първи конкурс за красота „Мис България“ се открива на 22 ноември от 18.00 ч. във филиала на СГХГ – галерия \"Дечко Узунов\" на бул. „Драган Цанков“ 24. Документалната експозиция е подплатена с любопитни художествени аналогии като еталон за критериите за женска красота през 20-те години на ХХ век. Градското казино в София, където днес е СГХГ, е от онези средища, в които е съсредоточен културният живот на столицата от първата половина на миналия век. От място за писателски срещи, театрални и музикални вечери, благотворителни карнавали до сцена за най-зрелищните балове в града, казиното е и сградата, в която е осъществен и първият официален избор на Мис България. Датата е 31 януари 1929 г., а щастливката е г-ца Люба Йоцова. Как е осъществен изборът, какви са правилата, по които е проведен конкурсът, колко са явилите се претендентки, кои са подгласничките на първата? И още – какво се случва, когато Мис България се явява на голямата сцена в Париж, как е посрещната там, какво споделя в своето интервю за френската преса? Кога се завръща у нас и как се коментира успехът й тук? И не на последно място: кои са личностите, сред които често се споменава и името на художника Дечко Узунов, излъчили победителката, и кой е българинът, включен в журито, определило Мис Европа в Париж? Това са само малка част от въпросите, на които изложбата ще даде отговор. „Една история от Градското казино в София“ е и повод за разговор за ролята на медиите в документирането на собственото ни настояще, позволяващо възстановяването на знанието за това настояще, когато то се превърне в минало. Вестниците от 1929 г. ни позволяват да реставрираме разказа за първата Мис България, потвърждаващ адекватното присъствие на страната ни на общоевропейската сцена дори и в този културен пласт. Експозицията с куратори Рамона Димова и Пламен Петров ще ни срещне с произведения на изявени български художници, разкриващи отношението им към женската красота, заради което са били поканени в журито на конкурса.  ", "date": "2018.11.19", "title": "Галерия „Дечко Узунов“ припомня първата Мис България"}
{"url": "https://www.monitor.bg:443/bg/a/view/leo-stava-antyni-burdejn-v-predi-obed-snimki-150076", "text": "След опита, който придоби като жури в кулинарното шоу „Masterchef“, Лео Бианки стартира новото си готварско приключение – рубриката „Животът е прекрасен с Лео“ в предаването „Преди обед“. Премиерата на епизодите, сякаш вдъхновени от Бенини, е на 5 декември и то от Катания – родния край на готвача. Всяка сряда точно като Антъни Бурдейн, Лео ще обикаля ресторанти, пазари, закусвални и домове, за да разказва за местната храната и нейните традиции. На старта ще ни въведе дори в собствената си фамилия – цялата със страстни любители готвачи. Покрай храната, Лео ще дава любопитна информация за местата, навиците, традициите и спецификите на различните региони в Италия. „Лео познава местата, които не биха влезли в маршрута на един турист. Познава хората и съставките, богатството на асортимента за всеки вкус и джоб“, коментира творческият директор на „Преди обед“ Георги Тошев.", "date": "2018.11.19", "title": "Лео става Антъни Бурдейн в „Преди обед“ (СНИМКИ)"}
{"url": "https://www.monitor.bg:443/bg/a/view/tristrankata-obsyjda-zakona-za-socialnite-uslugi-utre-150086", "text": "Националният съвет за тристранно сътрудничество ще проведе заседание утре в сградата на Министерския съвет. На него ще бъде обсъден проектът на Закон за социалните услуги, внесен от министъра на труда и социалната политика, съобщиха от правителствената информационна служба.", "date": "2018.11.19", "title": "Тристранката обсъжда Закона за социалните услуги утре"}
{"url": "https://www.monitor.bg:443/bg/a/view/arestuvaha-trima-v-akcija-sreshtu-drogata-150069", "text": "Трима мъже бяха арестувани по време на специализирана полицейска акция срещу разпространението на наркотични вещества на територията на Горна Оряховица и общината. Задържаните са двама мъже на по 27 години и един на 33 години от Горна, Долна Оряховица и село Драганово. При обиска у тях са открити и иззети общо 34 грама канабис, електронна венза и други вещи, сързани с производство и продажба на дрога. Наред с тирмата пласьори са задържани и още двама млади мъже в момент докато си спазарявали канабис от 33-годишния мъж. Срещу тримата търговци са образувани бързи производства и те ще бъдат предадени на съд. продължава работата по документирането на цялостната им престъпна дейност, съобщават от Областната дирекция на МВР във Велико Търново.", "date": "2018.11.19", "title": "Арестуваха трима в акция срещу дрогата"}
{"url": "https://www.monitor.bg:443/bg/a/view/es-dava-5-mln-za-integracija-i-rabota-s-hora-s-uvrejdanija-150073", "text": "Пет милиона лева дава Европейският съюз по оперативната програма „Развитие на човешките ресурси” за работа по процедурата „Социално включване в общността”. Тази процедура е насочена към общини и неправителсвени организации, желаещи да реализират проекти, свързани с интегриране на хората с увреждания. Това съобщи във Велико Търново зам.-министър Зорница Русинова. Проектите, с които желаещите могат да кандидатстват нямат долна граница, а горната граница е 200 хил. лв. „Услугите са свързани с информиране, консултиране,създаване на възможности за социална услуга, свързана със заетост. Ако има дете, което е с аутизъм, може да се създаде услуга така, че с детето да работят специалисти. В това време с родителите ще могат да работят специалисти, които ще подготвят майката с мотивация и обучение и ще се търсят варианти да и се намери работа. Това е и целта на схемата, да намерим възможност, когато става дума за хора с увреждания, да се комбинира социалната услуга с мотивацията и съответните обучения, така че човек с увреждания да може трайно да намери работа на пазара на турда след приключване на проектите”, обясни зам. министър Русинова.", "date": "2018.11.19", "title": "ЕС дава 5 млн. лв. за интеграция и работа с хора с увреждания"}
{"url": "https://www.monitor.bg:443/bg/a/view/razgadaha-tajnata-na-pajajinata-150067", "text": "Американски специалисти, изучаващи паяците-отшелници, разбраха на какво се дължи здравината на паяжината - тя се състои не от едно влакно, а от свръхтънки \"нановлакна\", които образуват кабел, съобщи в. \"Дейли мейл\". Броят на нановлакната в една нишка паяжина достига 2500. Затова тя е пет пъти по-здрава от стоманен кабел със същото тегло. Нановлакната не са преплетени или усукани като въже, а са подредени успоредно. Те се отделят лесно едно от друго, което показва, че връзките между тях са слаби. Ключова за здравината е дължината на всяко индивидуално нановлакно. Откритието ще помогне на специалистите да създадат много по-здрава изкуствена коприна. Учените от факултета по приложни науки в колежа \"Уилям енд Мери\" са използвали изключително чувствителен атомно-силов микроскоп, за да изследват структурата на паяжината на молекулярно ниво.", "date": "2018.11.19", "title": "Разгадаха тайната на паяжината"}
{"url": "https://www.monitor.bg:443/bg/a/view/fondacijata-v-pamet-na-viki-s-uspeshna-vtora-iniciativa-150079", "text": "Общо 58 „картички на доброто“ са постъпили до момента на адреса на фондацията, създадена в памет на зверски убитата в Русе Виктория Маринова. Това е втората инициатива след учредяването, като първата бе поставяне на осветление и видеонаблюдение на бетонната алея край Дунав, където Вики бе убита на 6 октомври, докато спортува. „Нарисувай картичка на доброто“ докосна сърцата на много деца – от София, Варна, Русе, Разград, Самоков, и въпреки краткия срок, те успяха да изпратят своите творби. Големият брой принуди организаторите да променят първоначалните си намерения и вместо 5, ще бъдат отпечатани 19 картички в хиляден тираж, които ще се продават с благотворителна цел, за да се помогне на деца в нужда. Всички останали ще бъдат подредени в изложба по време на коледните и новогодишните празници и ще могат да бъдат купени“, обясни свекърът на Виктория журналистът Румен Максимов. Той каза, че първоначалният замисъл е бил фондацията да носи името на Виктория Маринова, но в последния момент е постъпило предложение да се нарича „Направи добро за непознат“ и то е прието. Фондацията подготвя още една инициатива. На 2 декември в „Арена Монбат“ ще се състои благотворителен концерт, на който ще участват известни наши изпълнители. От фондацията отправят молба рисунките да се изпратят в централния офис на „Нетуоркс България“ на ул. „Църковна независимост“18 в Русе или донесат в най-близката каса на оператора. Децата от градовете, в които няма офис на „Нетуоркс“, могат да ползват услугите на „Спиди“ или „Еконт“ за сметка на получателя.", "date": "2018.11.19", "title": "Фондацията в памет на Вики с успешна втора инициатива"}
{"url": "https://www.monitor.bg:443/bg/a/view/varna-s-nova-socialna-usluga-za-hora-s-tejki-uvrejdanija-150078", "text": "Община Варна открива нова социална услуга в подкрепа на хора с увреждания, включително с тежки множествени увреждания. Това стана възможно, след като бе подписан договор с Министерство на труда и социалната политика за предоставяне на безвъзмездна финансова помощ по процедура „Подкрепа за лицата с увреждания“, приоритетна ос 2 „Намаляване на бедността и насърчаване на социалното включване“ по Оперативна програма „Развитие на човешките ресурси“ 2014 – 2020. Общата стойност на проекта „Център за подкрепа на лица с увреждания, включително с тежки множествени увреждания“, е в размер на 999 957 лева, от които 849 964 лв. е финансирането от ЕС, чрез Европейския социален фонд, а 149 993 лв. е националното съфинансиране. Срокът за изпълнение на проекта е 24 месеца, като дейностите започват от 1 януари 2019 г. и са до края на 2020 г. Основната цел е да се осигури качествена грижа и да бъде одобрен иновативен модел на социална услуга. Проектът предвижда извършване на ремонт, обзавеждане и оборудване на две помещения в „Аспарухово“, закупуване на микробус с платформа и предоставяне на услуги за 90 варненци с увреждания, включително с тежки множествени увреждания. Комплексните интегрирани услуги ще започнат да се предоставят в Центъра от 1 март 2020 г., в това число дневна и почасова грижа, консултиране, информиране и подкрепа, осигуряване на терапевтична помощ и рехабилитация, включително и на лицата, полагащи грижи за хората от целевата група, извършване на мобилна работа, кроткосрочно настаняване в Центъра по т. нар. заместваща грижа. Част от дейностите ще бъдат и в подкрепа на семействата, полагащи грижи за лица с увреждания, включително за възстановяване на трудовата им активност.", "date": "2018.11.19", "title": "Варна с нова социална услуга за хора с тежки увреждания"}
{"url": "https://www.monitor.bg:443/bg/a/view/shok-v-belgija-sled-koshmarnoto-2-5-150070", "text": "Бронзовият медалист от мондиала през лятото Белгия записа шокиращ провал в последния си мач в Лигата на нациите и загуби борбата за първото място в група 2 на Дивизия А. Само за 17 минути тимът на Роберто Мартинес поведе с 2:0 като гост на Швейцария, но след това се срина и допусна пет гола за крайното 2:5. Така двата отбора се изравниха на върха в групата с по 9 точки, но “кръстоносците” сa крайни победители заради по-добрите показатели в директните двубои. Преди месец белгийците бяха спечелили вкъщи с 2:1 и не трябваше да губят с два гола разлика, но това се случи. Торган Азар (2,17) реализира попаденията за “Червените дяволи”, но домакините отговориха с хеттрик на Харис Сеферович (31, 44, 84), а по веднъж точни бяха Рикардо Родригес (26-д) и Нико Елведи (62). Така Швейцария ще спори за спечелване на турнира и директна квота за Евро 2020, а белгийците остават на второто място. След мача в лагера на Белгия бяха шокирани от обрата и признаха, че нямат представа какви са причините. \"Високомерие? Не, просто те ни изненадаха с контраатаките си, а ние сякаш забравихме да се защитаваме. Признавам си, че не знам какво се случи. Започнахме много добре и затова сега загубата ни горчи още повече“, сподели треньорът на Белгия Роберто Мартинес, за когото това бе едва второ поражение начело на националния отбор. В същото време Гърция завърши по разочароващ начин участието си тазгодишното издание на Лигата на нациите. В последния си мач от група 2 на Дивизия С южните ни съседи загубиха с 0:1 у дома от Естония. Въпреки че „елините“ бяха господари на терена, гостите си тръгнаха с трите точки след автогол на Василис Ламбропулос. Така Гърция завърши на 3-тото място в групата с 9 точки, а Естония е последна с 4 точки. Групата бе спечелена от Финландия, която в последния двубой допусна аристократична загуба с 0:2 от Унгария.", "date": "2018.11.19", "title": "Шок в Белгия след кошмарното 2:5"}
{"url": "https://www.monitor.bg:443/bg/a/view/real-madrid-zaplashvali-uefa-150072", "text": "Президентът на холандската футболна федерация Михаел Ван Праг отправи сериозно обвинение към „Реал“ (Мадрид), като ги посочи за „главатар“ на бунта срещу УЕФА. Имаше заплаха към европейската футболна централа, но тя не дойде от страна на „Байерн“, а от „Реал“ (Мадрид). И това беше сериозна заплаха. Използваха думи, които не искам да произнеса”, заяви шефът на холандския футбол в интервю за Kicker. Изказването му идва в противовес с разкритията на Football Leaks, че „Байерн“ (Мюнхен) стои в основата на проекта „Суперлига“. „Румениге направи всичко възможно, за да нормализира ситуацията и да се получи така в крайна сметка, че клубовете да седнат с УЕФА на една маса. Не е предал никого. Не така обаче стоят нещата с „Реал“, посочи още шефът на холандския футбол. Президентът на УЕФА Александър Чеферин вече се изказа категорично против създаването на Суперлига, в която да играят топклубовете от Европа, а от „Арсенал“ признаха, че наистина са водени разговори за подобен турнир. „Това ще навреди на целия световен футбол. Ще се боря тази идея да не се осъществи и ще направя всичко по силите си в тази посока, докато съм президент на УЕФА“, категоричен бе Чеферин.", "date": "2018.11.19", "title": "„Реал“ (Мадрид) заплашвали УЕФА "}
{"url": "https://www.monitor.bg:443/bg/a/view/zvezdno-kare-na-cska-se-sreshta-s-fenove-150075", "text": "Четирима от най-добрите футболисти на ЦСКА ще бъдат специални гости на Балканското изложение на игралната и развлекателната индустрия, което ще се проведе на 21 и 22 ноември в “Интер Експо център” в София. Звездното каре Кирил Десподов, Станислав Манолев, Божидар Чорбаджийски и Мауридес ще се срещнат с фенове на 21 ноември (сряда) от 14:00 до 15:30 часа в зала 2. \"Организаторите избраха да поканят представители на ЦСКА, защото знаят, че ние сме най-обичаният клуб в страната и най-популярният български отбор по света\", пишат \"червените\" на сайта си. В същото време Станислав Манолев също демонстрира самочувствие и заяви, че със сигурност в края на първенството „червените“ ще са пред основния конкурент „Левски“. \"Конкуренцията е по-силна от миналия сезон, “Берое” и “Левски” играят по-добре тази година. Не знам кой ще стане шампионо, но „Левски” пак ще е зад нас. “Лудогорец” е голям дразнител за нашия отбор и ще гледаме да ги отстраним за Купата на България\", сподели Манолев.", "date": "2018.11.19", "title": "Звезднo каре на ЦСКА се среща с фенове"}
{"url": "https://www.monitor.bg:443/bg/a/view/gigantski-vylni-opustoshiha-tenerife-video-150074", "text": "Десетки хора са били евакуирани от сграда в популярната туристическа дестинация Тенерифе, след като огромни вълни пометоха крайбрежни жилищни блокове. Драматични кадри улавят разрушаването на балкони. Огромните вълни, предизвикани от тежката буря, са се разбили в сградата, стигайки най-малко до третия етаж, помитайки парапетите на балконите. Властите е трябвало да ограничат достъпа до 67 апартамента в Меса дел Мар, след като циклонът удари северната част на Тенерифе, най-големият от Канарските острови. Общо 39 души са били евакуирани от две отделни места на острова, след като бурното море помете неговото крайбрежие. Около 15 души са напуснали блока, който се вижда на клиповете. Други 24 души са били евакуирани от сграда в Гарачико, след като нивата на водата са се издигнали вътре в сградата, увреждайки асансьора. Няма съобщения за ранени хора, но правителството и службите за спешна помощ остават нащрек.", "date": "2018.11.19", "title": "Гигантски вълни опустошиха Тенерифе (видео)"}
{"url": "https://www.monitor.bg:443/bg/a/view/bsp-prodyljva-v-bojkota-na-kvoruma-150066", "text": "БСП продължава с бойкота на кворума и няма да се регистрира в пленарна зала за заседанията на НС. Това е решило Изпълнителното бюро на БСП на извънредно заседание, стана ясно от думите на соцлидера Корнелия Нинова. Червените депутати ще бъдат в зала само за обсъждането на техните предложения по бюджета за догодина, които включват намаляването на ДДС за храни и лекарства, отпадането скока на данъка за старите коли, увеличението на пенсиите и други. БСП отново поиска оставка на цялото правителство и предсрочни избори, като обяви управляващото мнозинство за вредно. \"Не се притесняваме от предсрочни избори, ние сме готови\",  каза тя. Според нея всякакви нови формати в рамките на тази парламент - ново мнозинство или правителство на малцинството в следствие на задкулисни договорки ще са агония за страната. По думите й това правителство е вредно за страната и нестабилността трябвало да спре. Нинова даде да се разбере, че БСП няма да приеме никаква друга формула и преформатиране на властта в рамките на този парламент и без предсрочни избори. Нинова е убедена, че в малката (патриотичната - б.р.) коалиция се самоизяждат. \"Коалицията е грешно родена, не ви събират политики, събират ви постове и пари\", отсече тя и е убедена, че този кабинет си отива. Соцлидерът отрече БСП да действат заедно с президента Румен Радев. \"Нямаме общи планове с президента Радев да сваляме правителството на ГЕРБ\", заяви Нинова. Според нея президентът може да бъде образец за всеки политик, защото е верен на себе си и на убежденията си, заради които го е избрал народът. Говорителят на червените в НС Елена Йончева намекна за получени заплахи. Именно заради това ръководството на парламентарната група на левицата е решило да й предостави кола с шофьор за по-голяма сигурност. \"Като депутат никога не съм ползвала кола и шофьор от парламента. Никога не съм мислила, че това е необходимо. Очевидно, за да приема това предложение от страна на г-жа Нинова и БСП, имаме определени притеснения\", коментира Йончева. Самата Нинова призна, че е притеснена за сигурността на Йончева и лично тя е предложила на ръководството на групата да осигурят кола й шофьор за Елена Йончева.", "date": "2018.11.19", "title": "БСП продължва с бойкота на кворума"}
{"url": "https://www.monitor.bg:443/bg/a/view/zverev-nasledi-grisho-v-london-sled-pobeda-nad-nole-150061", "text": "Александър Зверев спечели най-голямата титла в своята кариера, след като надигра с 6:4, 6:3 големия фаворит Новак Джокович на финала на заключителния турнир на ATP в Лондон. 21-годишният германецът от руски произход отстъпи на Ноле само за 77 минути преди дни в груповата фаза, но в спора за трофея показа невероятно ниво и заслужено триумфира. На полуфиналите Зверев надигра и другия голям фаворит Роже Федерер. Въпреки че не беше допуснал нито един пробив в турнира, във финала Джокович беше пробит цели четири пъти. Саша пък загуби само веднъж подаването си и стана първият германец след легендата Борис Бекер през 1995 г., който вдига трофея. Загубата не позволи на Джокович да изравни рекорда на Федерер от шест титли от финалния турнир, поставен от Маестрото през 2011 г. Все пак Ноле завършва годината като №1 в света и с титлите от „Уимбълдън“, Синсинати, US Open и Шанхай във витрината си. 21-годишният Зверев пък вдигна общо 10-и трофей в кариерата си, като пред тази година спечели още в Мюнхен, Вашингтон и Мастърс-1000 в Париж. \"Няма спор - уникално е, че спечелих тази титла, побеждавайки в два поредни дни играчи като Роже и Новак. Това означава много! Невероятно щастлив съм, както и невероятно горд от този миг\", коментира щастливият шампион. Той стана първият играч, който побеждава Федерер и Джокович на финалите на ATP, както и първият от 1990-та година насам, който печели срещу поставените под №1 и №2 след Агаси, надиграл тогава Бекер и Стефан Едберг. Освен това Зверев стана и най-младият победител на финалите от 2008-а година насам, когато именно Джокович триумфира като 1 месец по-млад от него. След триумфа германецът се изкачи с едно място в ранглистата и завършва годината под номер 4, само с 35 точки по-малко от третия Федерер. Първата ни ракета Григор Димитров официално приключва 2018-а като 19-и в света. Димитър Кузманов обаче се изкачи с 18 места до рекордната за него 255-а позиция. При жените първата ни ракета Виктория Томова запази 155-ото си място. Тя е и единствената ни тенисиста в топ 200 на ранглистата на WTA.", "date": "2018.11.19", "title": "Зверев наследи Гришо в Лондон след победа над Ноле"}
{"url": "https://www.monitor.bg:443/bg/a/view/dnk-i-otpechatyci-ot-ryka-za-shengen-150058", "text": "Шенгенската информационна система ще съдържа ДНК-данни и отпечатъци от длани занапред според прието решение на Съвета на ЕС. Предвижда се в системата да бъдат въвеждани отпечатъци не само от пръсти, но и от длани на заподозрени извършители на тежки престъпления и издирвани за участие в тероризъм. Въвеждането на данни от ДНК е свързано с подобряването на проверките, при които лицевата снимка и пръстовите отпечатъци не са достатъчни за установяване на самоличността на проверявания. С промените ще бъде направено задължително въвеждането в системата на решения за прогонването на граждани на държави извън ЕС, както и за издадени срещу чужденци забрани за навлизане в Общността. Очаква се промените да улеснят сътрудничеството между държавите от ЕС при водените разследвания, граничните проверки и борбата с незаконната миграция. Промените ще влязат в сила, след като бъде получена окончателната подкрепа на Европейския парламент. Засега Съветът на ЕС не посочва срок, в който разширените възможности на информационната система ще бъдат приведени в действие. Преди дни Съветът на ЕС одобри предложението на Европейската комисия занапред личните карти на гражданите на Общността, на техните съпруги или съпрузи, както и разрешенията за престой на чужденци, да бъдат уеднаквени. Предвижда се личните карти и картите за право на престой в ЕС да бъдат с размер на банкова карта. Те трябва да съдържат възможност за машинно разчитане, както и безконтактен чип, в който да са записани два пръстови отпечатъка на преносителя и неговата лицева снимка. Запазва се правото на държавите от ЕС да издават безсрочни лични карти за граждани над 70 години, ако са по новите изисквания. Останалите граждани ще получават лични карти с максимална валидност от 10 години, а за чужденците - разрешения с валидност до пет години. Решението ще влезе в сила две години след окончателното му одобрение. Личните карти, издадени до тази дата, ще бъдат валидни за записания в тях срок.", "date": "2018.11.19", "title": "ДНК и отпечатъци от ръка за Шенген "}
{"url": "https://www.monitor.bg:443/bg/a/view/anelija-podludi-grycki-sekssimvol-150052", "text": "Поп-фолк дивата Анелия отново попадна в обятията на гръцкия секссимвол Кириакос Георгиу. След като съвместното им парче „Кажи ми“ стана хит миналото лято, сега двамата изпълнители готвят нов общ проект. Песента носи името „Подлудяваш ме” и ще зарадва почитателите на лекия жанр до дни. Самият Кириакос разказва, че е изключително ентусиазиран да работи с Анелия отново, тъй като харесва професионализма й и обожава нейните музикални идеи. Щастлив е да представи тази песен, за да зарадва българските си почитатели и се надява тя да бъде повод да посещава страната ни, която е сред любимите му дестинации. Видеото на „Подлудяваш ме“ е дело на режисьора Александър Моллов. Миналият юни клипът към „Кажи ми“ пък отведе Анелия и Кириакос в курортното селище Вурвуру на полуостров Ситония. Снимачният сет бе разположен на девствени плажове и скалисти местности.", "date": "2018.11.19", "title": "Анелия подлуди гръцки секссимвол"}
{"url": "https://www.monitor.bg:443/bg/a/view/germanija-nalaga-zabrana-za-vlizane-na-18-sauditci-zaradi-hashogi-150060", "text": "Германия налага забрана за влизане на 18 саудитски граждани, за които се смята, че са свързани с убийството на журналиста Джамал Хашоги. Това съобщи днес външният министър Хайко Маас в кулоарите на среща на ЕС в Брюксел, предаде ДПА. Хашоги, който имаше колонка във в. \"Вашингтон пост\" и бе остър критик на саудитския престолонаследник Мохамед бин Салман, бе убит на 2 октомври в консулството на Саудитска Арабия в Истанбул. Наложената от Германия забрана означава, че тя важи за всичките 26 държави от шенгенското пространство, уточнява АП. Решението е било съгласувано с Франция и с Обединеното кралство, което е извън Шенген.  Имената на санкционираните лица не бяха оповестени заради германските закони за защита на личните данни. Германия обаче ще вкара имената на санкционираните в информационната система на Шенген.  Международната общност оказва натиск върху Рияд да предостави повече информация за убийството. Министерството на външните работи на Германия призова миналата седмица Саудитска Арабия за прозрачно разследване, след като Рияд обяви, че е повдигнал обвинения на 11 души във връзка с убийството. Турски следователи разполагат с 11-минутен аудиозапис от генералното консулство на Саудитска Арабия в Истанбул, който е свързан с убийството на журналиста Джамал Хашоги, съобщи вчера журналистът от телевизия Хабертюрк Четинер Четин. На записа се чуват гласовете на седем саудитци, както и доказателства за пребиването на саудитския журналист Джамал Хашоги.  Четин е заявил, че получил потвърждение от свои източници в САЩ, според които директорката на ЦРУ Джина Хаспъл е прослушала тези записи. Смята се, че Хашоги е бил удушен малко след като е влязъл в консулството, а след това тялото му е било разчленено и унищожено.", "date": "2018.11.19", "title": "Германия налага забрана за влизане на 18 саудитци заради Хашоги"}
{"url": "https://www.monitor.bg:443/bg/a/view/megaskandal-na-turcija-shvecija-sydija-obeshtava-2-duzpi-150062", "text": "Нападателят на Швеция Маркус Берг разтресе футболния свят със скандално изказване. Стрелецът на “тре кронур” разкри, че е получил обещание от главния съдия Ищван Ковач да получи две дузпи през второто полувреме на двубоя от Лигата на нациите. “На почивката отидох да говоря с рефера, за да протестирам за това, че ме спънаха и той не отсъди дузпа. Той ми обеща: “Ще видя кадрите и ако се уверя, че съм сбъркал в тази ситуация, ще ти дам две дузпи през втората част”, разказа Берг пред Aftonbladet, цитиран от A Bola. След почивката шведите получиха дузпа след нарушение срещу същия футболист, а наказателният удар беше реализирана за крайното 0:1. Според турската преса федерацията на Турция планира да сигнализира УЕФА след изказванията на Берг. С победата шведите могат да мечтаят за първото място в Група 2 на Дивизия В. За да се случи това, тимът трябва да победи Русия във вторник. Турция пък финишира на трето място и ще отпадне в долната Дивизия С.", "date": "2018.11.19", "title": "Мегаскандал на Турция – Швеция, съдия обещава 2 дузпи"}
{"url": "https://www.monitor.bg:443/bg/a/view/igrata-praznichni-pechalbi-s-24-3-mln-leva-na-starta-150065", "text": "С 24 300 000 лева ще стартира новата моментна лотарийна игра на Спорт тото „Празнични печалби“. С нея тази седмица тотализаторът официално дава началото на коледно-новогодишната предпразнична треска. Тотото пуска късметлийския талон за втора поредна година в навечерието на най-чаканите дни от календара, с идеята да ги направи незабравими за играчите. Играта е с много висока честота на печалбите, които впечатляват с 10 суми по 10 000 лв., 7 по 50 000 лв. и 3 по 300 000 лв. Безспорен първенец обаче е печалбата от 1 000 000 лв., които обещават да превърнат живота на новия си притежател в празник. Правилата са повече от лесни. В 4 полета участниците ще търсят еднакви символи, числови съвпадения и коледни знаци. Онези, на които шансът им се изплъзне първия път, получават втора възможност да го осребрят. В поле №3 ще бъдат скрити нейните цифри – 2,0,1,9. Играчите, събрали и 4-те цифри, вземат по 500 лв. на момента. 1000 лв. пък носят 6 непечеливши билета, във всеки от които в четвъртото поле има по една от буквите на думата „Коледа“. Джакпотът в \"6 от 49\" порасна с нови 149 932,54 лв. за неделния тираж №92 и стигна 4 196 676,38 лв. До четвъртък към него ще се прибавят още към 140 000. В \"6 от 42\" скокът е със 17 722,91 лв., сумата - 434 883,20, а очакванията - за още към 17 000 лв. В \"Зодиак\" пък си стоят 3-те млн. лева. Така общо се събират към 7,8 млн. лева в джакпоти. Тото печалби Тираж №92  Числа - (9, 15, 18, 19, 21, 47); 6 - няма, 5 - 3 по 9110,10 лв., 4 - по 54,70 лв., 3 - по 3,90 лв.; ДЖАКПОТ: 4 196 676,51 лв.  Числа - (14, 15, 18, 21, 28, 40); 6 - няма, 5 - 5 по 2067,70 лв., 4 - по 47,60 лв., 3 - по 3,60 лв.; ДЖАКПОТ: 434 883,20 лв.  I теглене - (10, 21, 23, 24, 25); 5 - няма, 4 - по 205,60 лв., 3 - по 7,60 лв.; II теглене - (4, 18, 25, 26, 32); 5 - няма, 4 - по 71,10 лв., 3 - по 5,80 лв.  Числа - (29, 35, 39, 46, 47); Зодия 6 - Дева; 5+1 - няма, 5 - няма, 4+1 - няма, 4 - 3 по 500,00 лв., 3+1 - 14 по 100,00 лв., 3 - 121 по 10,00 лв., 2+1 - по 5,00 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 6, 9); Цифри – (9, 8, 8); 3 - 12 по 2036,90 лв., 2 - 1819 по 13,40 лв.; ДЖАКПОТ: 0,00 лв.  Година 67, месец 05, дата 30, ден 6; I група - няма, II - няма, III - 1 от 364,60 лв., IV - 6 по 38,00 лв., V - 5 по 45,60 лв., VI - 6 по 30,40 лв., VII - 19 по 12,00 лв., VIII - 43 по 4,20 лв., IX - 35 по 7,80 лв., X - по 4,50 лв., XI - по 1,60 лв., XII - по 2,00 лв., XIII - по 2,50 лв., XIV - по 1,20 лв., XV - по 1,10 лв.; ДЖАКПОТ: 2399,69 лв. \"Форд ЕкоСпорт\"        \"6 от 49\"                  619163565            София 5000 лв.                       \"5 от 35\"                 925842569            София 5000 лв.                       \"5 от 35                  215464666            София", "date": "2018.11.19", "title": "Играта \"Празнични печалби\" с 24,3 млн. лева на старта"}
{"url": "https://www.monitor.bg:443/bg/a/view/kris-hemsuyrt-stava-naemen-ubiec-za-dubliora-na-kapitan-amerika-150064", "text": "Холивудският ас с австралийски корени Крис Хемсуърт става наемник на групировка за продажба на оръжия в новия филм, продуциран от любимците на Marvel – братята Джо и Антъни Русо. Екранният Тор ще се окаже на ръба между живота и смъртта, а опасна мисия ще наклони везните в полза на почти суицидното настроение на героя, гласи част от синопсиса на лентата с работно заглавие Dhaka. На режисьорското столче ще седне Сам Харгрейв, като това ще маркира дебюта му на позицията. Доскоро той се подвизаваше като координатор по каскадите и като дубльор на Крис Еванс в образа му на Капитан Америка. Рамо до рамо с Хемсуърт на голям екран ще видим и Дейвид Харбър („Странни неща“), който неотдавна прекара четири месеца в София, за снимките на „Хелбой“. Той също ще бъде наемник на престъпната банда, но повече подробности за персонажа му се пазят в тайна. Дата за премиера на Dhaka все още не е официално обявена. Известно е, че филмът ще бъде част от каталога на Netflix. Клапата за лентата вече щракна, а камерата ще се завърти в Индия и Индонезия.", "date": "2018.11.19", "title": "Крис Хемсуърт става наемен убиец за дубльора на Капитан Америка"}
{"url": "https://www.monitor.bg:443/bg/a/view/spas-rusev-gotvi-treniorska-rokada-na-gerena-150063", "text": "Собственикът на „Левски“ Спас Русев e взел решение за спешни промени на „Герена“. Босът иска да разреши по най-бързия начин вратарската криза, като освен привличането на класни играчи на тази позиция силният човек в клуба готви и промяна на методиката на работа. За да стане това, Русев е преценил, че треньорът на вратарите Валентин Захариев трябва да бъде заменен, като се очаква това да се случи до края на годината. Причината за крайното решение са слабите изяви на Божидар Митрев и Мартин Полачек и невъзможността на специалиста да Ръководството на „сините“ е останало изключително недоволно и от представянето на Николай Кръстев в контролата с „Монтана“ (2:3), след която е решено окончателно да се напраи треньорската рокада. Фаворит номер едно за поста е един от най-големите любимци на Сектор „Б“ Димитър Иванков, а на „Герена“ обсъждат оферта и към бившия треньор в националния отбор Любомир Шейтанов. Юношата на „сините“ няма треньорски опит, но е един от най-големите левскари и има зад гърба си 275 мача и 24 гола за клуба. Той е трикратен шампион и петкратен носител на Купата на България със „сините“. Иванков има лиценз за треньор, така че няма проблем да заеме поста веднага, ако постигне разбирателство с ръководството. Любомир Шейтанов, от друга страна, има огромен опит като бивш треньор на вратарите на националния отбор, „Порт“ (Бургас), „Черноморец (Бургас), „Литекс“, „Левски“, „Локомотив“ (Пловдив), „Лудогорец“ и „Омония“ (Никозия), но Славиша Стоянович също е дал зелена светлина за „синия“ любимец, тъй като самият той иска треньорът да е българин и да е запознат с историята и традициите на „синия“ клуб. Преди да бъде взето окончателното решение за треньорския пост, на „Герена“ ще акостира ново попълнение под рамката на вратата в лицето на Николай Михайлов. Стражът постигна споразумение с ръководството и бе подложен на медицински прегледи. Ако всичко около състоянието му е наред, трансферът ще бъде официализиран в близките часове. Михайлов се завръща в родния си клуб след малко повече от 11 години, когато подписа договор с „Ливърпул“, а с след това игра за „Твенте“, „Верона“, „Мерсин“ и „Омония“ (Никозия).", "date": "2018.11.19", "title": "Спас Русев готви треньорска рокада на „Герена“"}
{"url": "https://www.monitor.bg:443/bg/a/view/11-proekta-se-systezavat-za-pametnik-na-levski-v-ruse-150047", "text": "Общо 11 проекта се състезават за Паметник на Левски в Русе в нов конкурс. На първия не бе излъчен победител и бе решено да се обяви втори. Разработките са представени във фоайето пред Пленарна зала в сградата на Общината и русенци ще имат възможност да дадат своя глас в специално поставена кутия от днес до 2 декември. Могат да направят това и онлайн на страницата на общината. Победителят ще бъде съобщен на 3 декември от специално съставена за целта комисия. Във втория конкурс участват няколко авторски колектива, които се включиха и в първото издание, но проектите им са нови. Изискването е паметникът да е фигурална композиция, а не само бюст. В първия конкурс участваха също 11 проектни разработки. Работите оценяваше деветчленно жури с председател акад. Светлин Русев. През октомври м.г. той обяви, че не е избран победител, но на авторите на три проекта се дава шанс да ги доразвият. След корекциите нито един от вариантите не получи одобрение. Русе е единственият по-голям град в страната, в който няма паметник на Васил Левски. Съществува само един бюст на великия българин в двора на училище, носещо неговото име. Бъдещият монумент на Левски ще се извисява в Парка на възрожденците, където са положени костите на много наши национални герои.", "date": "2018.11.19", "title": "11 проекта се състезават за Паметник на Левски в Русе"}
{"url": "https://www.monitor.bg:443/bg/a/view/jyltite-jiletki-v-belgija-pravjat-partija-150068", "text": "Протестиращите в Белгия срещу цените на горивата ще основат политическо движение за предстоящите догодина федерални избори, съобщиха местни медии. Известни като \"жълтите жилетки\" по примера на френските протестиращи, белгийски граждани недоволстват от миналия петък срещу изравняването на акциза на дизела и на бензина. Доскоро в Белгия движението с дизелови автомобили бе насърчавано от държавата с данъчни облекчения, но от миналата година посоката внезапно се обърна с обяснения за грижа към природата. Дизеловите автомобили в Белгия са с 1/3 повече от бензиновите по данни на статистиката и за най-старите от тях се въвеждат забрани за движение в централните части на големите градове. За четвърти пореден ден в южните части на страната остават блокирани изходи на рафинерии и депа за снабдяване с гориво. Протестиращи пречат на цистерните да напуснат депата и да се отправят към бензиностанциите. Засега се съобщава, че няма заплаха от недостиг на гориво на колонките за зареждане. Протестиращите пропускат цистерни, които пренасят мазут за отопление. Въпреки това на блокадите бяха изпратени съдебни изпълнители, които заставят протестиращите да подписват предупредителни протоколи. Документите биха послужили при предявяване на претенции към снабдителите и за налагането на глоби от поне 1500 евро за всеки, възпрепятствал търговията с горива. Местни медии цитират правителствени източници, според които исканията на протестиращите трудно биха били удовлетворени. Пояснява се, че повишението на акциза на дизела служи за намаляване на данъчната тежест на работещите при облагането на техните доходи - реформа, предприета в началото на завършващия мандат на управляващата днес коалиция. Същевременно френските \"жълти жилетки\" отново се събраха, за да продължат протестите срещу увеличението на цените на горивата. Те отново нарушиха движението на автомобилите сутринта и блокираха петролни депа, съобщиха журналисти от Франс прес. Около 30 души са били арестувани миналата нощ, докато полицията се е опитвала да разпръсне протестантите. Представителят на протестиращите Бенжамен Коши заяви пред радио Ер Ем Се, че шофьорите са блокирали около 10 петролни депа и искат намаление на цените на горивата, които по думите му засягат непропорционално работническата класа.", "date": "2018.11.19", "title": "\"Жълтите жилетки\" в Белгия правят партия "}
{"url": "https://www.monitor.bg:443/bg/a/view/idva-seksyt-na-bydeshteto-150057", "text": "В САЩ е изтекъл срокът на действие на патента върху „теледилдониката“, който мнозина са наричали убиец на индустрията на сексуалните технологии. Това събитие дава път на мното стартъпи, разработващи устройства за чувствени наслади. Безименният патент 6368268 е бил регистриран преди 20 години от компанията TZU Technologies, която се позиционира на „екип от навотори“, които постоянно работят над нови изобретения. Конкурентите обаче наричат въпросната компания „патентен трол“, защото разработките й остават незабелязани на пазара. Сам през последните три години TZU Technologies с помощта на съдебни искове е „уморила“ няколко стартъпа в областта на секстехнологиите. Сега обаче монополът върху теледилдониката – технолигията, използвана за секс между двама души на разстояние. Сега подобни устройства започват да се произвеждат от компании в САЩ, Великобритания, Холандия и Китай. Мнозина предполагат, че индустрията, свързана със сексиграчките, вече се оценява на 15 млрд. долара и ще стане една от най-бързо развиващите се в света. Не всички обаче вярват, че потребителите се нуждаят от иновации в леглото. Психолозите и сексолозите са убедени, че повечето хора още не са готови да разширят хоризонта си на сексуалност и да направят секстехнологиите част от ежедневието си, заедно със смартфоните и социалните мрежи. В същото време учени от Оксфордския университет и от университета в Съри предричат в изследване, че автомобилният секс ще зачести през следващите 20 години във връзка с популяризирането на самоуправляващите се возила, пише в. \"Метро\". Според екипите на Деби Хопкинс и Скот Коен в обозримо бъдеще ще се развие секс туризмът в движещи се коли, без да трябва да шофират или да бъдат наблюдавани от шофьора. Учените дори предполагат, че ще бъдат разработени цели пазарни ниши в тази област, по подобие на Червените фенери в Амстердам. Тази перспектива никак не е невъзможна, като се има предвид, че понастоящем 49 процента от британците са правили автомобилен секс. Подобен феномен \"на самообучение на подрастващите\" на 4 колела се наблюдава и в САЩ. Естествено законите за общественото благоприличие сигурно ще останат в сила и всеки би могъл да бъде арестуван, ако бъде забелязан, че прави секс на публично място. Поради тази причина повечето от \"секс колите\" на бъдещето ще бъдат със затъмнени стъкла.", "date": "2018.11.19", "title": "Идва сексът на бъдещето"}
{"url": "https://www.monitor.bg:443/bg/a/view/izgrajdat-kolektor-za-otvejdane-na-otpadychnite-vodi-ot-kamenar-150056", "text": "С европейски средства предстои да бъде изграден канализационен колектор от село Каменар до пречиствателна станция за отпадъчни води във Варна. Това стана ясно на заседание на Постоянната комисия „Архитектура“ към Общинския съвет, на което бе одобрено изработването на Подробен устройствен план (Парцеларен план за обекта). Колекторът, който ще се финансира със средства по ОП „Околна среда“, ще е с дължина около 4 км., обясни главният архитект на Варна, Виктор Бузев. Основната част от трасето ще минава през горски фонд и уличната мрежа на Каменар, уточни той. Обектът е част от разработено регионално прединвестиционно проучване, възложено от МРРБ. За реализацията на проекта е необходимо съгласието и на Общинския съвет. Друга тема бяха изградените, но непуснати в експлоатация канализационни и водопроводни мрежи в селищните образувания и курортните зони около Варна, което създава проблем, както за гражданите, така и за бъдещите инвеститори. Посочено бе, че има ситуации, в които варненци са рекетирани за различни суми, за да бъдат присъединени към незаконни водопроводи, а в други случаи им се отказва законно присъединяване. „Създава се патова ситуация, при която нови инвеститори искат да инвестират в жилищни сгради, тъй като Общината ги задължава, а ВиК-Варна дава предписания да проектират нови улични водопроводи и канализации. Те обаче не могат да получат разрешение за строеж, тъй като има нанесени съществуващи мрежи, които обаче не са въведени в експлоатация в 10-годишния срок и съответно дирекция „Инженерна инфраструктура” не може да издаде предписание за премахване, тъй като РДНСК не го позволява”, посочи съветникът Антоан Влаев, който е практикуващ архитект. „Община Варна няма механизъм, с който да контролира въвеждането в експлоатация на даден инвестиционен проект“, призна главният архитект на общината, Виктор Бузев. Според него, проектите се правят до Акт 14 и не се въвеждат в експлоатация, за да служат като механизъм за събиране на средства. По закон, инфраструктурни обекти, като водопроводи и канализация, не могат да се дублират, поясни още арх. Бузев. Той обясни още, че канализационните и водопроводни мрежи не са направени от Общината във всички селищни образувания, тъй като необходимият финансов ресурс е огромен. За да се реши проблемът на варненци ще се създаде работна група от представители на РДНСК, ВиК-Варна, общинските дирекции „Архитектура, градоустройство и устройствено планиране“, „Инженерна инфраструктура” и „Правно-нормативно обслужване“ и темата да бъде обсъдена на следващо заседание.  ", "date": "2018.11.19", "title": "Изграждат колектор за отпадъчните води от Каменар   "}
{"url": "https://www.monitor.bg:443/bg/a/view/suzanita-pregovarja-s-big-bradyr-snimka-150045", "text": "Скандалната дъщеря на фолклегендата Орхан Мурад – Сузанита, премина през тежки преговори за участие в риалити формата „Биг Брадър“. За добавянето на тийнейджърката в списъка със съквартиранти се говори от миналото лято. Множество спекулации вкарваха старлетката в Къщата, заедно с нейните родители, но така и не я видяхме в праймтайма на Нова тв. Сега обаче изпълнителката на „Луцифер и Буда“ открехна завесите към евентуалното си участие, като пусна снимка от студиото на предаването. Макар кадърът да датира от ден в социалните мрежи, декорът напомня за Женското царство на „ВИП Брадър“, което завърши с победата на рапъра Атанас Колев. Част от феновете на момичето, добило популярност с голота и размахване на средни пръсти, искрено се зарадваха от възможността да я видят на екрана. Други пък коментират, че родителите й са настоявали да влязат семейно в риалити формата, но 15-годишната певица е отсвирила продуцентите в последния момент.", "date": "2018.11.19", "title": "Сузанита преговаря с „Биг Брадър“ (СНИМКА)"}
{"url": "https://www.monitor.bg:443/bg/a/view/biznes-forum-v-plovdiv-sybira-malkija-i-sreden-biznes-150054", "text": "Бизнес форум на Европейската банка за възстановяване и развитие (ЕБВР) в партньорство с Министерството на икономиката и община Пловдив ще събере представители на малките и средни фирми от региона. Форумът е под наслов „Искаш бизнесът ти да расте? Ние имаме ноу-хау”, съобщиха организаторите. „Година, след като стартира дейността в България на програмата „Подкрепа за малкия бизнес“ на Европейският консултантски център по инвестиционните въпроси, ЕБВР и Европейския съюз (ЕС), една трета от реализираните проекти са извън София“, съобщи ръководителят на програмата в ЕБВР Мирослав Стоянов. По думите му през програмата се финансира експертна подкрепа в почти всички сфери на дейност на компаниите. Фокусът в по-нататъшната дейност на програмата ще бъде по-широкото присъствие на проекти от всички региони на страната, както и разширяване на секторите, в които са финансираните проекти. Точно това е и целта на започващата от Пловдив поредица от информационни бизнес форуми из страната. Средното време за одобрение на проекта е един месец след първата среща, а безвъзмездната помощ се отпуска месец след приключването на проекта. Одобрените консултанти за участие в проектите по програмата са 55. Общата стойност на безвъзмездната помощ е 210 361евро, а одобрените проекти до момента са на обща стойност 309 032 евро. Осем са проектите на фирми извън столицата от общо 23. Други общо 23 проекта по програмата са в процес на одобрение. Бизнес форумът ще се състои в голямата заседателна зала на Дома на културата „Борис Христов“ в Пловдив на 28 ноември 2019 г. от 9:30 ч. Участие е потвърдил зам.-кметът на Пловдив Стефан Стоянов.", "date": "2018.11.19", "title": "Бизнес форум в Пловдив събира малкия и среден бизнес "}
{"url": "https://www.monitor.bg:443/bg/a/view/kotka-navodni-doma-na-franki-munic-150046", "text": "Франки Мюниц, който доби световна популярност в главната роля в култовия ситком „Малкълм“, се оплака, че домът му е наводнен. Актьорът, преквалифицирал се в автомобилен състезател, заварил аварийното положение вкъщи, след като се прибрал от погребението на свой чичо. Виновникът за наводнението пък била неговата котка. Съсипан и изтощен съм от дългата седмица и загубата на чичо ми Скип. Пътувах 45 часа до и от Франция, за да заваря тази катастрофа. Поплаках си малко тези дни. Извинете за словесното излияние, просто имам нужда от малко подкрепа“, написа екранното дете-гений в социалните мрежи. Мюниц не пропусна и да благодари на приятелката си Пейдж Прайс за помощта в трудните моменти.", "date": "2018.11.19", "title": "Котка наводни дома на Франки Мюниц"}
{"url": "https://www.monitor.bg:443/bg/a/view/borisov-vyzloji-proverka-5-godini-nazad-na-bg-pasporti-izdadeni-na-chujdenci-150048", "text": "Проверка на издадените български паспорти на чужденци е разпоредил премиерът Бойко Борисов. Тя ще обхване процедурите по даване на гражданство, извършвани през последните 5 години, уточниха от „Дондуков“ 1. С ревизията са натоварени МВР и ДАНС, която преценява за всеки от кандидатите за паспорт дали застрашава националната ни сигурност. Министър-председателят е поискал резултатите от нея да са налице във възможно най-кратък срок. Задачата на разследващите обаче няма да е никак лека. Проучване на „Монитор“ установи, че за въпросния период от време от 2014 година досега страната ни е дала Към тях могат да се прибавят и малко над 2000 души, които са си възстановили българското гражданство. Най-много са одобрените мераклии от Македония, следвани от кандидатите от Украйна, Молдова, Сърбия и Русия. Изключение в класацията има само през 2017 година, когато Израел и Турция изместват Молдова, Сърбия и Русия. Най-много БГ документи пък са раздадени през 2016 година (12 880), когато е постигнат своеобразен връх. От началото на 2018 година досега цифрите показват, че новите българи са точно 6819 души. Проверката по заръка на Борисов стартира само ден след поредните разкрития за алъш-вериш с придобиването на българско гражданство. В неделя стана ясно, че в пограничните райони хората масово за регистрация на чужденци, които се надяват да получат БГ паспорт. Тарифите вървели между 50 и 100 евро, като само в община Кюстендил регистрираните македонци и сърби наброявали близо 13 000, съобщи bTV. В Благоевградско и Кюстендилско имало адреси, на които по документи трябва да живеят по 300 и дори повече обитатели. Имотите се намирали на всевъзможни места, като се водело, че дори в трафопост са се натъпкали стотици хора. Преди няколко месеца депутати предложиха мерките срещу изборния туризъм, които бяха приети през 2015 година и предвиждат ограничение за броя на обитателите на един адрес, да не важат за македонци, бесарабски българи и други чужденци, които кандидатстват за гражданство на база български произход. До ревизията се стигна и след скорошните в Държавната агенция за българите в чужбина. Разследването на вземането на рушвети при даването на гражданство доведе до арести в звеното, а впоследствие и до обвинения към четирима служители, начело с шефа му Петър Харалампиев.", "date": "2018.11.19", "title": "Борисов възложи проверка на БГ паспортите на чужденци (ОБНОВЕНА)"}
{"url": "https://www.monitor.bg:443/bg/a/view/pechalbata-ot-lotarijata-promenja-politicheskite-vyzgledi-150049", "text": "Голямата печалба от лотарията може да промени не само финансовото състояние на печелившия, но и съществено да повлияе на политическите му убеждения, съобщи Би Би Си. Според изследване на съдбата на хора, спечелили джакпот от лотарията във Великобритания, става ясно, че след като в ръцете им се озовава огромно богатство, те явно са станали по-десни в политическите си възгледи. Специалистите са изучили данните от допитвания на British Household Panel Survey, в които са участвали повече от 25 000 възрастни британци, и са фиксирали промените във възгледите на спечелилите от лотария на Острова (данните са за периода 1996-2009 г.). От всички участници в допитванията 4277 души са печелили големи суми. В рамките на изследването те са били помолени да характеризират политическите си възгледи по скала от едно до седем, където единицата означава твърда подкрепа на левите лейбъристи, а седмицата – на консерваторите, които в британския политически спектър представляват дясното крило. Печалбата на сума, надхвърляща 500 паунда (564 евро), е измествала възгледите на хората с около 0,13 пункта по скалата надясно, което е еквивалентно на 2% изместване в посока на консервативното. На пръв поглед това изместване не е чак толкова сериозно, но ако се сравни с влиянието на други фактори, като например образованието, той е достатъчно значителен. Според данните на изследването завършването на средно образование до 18 годишна възраст измества политическите нагласи с 4% вдясно, в сравнение с онези, които нямат такова образование. Освен това си струва да се отбележи, че колкото по-голяма е печалбата от лотарията, толкова е по-голямо изместването към десния спектър, толкова по-консервативен става човек. Връзката между парите на сметката и дясноконсервативните предпочитания в политиката е известна отдавна, но работата е там, че е достатъчно трудно да се определи влиянието на отделните фактори – като например ценностите, които хората попиват с възрастта, или възгледите на социалния кръг, в който се въртят. Изследването на данните от допитванията сред късметлиите, спечелили от лотарията, показват, че когато на сметката ви изведнъж се появява голяма сума пари, политическите ви възгледи съществено се променят, при това независимо от произхода, предишния опит и досегашните предпочитания. Защо все пак се случва това, каква е причината да изместването на нагласите вдясно, не е много ясно. Но отчасти това може да бъде свързано с придобиването на ново усещане за сигурност в себе си и собственото право на тези пари, казва специалистът по поведенчески науки от Warwick Business School Натавуд Паудтхави и един от съавторите на изследването. „Като че ли е съвсем ясно – ако се спечелили парите с упорит и тежък труд, усещате, че имате пълното право да ги притежавате, казва ученият. - Но ние бяхме изненадани, че хората могат да имат същото усещане по отношение на печалба от лотарията“. Заради въпросното отношение към спечелените пари хората започват повече да се противят на преразпределението на парите в обществото с помощта на данъци, подчертава Паудтхави. Изследователите също така са установили, че спечелилите от лотарията спират да подкрепят идеята за преразпределение на блага в обществото. Какъв е изводът от тези изследвания? Най-вероятно политическите възгледи на хората са нещо доста по-непостоянно, неустойчиво, променливо, отколкото бихме искали да мислим. „По-голямата част от онези, които изучават политическите предпочитания на хората, смятат, че тези предпочитания са едва ли не вродени: хората стават възрастни и придобиват твърди политически убеждения, които повече не подлежат на промяна“, казва Паудтхави. „Но дори нещо толкова просто като печалбата от лотарията, може да повлияе на мирогледа ви и на основополагащите ви убеждения.", "date": "2018.11.19", "title": "Печалбата от лотарията променя политическите възгледи"}
{"url": "https://www.monitor.bg:443/bg/a/view/taksa-smet-v-sofija-zamryzva-i-dogodina-150051", "text": "Такса смет за софиянци няма да бъде променяна през 2019г., съобщи зам.-кметът по финанси Дончо Барбалов. В плановете на „Московска“ 33 за следващата година са заложени 22 млн. лв. повече за чистотата на града. \"В момента предвижданията ни са план-сметката да е на стойност 250 985 776 лв. Това е с 12 процента повече от заложените средства през 2018 г. Предвидили сме за поредна година увеличаване на събирането на едрогабаритни отпадъци – стари дограми, стари врати, мебели, отбеляза тя и допълни, че идеята е те да не стигат до нерегламентирано изгаряне\", обясни зам-кметът по екология Йоана Христова. Средствата за едрогабаритни отпадъци ще са с 1,5 млн.лв. повече. За събиране на битовите отпадъци и сметоизвозване \"Московска\" 33 ще задели 63 млн. лв. Планирани са 7,6 млн. лв. повече и за поддържане чистотата на териториите за обществено ползване. Христова отбеляза, че догодина ще бъде удвоено миенето на улиците и ще се увеличи делът на машинното метене за сметка на ръчното. Улиците на масовия градски транспорт ще се чистят само машинно. Девет пъти ще бъде увеличено машинното метене и на тротоари и на велоалеи. В бюджета за чистота на града са предвидени и средства за нови цветни площи, по-добро поддържане на зелените зони и възстановените междублокови пространства. През 2019 г. Столична община планира да отдели 55 млн. лв. за проучване, проектиране, изграждане, поддържане, експлоатация, закриване и мониторинг на депата, инсталациите и съоръженията за обезвреждане на битовите отпадъци, рециклиране и оползотворяване, вкл. увеличение на средствата за рекултивация на депата Суходол и Садината, както и за дейности по  проектиране на Центъра за биомаса и други. С 570 хил. лв. пък ще нарасне сумата за транспорт и оползотворяване на RDF-гориво.", "date": "2018.11.19", "title": " Такса смет в София замръзва и догодина"}
{"url": "https://www.monitor.bg:443/bg/a/view/bez-dokumenti-za-staj-v-buroto-po-truda-150055", "text": "При регистрация в дирекция \"Бюро по труда\" търсещите работа няма да представят документи, удостоверяващи общ и/или служебен стаж, и/или осигурителен стаж. Това е заложено в проект на Постановление за промяна на Правилника за прилагане на Закона за насърчаване на заетостта. Предложенията за промени са публикувани на сайта на социалното министерство и на портала за обществени консултации, предаде БТА. Целта на предложената промяна е да се облекчи административната процедура при регистрация на търсещите работа. При необходимост информация за стаж може да се получава въз основа на сключеното споразумение между Агенцията по заетостта и Националния осигурителен институт, или чрез проверка в регистрите на НОИ. Другите промени са свързани с определяне на изисквания при разработване на проекти на програми за заетост и обучение от браншови организации, институции и организации, финансирани със средства от държавния бюджет. Определят се и критерии за оценка на проекти на програми за заетост и обучение, разработени от браншови организации, институции и организации, финансирани със средства от държавния бюджет. Комисиите, назначени със заповед на министъра на труда и социалната политика, ще извършват подбор и оценка на проекти на програми за заетост и обучение.  Промени предвиждат дирекциите \"Бюро по труда\" да извършват в срок до 10 работни дни оценка за допустимостта /съответствието на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална/ държавна помощ. Списъците с одобрените работодатели ще се обявяват на информационното табло на дирекциите \"Бюро по труда\". Основната цел на промяната е оптимизиране на работата на дирекциите \"Бюро по труда\" и съкращаване на административните процедури, свързани с предоставяне на средства на работодателите, както и своевременното стартиране на изпълнението на програмите и насърчителните мерки за заетост и обучение, реализирани под формата на схеми за минимална/държавна помощ, пише в доклада на министъра. Предвижда се министърът на труда и социалната политика да утвърждава със заповед механизъм за осигуряване на качество и контрол на обучението на възрастни, организирано от Агенцията по заетостта. Така ще се създадат предпоставки за повишаване на качеството на обучението и за по-ефективно използване на средствата от държавния бюджет. Предложените промени в правилника няма да доведат до пряко и/или косвено въздействие върху държавния бюджет и ще се реализират в рамките на ежегодно определените за МТСП средства за активна политика по заетостта, пише още в доклада.  Срокът за обществено обсъждане на проектопромените е до 16 декември 2018 г. ", "date": "2018.11.19", "title": "Без документи за стаж в Бюрото по труда  "}
{"url": "https://www.monitor.bg:443/bg/a/view/nad-1-mln-leva-obezshtetenie-poiskaha-blizkite-na-ubitata-rajme-150036", "text": "Общо 1 150 000 лева обезщетение за причинените неимуществени вреди поискаха близките на убитата Райме Хасанова. 68-годишната жена бе умъртвена на 11 май м.г. в дома си в русенското село Голямо Враново, след като отказала интимна близост на 66-годишния тогава свой съселянин Джелял Юсеинов. В Окръжния съд в Русе днес се проведе разпоредителното заседание, което бе отлагано три пъти досега по различни причини. Съдията не допусна исковите претенции да бъдат приети в рамките на наказателното производство, тъй като това би го затруднило и забавило, а и нямало пречка това да бъде направено в отделно гражданско дело. Трите дъщери и братът на убитата бяха конституирани като частни обвинители. Джелял Юсеинов влезе в залата в инвалидна количка. Докато очакваше в ареста насрочване на делото, обвиняемият получи инсулт и бе освободен под парична гаранция в размер на 5000 лева. На въпрос на съдията знае ли защо е тук той отговори, че не знае. По подобен начин отвръщаше и на останалите въпроси. Съдът реши, че вече са налице условията за разглеждане на делото и насрочи дата за първото съдебно заседание по същество – 4 декември т.г. от 10,00 часа. Според обвинителния акт на 11 май м.г. пенсионерът отишъл при вдовицата Райме, която живеела сама в края на селото, и поискал от нея близост. Жената го изгонила, но Джелял се върнал вечерта и пак настоял за секс. Тъй като Райме се съпротивлявала, й нанесъл няколко удара с дървено столче по главата, след което я удушил и избягал. Задържан е на следващия ден и е направил пълни самопризнания. Установено бе, че преди да случи престъплението пенсионерът отправял сексуални намеци и към други жени от селото.", "date": "2018.11.19", "title": "Над 1 млн. лева обезщетение  поискаха близките на убитата Райме "}
{"url": "https://www.monitor.bg:443/bg/a/view/3-mln-lv-poveche-za-centrovete-za-obrazovatelna-podkrepa-150044", "text": "Планирани са допълнително 3 млн. лв. за Центровете за специална образователната подкрепа. Това заяви образователният министър Красимир Вълчев при участието си в работна среща с представителите на центровете за специална образователна подкрепа (ЦСОП). Те ще бъдат финансирани по три стандарта. Най-високият ще нарасне с близо 2000 лв., като от през 2019г. за дете от институция ще се падат по 5979 лв. В момента в страната има 43 ЦСОП, в които се обучават близо 2900 децат и ученици. По думите на министъра техният брой е намалял благодарение на политиките за приобщаващо образование. ", "date": "2018.11.19", "title": "3 млн. лв. повече за Центровете за образователна подкрепа "}
{"url": "https://www.monitor.bg:443/bg/a/view/postavjat-logoto-na-plovdiv-2019-v-ndk-150039", "text": "Инсталация с логото на Пловдив Европейска столица на културата ще бъде монтирана в Националния дворец на културата (НДК) в София. Това обявиха на съвместна пресконференция в община Пловдив кметът и председател на фондацията „Пловдив 2019” Иван Тотев и председателят на борда на директорите на НДК Борислав Велков. Двамата подписаха меморандум за сътрудничество за 2019г., когато градът на тепетата става столица на културата на Европа. Каква да бъде инсталацията с логото на „Пловдив 2019”, която ще бъде във фоайето на НДК ще реши едноименната фондация. Още не е ясно как ще изглежда тя, каза изпълнителният директор на фондацията Кирил Велчев. „Фирма ще изработи логото, като се предвижда да е в по-разчупен ракурс”, уточни той. Инсталацията ще бъде широка 3 метра с височина 1,90 метра, уточни кметът Тотев. „Имаме няколко инициативи, едната от които е изграждането на информационен център „Пловдив 2019” в НДК. Целта е столичани да имат информация за всички събития, които ще се провеждат в Пловдив през 2019 г. и да могат да направят своя избор”, каза Борислав Велков. Думите му допълни градоначалникът, който обясни, че догодина културните събития в Пловдив ще бъдат толкова много, че ако няма добра информираност, хората трудно биха се ориентирали. Само предвидените събития в така наречената главна програма са над 300, а отделно има и доста на брой по-малки културни мероприятия, обясни Тотев. Той припомни, че през декември Пловдив ще приеме културния си календар за следващата година и ще бъде предизвикателство хората да разберат за дадено събитие и да си го планират. Друго съвместно събитие ще бъдат литературните вечери в клуб „Перото”, които ще се организират съвместно с Националния център за книгата. Предвиждат се театрални представления и изложби.", "date": "2018.11.19", "title": "Поставят логото на „Пловдив 2019” в НДК"}
{"url": "https://www.monitor.bg:443/bg/a/view/strojat-kyshta-vyv-vyzduha-nad-dere-150037", "text": "   Много странна къща се строи в село Дебрен, община Гърмен.   Почти е издигната карабина двуетажна постройка  над селското дере, по което изтича водата след дъждове и снрготопрнеа основите на къщата се крепят на двата края на дерето. Най-странното е, че долния етаж на къщата буклвално виси във въздуха. Двора на къщата също ще виси във въздуха?! По документи всичко е законно, защото собственичката на новия си дом Кира Вълкова е закупила преди няколко години въздух с право на строеж?!     110 жители на село Дебрен още през 2013 година са събрали подписка  и са я връчили на кметицата на община Гърмен  Минка Капитанова, която също е от село Дебран . Още тогава хората са настоявали да не се  разрешава строежа, защото неведнъж през годините селото се е наводнявано именно от това дере: „Сега с тази  къща се получава тапа и при силен дъжд  цялата вода ще отива в нашите къщи“, казват  те и настояват построеното да бъде премахнато веднага    Цялата сага започва през 2013 г., когато се  разбира, че  на  част от улицатав се отдават площадки под наем, но с учредено право на строеж. „Каква е тази глупост – да се строи на въздух, над река? Около дерето са зелени площи, надолу направиха 5 пейки, за да изпишат пари, а тук ни оставиха без бордюр”, коментираха засегнатите жители пред бТВ.    От Басейновата дирекция – Благоевград  излязоха със становище,  че постройката е незаконна: „На първо четене къщата е изградена несъгласно Закона за водите. В Закона за водите, в чл. 143, т. 4 категорично е забранено извършването на строежи върху покрити участъци от подводните обекти. Ние сме уведомили общината и регионалния отдел на Национален строителен контрол, че е недопустимо изграждането на строежи. Въпреки това главният архитект издава разрешение за строеж. Сезирали сме всички компетентни органи, които имат правомощия. Нашата задача е да контролираме проводимостта на дерето”, заяви  Радослав Георгиев от Басейнова дирекция.    Общинският съветник Верхад Ислямов също коментира, че„формулировката на сделката е продажба на въздух над дере: „Търгът през 2013г.беше обявен в първия ден на празниците Байрям, огледът се проведе на втория ден на Байряма, а продажбата на третия ден. По принцип търговете в нашата община се провеждат инкогнито – тайно от всички. Знае само човекът, който е заинтересован от това”, коментира  Верхад Ислямов.    Собственичката на строежа  Кира Вълкова, твърди, че не вижда нищо нередно в построяването на къща  над дерето: „Защо да не е нормално? Да не строим само ние във въздуха? Това е сухо дере. Не е река, а дере”, заяви тя.", "date": "2018.11.19", "title": "Строят къща във въздуха над дере"}
{"url": "https://www.monitor.bg:443/bg/a/view/kamion-s-dyrva-se-obyrna-i-narani-sekach-150040", "text": "Млад мъж от ракитовското село Цветино е пострадал, след като камион, натоварен с дърва, се е обърнал. Това информираха от Областната дирекция на МВР в Пазарджик. Инцидентът е станал в петък рано сутринта в близост до пътя между Велинград и Юндола. По горски път 35-годишният С.Б. от село Цветино управлявал камион „Ифа“, натоварен с дърва за огрев.  Заради неравност по пътя водачът на товарното возило не успял да премине през вдлъбнатина в участъка, изпуснал управлението и камионът се преобърнал настрани, в резултат на което е пострадал возещият се до водача негов съгражданин Н.Г., на 30 години. Двамата били отишли да добиват дърва в гората. Пострадалият мъж е бил веднага транспортиран и настанен в общинската болница във Велинград с фрактура на гръбначен прешлен, но без опасност за живота. На мястото е извършен оглед от дежурна група на полицейското управление в курорта и е образувано дознание.", "date": "2018.11.19", "title": "Камион с дърва се обърна и нарани секач"}
{"url": "https://www.monitor.bg:443/bg/a/view/huligan-hvyrlil-bombichki-na-mach-shte-leji-v-aresta-sedmica-150041", "text": "Пазарджиклия, извършил хулиганска проява по време на футболна среща-хвърлил  е 2 бомбички, е задържан в ареста на местното Районно управление на МВР. Според съдебно решение той ще остане в килията седмица, за да си изтърпи наказанието. Инцидентът станал, докато се провеждала срещата между отборите на „Хебър“-Пазарджик и „Миньор“-Перник в събота следобед. 34-годишният В.В. от областния град успял да хвърли две саморъчно направени бомбички в близост до зрителите и терена. Криминалисти от полицейското управление в града реагирали незабавно и задържали извършителя. Спрямо него е образувана преписка съгласно Закона за опазване на обществения ред при провеждане на спортни мероприятия. В.В. бе изправен пред Районния съд в Пазарджик, който постанови седем денонощия задържане в ареста на РУ-Пазарджик. Освен това в рамките на две години няма да има право да присъства на спортни мероприятия.  ", "date": "2018.11.19", "title": "Хулиган, хвърлил бомбички на мач, ще лежи в ареста седмица"}
{"url": "https://www.monitor.bg:443/bg/a/view/futbolnijat-menidjyr-mitko-timchev-e-aut-ot-fermata-150038", "text": "Футболният мениджър Митко Тимчев е поредният отпаднал участник от предаването „Фермата“. 50-годишният мъж от Вършец изгуби в оспорван дуел срещу младия емигрант Симеон Томов. Тимчев беше изпратен на елиминационна битка с травма на крака точно месец преди финала на риалити формата. Той стана жертва на плана за победа на най-близкия си човек вътре – Роман Банев. С горчивина от предателството, но с огромно желание за победа и за връщане в шоуто, бившият десантчик успя да поведе в резултата срещу Симеон след първите три игри. Митко, който в миналото си е бил и учител по история, и част от подземния свят, се оказа по-подготвен на въпросите от Алманаха и по-издръжлив в задържането на тежести. В последните две битки обаче, които носят и най-много точки, Митко се оказа доста по-бавен от опонента си. Именно привилегията да подреди точките в игрите помогна на Симеон да обърне резултата и да завърши дуела с 9:6 в своя полза. Това е втора победа за Томов, след като преди две седмици отстрани от шоуто „детето на фермата“ – Калоян Златилов. Междувременно стана ясно, че познати лица от трети сезон на „Фермата“ ще се завърнат в шоуто тази седмица. Победителят Яни Андреев, волейболната звезда Владо Николов и емигрантът Иван Гинчев ще прекрачат прага на стопанството, за да успокоят страстите между участниците и за да внесат нови изненади.", "date": "2018.11.19", "title": "Футболният мениджър Митко Тимчев е аут от „Фермата“"}
{"url": "https://www.monitor.bg:443/bg/a/view/minior-zagina-pri-srutvane-v-mini-gorubso-madan-150034", "text": "Миньор загина на място при срутване на земна маса е в мини \"Горубсо - Мадан\". Инцидентът е станал късно в неделя вечерта, съобщи Нова телевизия. Разследващи вече работят на мястото на срутването.", "date": "2018.11.19", "title": "Миньор загина при срутване в мини \"Горубсо - Мадан\""}
{"url": "https://www.monitor.bg:443/bg/a/view/1-milion-za-parche-ot-ploshtad-centralen-pregovorite-zabuksuvaha-150042", "text": "1 милион лева за 286 кв. метра от площад „Централен” е поискал един от 30-те наследници на частния терен от община Пловдив. Местната власт почти се бе разбрала с реститутите, когато един от тях отново е вдигнал продажната цена на имота. Така преговорите между тях и местната власт отново са зациклили, съобщи кметът Иван Тотев. Той припомни, че общината води 3-4 дела за терена, който е част от ремонтирания в момента площад. Частният имот се намира точно над автомобилния подлез на ул. „Гладстон”, който се реконструира в момента и предстои да се положи хидроизолация. За да не се спъва и този ремонт кметът подготвя заповед за достъп до частния имот, обяви той. Отделно в момента тече и реконструкция на площад „Централен” за общо 18 милиона лева с ДДС, която включва и подмяна на плочките. „Можем да поставим на частния терен от новите плочки само със съгласието на собствениците. Иначе след приключването на ремонта на подлеза на ул. „Гладстон” ще бъдем длъжни да възстановим тези 286 кв.м в първоначалния им вид със старите плочки”, каза градоначалникът. По думите му през годините реститутите са искали от общината да плати един път 400 000 лева за терена, втори път – 600 000 лева, а сега отново са се върнали към старата цена от 1 милион лева. Тотев бе категоричен, че общината никога няма да издаде разрешение за строеж на това място и единственият вариант е собствениците да продадат терена на общината. Местната власт иска сделката да бъде направена по изготвена експертиза от лицензиран оценител.", "date": "2018.11.19", "title": "1 милион за парче от площад „Централен”, преговорите забуксуваха"}
{"url": "https://www.monitor.bg:443/bg/a/view/ideja-nov-akciz-v-rusija-vyrhu-produktite-ot-cherveno-meso-150025", "text": "Властите в Русия обмислят законопроект за по-висок акциз върху продуктите от червено месо: над 160 рубли за килограм. Саламите, кренвиршите и беконът може силно да поскъпнат, пише \"Известия\", пред който инициаторите са разказали за облагане на тази продукция от правителствения Експертен съвет. В крайна сметка цената на колбасите може да нарасне почти с 30 на сто. Според Експертния съвет със средствата от новия акциз трябва да бъдат субсидирани производителите на най-полезните хранителни изделия. Например да се премахне или свали ДДС върху ядките, бобовите храни, пресните зеленчуци и плодове, зехтина и др. Защото според официалната статистика потреблението на плодове и зеленчуци в Русия намалява. Новата мярка се очаква да съдейства за оздравяване на руската нация, за увеличаване на продължителността на живота, посочват експертите. Здравното министерство в Москва подкрепя вдигането на акциза и напомня, че СЗО препоръчва тези мерки като ефикасно средство за борба с неинфекциозните заболявания. Месопроизводителите обаче са против използването на данъчни инструменти за тази цел. А според шефа на руското им национално сдружение Сергей Юшин \"трябва да се отчете и това, че не всички граждани имат готовност да минат на салата\".", "date": "2018.11.19", "title": "Идея: Нов акциз в Русия върху продуктите от червено месо"}
{"url": "https://www.monitor.bg:443/bg/a/view/belberov-sys-srebro-ot-ispanija-stanimira-otpadna-ot-svetovnoto-150028", "text": "Петър Белберов спечели сребърния медал в кат. +91 кг на първенството по бокс за мъже на страните членки на ЕС, което завърши късно снощи в испанския град Валядолид. Във финала при най-тежките носителят на купа „Странджа“ за 2018 г. отстъпи пред англичанина Едуард Фрейзър Кларк с 0:5 съдийски гласа – 27:30, 27:30, 27:30, 27:30, 28:29. Така България завърши със сребро и бронз, спечелено от Тинко Банабаков в кат. до 52 кг. На световното по бокс за жени в Индия, за жалост, още една наша представителка напусна шампионата. Загуба на 1/8-финалите в кат. до 57 кг претърпя Станимира Петрова. В равностоен мач тя отстъпи на представителката на домакините Соня с неединодушно решение на съдиите. Българката бе предпочетена от арбитрите на Англия и Казахстан, но Австралия, Куба и Канада дадоха предимство на индийката – 2:3 (28:29, 29:28, 28:29, 29:28, 28:29). Така от нашите борбата продължава само Стойка Петрова, която утре ще се качи на ринга за своя ¼-финален мач в кат. до 54 кг срещу индийката Маниша Маун. При успех Стойка ще се осигури медал от първенството.", "date": "2018.11.19", "title": "Белберов със сребро от Испания, Станимира отпадна от световното"}
{"url": "https://www.monitor.bg:443/bg/a/view/manolova-obedinjava-balkanskite-ombudsmani-150027", "text": "Балканските омбудсмани ще подпишат декларация, с която да създадат неформална мрежа за сътрудничество. Това стана ясно от думите на омбудсмана Мая Манолова, която откри форума за защита на човешките права в НДК. Темата за създаване на подобна кооперация не е нова. Това е идея, която се дискутира от много време. Основната цел е да се улеснят възможностите за комуникация и да се създадат канали за обмен на информация и практики. “По този начин аз ще мога да се информирам за злоупотребите на банките и да видя как стоят нещата с топлофикация в други страни”, каза още Мая Манолова във връзка с проблемите, които могат да бъдат решени посредством системата. По време на форума зам.-омбудсманът на Македония Васка Мустафа и зам.-омбудсманът на Хърватия Лидия Кезич подкрепиха идеята и се съгласиха с декларацията. Представителите на останалите страни започнаха дискусия за различните точки на декларацията и какво може да бъде променено в нея. В началото на следващата година се очаква омбудсманите да се съберат отново, този път в Букурещ, Румъния, за да дадат истинското начало на системата за кооперация. Според декларацията омбудсманите се съгласяват да дават информация и помощ при нарушени човешки права, да промотират човешките права като участват в различни форуми и дискусии, както и да помагат на омбудпредставители, които са попаднали под натиска на местната власт. Турският омбудсман Сереф Малкоч даде информация за положението на бежанците в собствената си страна. В момента техният брой в Турция е 3.5 млн., а учащите мигранти са 600 000, като само за няколко години са се родили близо 300 000 сирийски деца. Румънският омбудсман Молнар Зсолт предложи в декларацията да бъдат положени имената и подписите на обществените защитници, които я подкрепят. Предложението беше подкрепено от проф. д-р Любинко Митрович, омбудсман на Босна и Херцеговина, от зам.-омбудсмана на Хърватия Лидия Кезич, както и от директора в офиса на омбудсмана в Косово Валбона Пука Гола. Проф. Митрович коментира, че днес предложената неформална мрежа вече съществува и трябва да се избере по-добър начин за сътрудничеството. Един от най-големите спорове е къде ще бъде следващата конференция на обществените защитници, евентуалните домакини са Румъния и Македония. От Турция обаче също изявяват желание да са домакини. Сръбският омбудсман Зоран Пасалич смята, че мрежата трябва да е формална. “Човешките права днес станаха глобален продукт като Кока-Кола или МакДоналдс, а много хора не знаят какво дори означават човешките права”, каза още той. По негови думи най-важното е да се решат проблемите на гражданите в различните страни и затова обединението на обществените защитници трябва да е формално. На неговото искане омбудсманът Мая Манолова предложи днес да се постави началото на неформално сътрудничество, а малко по-късно то да се превърне във формално в Белград. Темата на днешния регионален форум е „Защита на правата на гражданите: предизвикателства пред балканското сътрудничество“. Събитието е в контекста на българското председателство на Съвета на Европейския съюз и е в партньорство с македонския обществен защитник.", "date": "2018.11.19", "title": "Манолова обединява балканските омбудсмани (ОБНОВЕНА)"}
{"url": "https://www.monitor.bg:443/bg/a/view/sonja-joncheva-se-vryshta-v-bylgarija-za-biografichen-film-150043", "text": "Оперната приа Соня Йончева ще се завърне в България. Притегателна сила към родината за звездата е премиерата на филм, посветен на живота й. Лентата „Соня Йончева. Sempre Libera” („Винаги свободна“) е част от програмата на 32-рото издание на Киномания и ще бъде излъчена на 26 ноември от 19.00 ч. в кино \"Люмиер Лидл\". Моята борба, съдбата ми, надеждите ми...\", това написа в социалните мрежи единствената изпълнителка в историята на Метрополитън опера, която в един сезон участва в три спектакъла. Повече от две години филмов екип, воден от журналиста и продуцент Георги Тошев, следва Соня Йончева по света - Лондон, Ню Йорк, Милано, Мюнхен, Виена, Пловдив, София са част от местата, където са запечатани мигове на триумф и съмнение, на радост и тъга. Филмът проследява напрегнатото всекидневие на Соня и триумфалното й шествие по най-големите сцени. В снимачна площадка се превръщат хотелската стая, гримьорната, бащината къща, влакът и някои от най-големите оперни театри в света като Метрополитън, Ковън гардън, Ла Скала, Щатсопера във Виена. Освен самата Йончева, в продукцията участват още Пласидо Доминго, Антонио Папано, Масимо Дзанети, Майкъл Фабиано, Томъс Хемпсън, Теменуга Йончева.", "date": "2018.11.19", "title": "Соня Йончева се връща в България за биографичен филм"}
{"url": "https://www.monitor.bg:443/bg/a/view/krava-geroj-spasi-baba-ot-vylk-150026", "text": "Вълк нападнал 74-годишната баба Найле от Буково, която успяла да се спаси с помощта на подплашена крава, съобщи bTV. Възрастната жена живее втори живот, след страшния инцидент, станал, докато водела на паша овцете си. За да се спаси от вълка, Найле успяла да се качи на дърво. След нападението е прекарала в болница 4 дни. „Тя беше стресирана, силно стресирана беше жената. Разказа ми, че е стояла до някакъв трън и била клекнала. И изневиделица вълкът дошъл и започнал да я хапе, да се борят. И просто по някое време тя се е качила на някакво дърво. Дошла някаква крава. Пазило се е животното и е изгонило вълкът по този начин”, разказа пред bTV кметът на селото Али Баджаклъ. В последните седмици в село Буково и в околните Искра и Брягово вълчите нападения са зачестили. Вълците нападат крави и овце. Според кмета на селото обаче случаят с нападнатата жена е прецедент. Местните ловци са получили разрешение да отстрелят кръвожадния вълк, но засега усилията им не се увенчават с успех.", "date": "2018.11.19", "title": "Крава герой спаси баба от вълк"}
{"url": "https://www.monitor.bg:443/bg/a/view/gradove-i-sela-bez-tok-v-pazardjishko-prez-noshtta-ot-snega-150031", "text": "10 населени места в област Пазарджик останаха без ток през изминалата нощ в резултат на падналия първи сняг за тази година. Без електроподаване заради скъсани проводници бяха градовете Панагюрище, Белово, Пещера и Брацигово и селата Оборище, Панагюрски колонии, Поибрене, Голямо и Малко Белово, уточниха от електроразпределителното дружество. Дежурни екипи са работили за отстраняването на авариите и към момента електрозахранването е възстановено. Аварийни екипи от Регионалната дирекция „ Пожарна безопасност и защита на населението“ са отстранявали паднали дървета, чиито клони са натежали от снега, като паднало дърво е блокирало за час движението по ул.“Булаир“ в централната градска част в Пазарджик. В неделния ден два ТИР-а и автобус са закъсали по пътя Белово-Юндола и се е наложило снегопочистваща техника да бъде изпратена на помощ от Областното пътно управление в Пазарджик, както и два полицейски автопатрула, които да регулират движението във въпросния участък.", "date": "2018.11.19", "title": "Градове и села без ток в Пазарджишко през нощта от снега"}
{"url": "https://www.monitor.bg:443/bg/a/view/hubchev-za-macha-sys-slovenija-naprejenieto-ne-e-opravdanie-trjabva-da-pobedim-150030", "text": "Селекционерът на България Петър Хубчев обяви на пресконференция снощи, че се е разбрал с футболистите си да не се интересуват какво става на срещата Кипър - Норвегия, а да се концентрират изцяло върху сблъсъка срещу Словения, който е тази вече от 21:45 ч на националния стадион „Васил Левски“. Както е известно България и Норвегия водят люта битка за първото място в група 3 на дивизия „С“ в турнира Лига на нациите. Двата отбора са с равни точки преди последните мачове в групата и е твърде вероятно головата разлика да определи крайния победител. “Имаме нашите наблюдения, но се концентрираме върху действията на нашия отбор. Всички са здрави. Неделев е наказан. Възстановяването го направихме кратко, но интензивно. Мисля, че се получи. Усещам, че момчетата се концентрират върху други неща, а не върху напрежението. Лесно ми е след загуба да кажа: “Знаете ли какво е напрежението?!” То няма да е оправдание. Говорихме след мача с Кипър и се разбрахме за някои важни неща. Няма да се концентрираме върху това, че трябва да победим с няколко гола и да гледаме други мачове. Трябва да победим”, поясни Хубчев. Капитанът на нашите Ивелин Попов заяви, че отборът има сили да се хвърли мъжки в решаващия двубой от групата. \"Останаха ни сили, разбира се. През второто полувреме в Кипър играхме доста агресивно, това ни дава допълнителна мотивация. Нека накрая победим. Оптимист съм, надявам се да свършим работата. Според мен Кипър има сили да направи нещо с Норвегия\", каза Попето пред журналистите. Лига \"А\": Германия - Холандия Лига \"В\": Чехия – Словакия, Дания - Ейре Лига \"С\": България – Словения, Кипър - Норвегия Лига \"D\": Андора – Латвия, Грузия – Казахстан, Македония – Гибралтар, Лихтенщайн - Армения", "date": "2018.11.19", "title": "Хубчев за мача със Словения: Напрежението не е оправдание, трябва да победим"}
{"url": "https://www.monitor.bg:443/bg/a/view/karajancheva-pred-imperator-akihito-s-moshtnata-si-ikonomika-japonija-e-kluchov-faktor-150035", "text": "Япония е ключов фактор в регионалната и международната политика. Това е заявила председателят на НС Цвета Караянчева на аудиенцията си при Негово Величество император Акихито, съобщиха от пресслужбата на перламента.  По думите на Караянчева страната е третата икономика в света и на едно от челните места по технологични постижения и иновации. \"Стратегическото партньорство между ЕС и Япония и интересите на България за привличане на инвестиции и технологично развитие са причината за приоритетното място на българо-японските отношения във външната ни политика\", заявила тя.  Според Караянчева подчертала, че 2019 г. ще е важна за двустранните отношения между България и Япония. Именно тогава ще бъдат чествани две годишнини – 110 г. от началото на контактите между двете страни и 80 г. от установяване на дипломатическите отношения. „Те ще бъдат отбелязани с богата културна програма и размяна на визити на високо равнище, което ще допринесе за по-нататъшното опознаване и сближаване на двата народа и ще даде импулс на двустранния обмен във всички области от взаимен интерес“, допълнила Караянчева.   „Българският народ традиционно храни дълбоки чувства на симпатия и уважение към японския народ за неговото трудолюбие, толерантност и богата духовна култура. Япония е изключително популярна в България със своята уникална култура, принос в световната цивилизация и икономически и технологични постижения“, подчертала тя. Караянчева благодарила за оказаното топло гостоприемство и внимание, което по думите й възприемаме като израз на уважение и на приятелски чувства към България.  Шефката на НС оценила високо приноса за задълбочаването на разбирателството между двете страни на посещенията в България на Техни императорски Величества император Акихито и императрица Мичико в качеството им на престолонаследник и съпруга през 1979 г., и на членове на императорското семейство. „Бихме приветствали визити в България на членове на императорското семейство, особено в светлината на предстоящите значими годишнини през 2019 г.“, посочила Караянчева. По думите й ключов фактор за укрепване на приятелството и взаимното опознаване на местните култури, обичаи и традиции били и богатият културен и академичен диалог. Караянчева изразила задоволство и от активизирането на сътрудничеството в областта на науката и технологиите и благодари за отпусканите японски държавни стипендии за обучение на наши студенти и специализанти.  По време на разговора били отбелязани активните връзки между български и японски общини, често обединени от символа на розата (Казанлък с Фукуяма, Пловдив с Окаяма и др.). „С интерес следим взаимодействието между двете ни страни по линия на японската инициатива за градове-домакини (host town initiative) за провеждане на подготвителни лагери за Летните олимпийски игри през 2020 г.“, посочила тя.  В състава на българската делегация са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.  ", "date": "2018.11.19", "title": "Караянчева пред император Акихито: С мощната си икономика Япония е ключов фактор"}
{"url": "https://www.monitor.bg:443/bg/a/view/mon-sys-strategija-za-vyzpitanie-150032", "text": "Учениците ще бъдат възпитавани на трудови навици и дисциплина с посещения в държавни и общински институции. Това стана ясно, след като образователният министър Красимир Вълчев разкри, че от министерството подготвят стратегия за възпитателната работа в училище по време на конференция на тема „Ценности и образование“. „Възпитателната функция е неизменна част от образованието и в момента образователните институции я осъществяват, но в същото време не сме дефинирали периметъра ѝ и с това се опитваме да провокираме разговор за възпитанието в училище“, заяви Вълчев. Просветният министър припомни, че в Закона за предучилищното и училищното образование също е заложено децата да бъдат възпитавани в толерантност, уважение, нравствени, граждански и патриотични ценности, но стратегията ще ги допълва. В нея ще бъдат заложени и други видове възпитание като трудово възпитание, възпитание в дисциплина, отговорност, както и естетическо възпитание, каза Вълчев. „Част от въпросите, които са заложени в документа, са в посока докъде стигат границите и възможностите на образователните институции за възпитанието на децата и съответно докъде стигат границите и възможностите на родителите за намеса в работата им. Ние търсим добро взаимодействие в името на детето“, допълни просветния министър. Със стратегията ще се стимулират всякакви инициативи, които да учат децата на заложените в нея ценности. Малчуганите ще се учат да работят в екип, да си помагат, да изслушват другия, как да се държат на обществено място. Стратегията няма да се прилага еднакво във всички училища, а всяко школо ще подбира най-добрия начин спрямо учениците в него. Едни могат да канят родители в часовете на класа, които да разказват за различните професии и така да се запознават с правилата за тях, а други да включат децата в групи за изучаване на религия за възпитанието на ценности.", "date": "2018.11.19", "title": "Стягат учениците с посещения в институции (ОБНОВЕНА)"}
{"url": "https://www.monitor.bg:443/bg/a/view/stenite-veche-imat-ushi-150029", "text": "От години съществува Интернет на нещата (IoT), предоставящ интелигентна технология за дома. Посредством интелигентни устройства, контролиращи отоплението, осветлението и уредите или такива, които се контролират сами. Минг Чунг Хуанг (Ming-Chun Huang) и Сумяджит Мандал (Soumyajit Mandal) експериментират със сензори, които следят движението и леките промени в съществуващото околно електрическо поле.   Мандал се е фокусирал  върху вибрациите и промените в съществуващото електрическо поле, причинени от нечие присъствие. „Всъщност, съществува постоянно 60 Hz електрическо поле навсякъде около нас, и понеже хората са до известна степен проводими, те променят слабо, това поле”, каза Мандал. „Така, измервайки смущението в това поле, ние сме способни да определим тяхното присъствие и дори дишането им, или когато няма никакви вибрации, свързани със звука”. Въздействието на хората върху електромагнитното поле и преди е било изследвано за наблюдение от Калифорнийския университет, използвайки Wi-Fi сигнали. Съществува възможност технологията да се приложи за осигуряването на безопасност на сградите, особено при земетресения и урагани. Сензорите могат да следят човешкото присъствие и движение в сградата и да използват тези данни, за да измерват структурната цялост и безопасност на сградата.   Интелигентните устройства в дома често предизвикват загриженост за неприкосновеността на личното пространство. Новата технология използва скрити сензори в стените и пода вместо в камерите, като устройството слуша, а не гледа, което до някъде е по-приемливо, но в същото време може би ще е по-лесно да се скрие. Друг фактор е, че в сравнение с камерите ще е по-трудно да се идентифицира личност, макар че е възможно системата да се обучи да разпознава походката на конкретни хора, което би намерило приложение при системите за сигурност, като идентифицира потенциални нарушители в дома.", "date": "2018.11.19", "title": "Стените вече имат уши"}
{"url": "https://www.monitor.bg:443/bg/a/view/brexit-dava-shans-za-ryst-na-naemaneto-na-biznes-imoti-u-nas-150002", "text": "Излизането на Великобритания от ЕС може да даде шанс за ръст на наемането на бизнес имоти в България, смята Иван Велков, председател на фасилити мениджмънт асоциацията у нас. По думите му все повече фирми, сега базирани на Острова, търсят къде да преместят централите си, производствата си и да правят нови регионални центрове. „Специално в сегмента, свързан с логистика, администриране и леки производства, ще има преместване в континентална Европа и отчасти в централната и югоизточната й част“, смята той. „Преди години изборът къде да се направи централен офис за ЕС на големи фирми бе предрешен в полза на Лондон. В момента състезанието започва от начало и за щастие Централна и Източна Европа имат своите предимства в него и има какво да предложат като качествени логистични и офис площи“, добави той. Според него на пазара на жилищни имоти у нас Brexit едва ли ще окаже особено влияние. Добромир Ганев, председател на Национално сдружение недвижими имоти (НСНИ), прогнозира извън Острова, включително и у нас. „Не считам обаче, че напускането на Великобритания от Евросъюза ще има някакъв голям отрицателен или положителен ефект. Според някои брокери на недвижими имоти вече има нарастване на запитванията от Острова за ваканционни имоти в по-бедните страни от Евросъюза. Михаела Лашова от Forton смята, че отсега не може да се даде еднозначен отговор. „Да не забравяме, че все още няма и окончателно споразумение за Brexit, само проект за него и конкретните условия още не са ясни. Доколкото икономиката ни е отворена и експортно ориентирана, бариерите за търговия с голям пазар като Великобритания биха имали негативен ефект върху производствения сектор и съответно върху тази част от имотния пазар свързана с него. От друга страна, миграцията на бизнес към континенталната част на Европа към Източна Европа и в частност - към България“, прогнозира тя. В момента у нас работят 477 аутсорсинг компании, като само 16% от тях са кол центрове. Заетите в сектора на изнесените услуги са 67 300 души, а средната заплата на годишна база е 23 000 евро. Според Боряна Пенева, мениджър в Colliers International, Brexit ще засили тенденцията на увеличаване на интереса и присъствието на интернационални компании към страни-членки на ЕС със стимулиращ данъчен режим, политика за развитие на човешкия ресурс и политическа стабилност. Тя смята, че ако България успее да отговаря на тези условия и продължава да има икономически ръст, ще има полза от Brexit във всички сегменти на недвижимите имоти и особено в офисния и индустриалния.", "date": "2018.11.19", "title": "Brexit дава шанс за ръст на наемането на бизнес имоти у нас"}
{"url": "https://www.monitor.bg:443/bg/a/view/evropa-ni-dala-668-000-lv-krediti-za-mladi-it-firmi-149997", "text": "ЕС ни е отпуснал 668 000 лв. под формата на кредити за млади ИТ фирми и компании, които оперират в сферата на услугите у нас, само през първите шест месеца на 2018 година. Това отчете зам.-министърът на труда и социалната политика Зорница Русинова пред „Монитор“. Отпуснатите средства са по схемата „Микрокредитиране със споделен риск“ и са насочени към С това се цели развиване на предприемаческите умения у начинаещите предприемачи. 90% от средствата за отпуснатите кредити идват от еврофондове, а останалите 10% са привнесени от частни фондове. Кандидатстването за финансирането отнема около месец, а бързината на процеса зависи от това до колко добре е разработена идеята в бизнес плана. От младите предприемачи не се очаква да дадат детайлен бизнес план, а по-скоро ясна обосновка Сумата от 668 000 лв. е разпределена между 44 фирми, като отпуснатият кредит е различен за всяка една от тях. Кредитите, на които имат право компаниите по схемата, са между 5000 и 50 000 лв. „Променили сме част от условията, като например разбирането си какво е стартиращо предприятие. Вече считаме, че това е фирма, която е работила до 3 години. Освен това намаляваме и изискванията си към финансовите институции от гледна точка на ресурса, който те ще гарантират към нас. Смятаме, че това ще доразвие кредитирането, защото е много трудно едно микропредприятие с 8 или 10 души да си позволи да тегли кредит за оборот или инвестиционен такъв. Причината е, че няма как да го обезпечи“, обясни Русинова. Затова а срокът за погасяването му може да бъде до 10 години, като има възможност първите 2 години да се плащат само лихви. Лихвата варира между 2 и 4% в зависимост от бизнес плана. „Обикновено стартиращите предприятия избират погасяването да бъде за по-дълъг период', анализира Русинова. От тези есен пък младите предприемачи имат възможност да кандидатстват за виртуални ваучери от 5000 лв. за консултантски услуги, чийто срок е 1 година. „Ако фирмата е семейна с численост 5-10 души, няма как да има отделен счетоводител, юрист, ейч ар, затова с тези консултантски услуги ние им предоставяме необходимата подкрепа. Те имат право да си изберат конкретна компания, която да им предостави съответната счетоводна, правна или друг вид услуга“, казва Русинова.", "date": "2018.11.19", "title": "Европа ни дала 668 000 лв. кредити за млади ИТ фирми"}
{"url": "https://www.monitor.bg:443/bg/a/view/sled-sporazumenie-djystin-bijbyr-broi-80-bona-na-jertvite-si-149985", "text": "Любимецът на тийнейджрките Джъстин Бийбър олекна със сумата от 80 хиляди долара заради своя вандалска проява. Изплащането му бе изискано от съда, като обезщетение за вреди върху имот на съседите му Джефри и Сюзън Шварц. Причината – те дадоха на съд канадската звезда през 2015 година, след като той замерил къщата им в елитния комплекс „Калабасас“ с над 20 яйца. Изпълнителят на Love Yourself е платил и глоба за провинението си. Пред Темида Бийбър получи също 2 години изпитателен срок и петдневен общественополезен труд в благотворителна фондация за музиканти. Певецът получи и забрана да доближава съседа си Джефри Шварц и семейството му в продължение на две години.", "date": "2018.11.19", "title": "След споразумение: Джъстин Бийбър брои 80 бона на „жертвите“ си"}
{"url": "https://www.monitor.bg:443/bg/a/view/fandykova-osnovnite-ulici-i-bulevardi-v-sofija-sa-pochisteni-150018", "text": "169 машини са участвали в снегопочистването на София през нощта. Почистени са улиците и булевардите на обществения транспорт, както и основните трасета. Продължават да са на терен машини, снеговалежът се очаква да спре, но пък температурите падат. Това каза кметът на София Йорданка Фандъкова на извънреден брифинг тази сутрин, цитирана от БНТ. Към момента градският транспорт се движи в нормален режим, каза още столичният кмет и допълни, че има готовност за приемането на бездомни хора в кризисните центрове. Трима души през изминалата нощ са потърсили съдействие. Фандъкова призова гражданите да търсят кризисните центрове, ако знаят за бездомни хора, които имат нужда от помощ.", "date": "2018.11.19", "title": "Фандъкова: Основните улици и булеварди в София са почистени"}
{"url": "https://www.monitor.bg:443/bg/a/view/sebastian-kurc-sybira-liderite-ot-zapadnite-balkani-150024", "text": "Австрия подкрепя стремежа на страните от Западните Балкани да се присъединят към Европейския съюз (ЕС), заяви в понеделник канцлерът на Австрия Себастиан Курц след работната среща, която проведе във Виена със западнобалкански правителствени ръководители. \"Смятаме, че Европейският съюз може да бъде пълноценен, само ако страните от Западните Балкани са част от ЕС. Затова ние подкрепяме страните от Западните Балкани по техния път към Евросъюза и сме съсредоточили вниманието си особено на този регион по време на нашето председателство на ЕС\", е казал Курц. Както съобщи австрийският канцлер, участниците в срещата са обсъдили начините за разрешаване на регионални конфликти и развитието на икономическите връзки. \"Стабилността в Европа до голяма степен зависи от стабилността и сигурността в този регион\", е заявил Курц. В понеделник във Виена се проведе работна среща на правителствените ръководители на Австрия, Албания, Черна гора, Косово, Сърбия, председателя на Министерския съвет на Босна и Херцеговина и представители на Европейската комисия.    ", "date": "2018.11.19", "title": "Себастиан Курц: ЕС е непълноценен без Западните Балкани"}
{"url": "https://www.monitor.bg:443/bg/a/view/borisov-razgovarja-s-turskija-ministyr-na-tyrgovijata-150033", "text": "Премиерът Бойко Борисов разговаря с турския министърът на търговията Рухсар Пекджан, съобщиха от пресслужбата на МС и уточниха, че са обсъдили възможностите за разширяването на сътрудничеството в двустранните търговски отношения. Фокус по време на срещата била развитието и активизирането на търговско-икономическото партньорство между България и Турция. Било подчертано задълбочаването на отношенията в различни сектори като двустранната търговия, инвестициите и строителството. Борисов и Пекджан отчетоли добрата работа по време на съвместните бизнес форуми между България и Турция, както и успешната дейност на Българо-турската междуправителствена комисия за икономическо сътрудничество. През 2017 г. износът за Турция бил в размер на 2,077 млрд. евро, с което се отчита 7.8 % дял от общия износ и ръст от 10 %. Вносът от Турция пък е бил в размер на 1,906 млрд. евро, което е 6.3 % от общия внос и ръст от 17.3 %. Двустранният стокообмен за периода е в размер на 3,984 млрд. евро. Така Турция заемала четвърто място в българския износ след Германия, Италия и Румъния и пето място във вноса след Германия, Русия, Италия и Румъния. През 2017 г. пък турските инвестиции в България са били в размер на 81.1 млн. евро. Интересът на турските фирми в България е насочен към проекти, свързани с изграждане на транспортната и енергийна инфраструктура на страната ни, а също и към строителството на жилищни, търговски и офис сгради, както и към банковия сектор. Хранително-вкусовата, химическата и текстилната промишленост също предлагат широко поле за инвестиции. Съществувал и потенциал за навлизането на още производители на автомобилни части - сектор, в който Турция има сериозни традиции и дял в световното производство. През 2017 г. България е била посетена от 636 046 турски граждани, с което се отчитал ръст от 12.5 % и Турция заема 4-то място след Гърция, Румъния и Германия по брой туристи.", "date": "2018.11.19", "title": "Борисов разговаря с турския министър на търговията"}
{"url": "https://www.monitor.bg:443/bg/a/view/razdavat-oriz-na-bednite-v-plovdiv-150022", "text": "По един пакет ориз заедно с безплатния топъл обяд ще получат 2060 потребители на обществените социални трапезарии в шестте района в Пловдив, съобщиха от общината. Оризът е българско производство и се дарява след постигната договореност с председателя на Българската оризова асоциация (БОА) Георги Видолов, който притежава оризарна в Съединение. Обещанието на Видолов е да се включва с редовни безмъзмездни дарителски акции на хранителни продукти до завършването на проекта „Топъл обяд”. Дарителската кампания е пример за усилията на Община Пловдив за взаимодействието за между публичния и частния сектор с цел създаване на значимо положително социално въздействие върху живота на хората в неравностойно положение и насърчаване на социалното включване посредством различни интервенции за стабилни социални отношения и подкрепяне на прилагане корпоративната социална отговорност в бизнеса, съобщиха от община Пловдив.  ", "date": "2018.11.19", "title": "Раздават ориз на бедните в Пловдив"}
{"url": "https://www.monitor.bg:443/bg/a/view/pytishtata-v-stranata-sa-prohodimi-vypreki-snega-150021", "text": "Първи сняг образува по-съществена снежна покривка в голяма част от България. Най-много е натрупалото количество в Плевен - 23 сантиметра, съобщи Би Ти Ви.  Пътят София – Варна в района на Велико Търново се оказа едно от големите предизвикателства за шофьорите през нощта. Обилният снеговалеж за кратко покри пътната настилка и сля платната за движение в едно. Движението през Прохода на Републиката се осъществяваше нормално. Пътната настилка бе почистена, а градусите показваха малко под нулата, което не позволи на мокрия сняг да образува дебела покривка. Проходът Шипка осъмна с 20-сантиметрова снежна покривка. Настилката и по южния, и по северния склон на прохода е заснежена, но обработена. Движението се осъществява нормално при зимни условия. Пътищата в област Смолян са проходими при зимни условия. Остават въведените вчера след обед ограничения за движение на тежкотоварни автомобили през прохода „Превала”. Снежната покривка на места надхвърля 15 см. Няма затворени пътища, а настилките са мокри и заснежени по високите части на планината, съобщават от областно пътно управление в Смолян. Над 50 машини са били ангажирани в снегопочистването в Смолянска област през последните 24 часа. През нощта няма постъпили сигнали за закъсали автомобили. Има подадени сигнали за паднали дървета на пътя в Община Мадан и в  смолянското село Момчиловци. Обилният снеговалеж предизвика задръствания и катастрофи. Пътнически автобус, движещ се по направлението София – Варна, пропадна в канавка. Инцидентът стана малко след Севлиево, в близост до разклона за село Буря. Рейсът се наклонил рязко надясно, но инерцията му била отнета от ниските дървета край пътя, които не позволили да се преобърне. Натрошени са стъклата на прозорците от дясната страна. Пътуващите към Велико Търново и Варна се разминали само с уплаха и леки натъртвания. Скоро след инцидента са били извозени. Автобусът остана в канавката през цялата нощ.", "date": "2018.11.19", "title": "Пътищата в страната са проходими въпреки снега"}
{"url": "https://www.monitor.bg:443/bg/a/view/trima-zaginali-v-katastrofi-za-denonoshtie-150019", "text": "Трима души са загинали при 31 тежки катастрофи в страната през последното денонощие, съобщиха от пресцентъра на МВР. При пътните инциденти са били ранени 49 души. В София са станали четири тежки и 41 леки пътнотранспортни произшествия. Загинал е един човек, а седем са били ранени.", "date": "2018.11.19", "title": "Трима загинали в катастрофи за денонощие"}
{"url": "https://www.monitor.bg:443/bg/a/view/balkanskite-ombudsmani-na-sbirka-v-ndk-150020", "text": "Мая Манолова събира омбудсманите от балканските страни на форум в София днес. В Националния дворец на културата обществените защитници ще обсъждат възможностите за балканско сътрудничество в защитата на правата на гражданите. Събитието е в контекста на българското председателство на Съвета на Европейския съюз и е в партньорство с македонския омбудсман.", "date": "2018.11.19", "title": "Балканските омбудсмани на сбирка в НДК"}
{"url": "https://www.monitor.bg:443/bg/a/view/trymp-si-pisa-6-150023", "text": "Американският президент Доналд Тръмп си постави оценка \"шест плюс\" за своята дейност като държавен глава за почти двете години, откакто е на власт. Попитан в интервю за \"Фокс нюз\" да оцени своята дейност, Тръмп отговори: \"Вижте, мразя да правя това, но ще го направя. Поставям си \"шест плюс\". Това достатъчно ли е? Мога ли да отида още по-високо?\" Той заяви, че \"върши отлична работа\" като президент, и даде за пример силния ръст на американската икономика и напредъка в уреждането на ситуацията на Корейския полуостров. Тръмп изрази съжаление по повод решението си да не посети Арлингтънското национално гробище във Вашингтон в Деня на ветераните. \"Трябваше да направя това\", каза президентът, който рядко съжалява публично за свои решения. \"Бях извънредно зает заради телефонни разговори\", обясни Тръмп, който беше разкритикуван, че е нарушил традицията и не е поднесъл венец на Гроба на незнайния воин, както са правили неговите предшественици на този ден.", "date": "2018.11.19", "title": "Тръмп си писа 6+"}
{"url": "https://www.monitor.bg:443/bg/a/view/zapochva-sedmicata-na-profesionalnite-umenija-150013", "text": "Седмицата на професионалните умения започва днес с различни инициативи в цялата страна. Основните събитията през тези дни ще бъдат инициативите „Дни на отворени врати“, а акцент са възможностите за младите хора за обучение и кариера, които дава професионалното образование. До 25-и ноември ще бъдат организирани открити уроци, демонстрации, срещи на известни възпитаници на професионалните гимназии с ученици, състезания по професии с участието на ученици, родители и представители на бизнеса. Осем професионални гимназии и 5 средни училища с професионално обучение се включват в инициативата „Ден на отворените врати“ само в област Враца. Те ще отворят учебните си работилници през цялата седмица, за да предоставят възможност на учениците от V до VII клас да получат реална информация за изучаваните професии и да изпробват уменията си в учебните работилници. Професионалната гимназия по лека промишленост, екология и химични технологии от Ямбол ще участва в Специализирано международна изложение „Текс Тейлър Експо 2018“ в Пловдив със щанд „Лека промишленост“. В дефиле „Пространство за идеи“ ученици от специалност „Фризьорство“ ще покажат изработени от тях прически, а учениците от професия „Лаборант“ ще демонстрират „Предизвикателства в химичната  лаборатория“.  Във Варна в кораборемонтен завод „Одесос“ ще се популяризират защитени специалности – „Електрообзавеждане на кораби“, „Корабни машини и механизми“, и специалностите, за които се очаква недостиг – „Ремонт на кораби“ и „Корабостроене“. В област Монтана са организирани състезания „Млад фермер“ и за майсторско управление на автомобил и безгрешно решаване на листовки.  По време на инициативата „Ние се учим от най-добрите“ ученици от професионалните паралелки „Готвач“ и „Хлебар-сладкар“ в ПГ „Димитър Маринов“ и ученици от VII клас от основните училища в община Вълчедръм ще се срещнат с известен готвач и ще готвят заедно с него. В Габрово съвместно с бизнеса ще бъдат показани възможностите за реализация в резултат на дуално обучение по специалностите “Мехатроника“ и“Автотранспортна техника“ в ПТГ „Д-р Н.Василиади“. За всички инициативи има информация на страниците на професионалните гимназии, в Регионалните управления на образоването и на фирмите-партньори", "date": "2018.11.19", "title": "Започва седмицата на професионалните умения"}
{"url": "https://www.monitor.bg:443/bg/a/view/sedmicata-zapochva-s-valeji-i-stud-149995", "text": "През нощта валежите ще продължат и в много райони ще са значителни. В западната половина на страната ще са предимно от сняг, на места там ще се образува снежна покривка, в източната ще са от дъжд. В сутрешните часове в централните райони на Северна България е възможно да се образуват поледици. Още преди обяд от югозапад валежите ще отслабват до вечерта и ще спрат, най-късно привечер в Североизточна България. Вятърът ще е умерен, в Източна България до силен; през нощта ще е с източна компонента, днес ще се ориентира от северозапад. Минималните температури ще са между между минус 1 и 4 градуса, в Източна България - до 12 градуса. Максималните температури в крайните югозападни райони, Горнотракийската низина и по Черноморието ще са между 9 и 14 градуса, в останалата част на страната - предимно между 1 и 6 градуса. По Черноморието ще бъде облачно с валежи от дъжд, на много места - значителни. До вечерта валежите ще отслабнат и спрат. Максималните температури ще са между 13-15 градуса, близки до температурата на морската вода. През нощта вълнението на морето ще е 4 бала, през деня ще отслабва. Над планините до сутринта ще бъде облачно, на много места с валежи от сняг, под 1700-1800 метра - от дъжд. Още преди обяд от запад валежите ще спират, облачността ще се разкъсва и намалява, най-късно в планините в Източна България. Вятърът ще е силен до бурен, но през деня ще се ориентира от югозапад и ще отслабва. Температурите още ще се повишат и максималната на височина 1200 метра ще е около 5 градуса, на 2000 метра - около минус 1 градус. През нощта с преминаването на средиземноморския циклон налягането още ще се понижи и ще е по-ниско от средното, но през деня ще започне повишение и вечерта вече ще е по-високо от нормалното. Във вторник сутринта ще е студено, но през деня вятърът ще се ориентира от югоизток, ще се усили и температурите ще се повишат - максималните ще бъдат между 5 и 10 градуса, в Горнотракийската низина и източните райони до 14-16 градуса; само в северозападните райони, където ще се задържи снежна покривка, а югоизточният вятър ще е слаб, ще остане с температури близки до 0 градуса. Още сутринта в югозападните райони ще завали дъжд, до вечерта валежите ще обхванат по-голямата част от страната, а през нощта срещу сряда ще се усилят. В сряда в повечето райони ще вали дъжд, валежите ще са значителни по количества, а на места в Южна България ще са придружени с гръмотевици. Сняг ще превалява на отделни места в Северозападна България, а по-късно през деня и в Предбалкана. Вятърът ще се ориентира от изток-североизток, ще се усили и отново ще нахлуе студен въздух.", "date": "2018.11.19", "title": "Седмицата започва с валежи и студ"}
{"url": "https://www.monitor.bg:443/bg/a/view/v-borovec-angelkova-shte-provede-rabotna-sreshta-po-gotovnostta-za-zimnija-sezon-150008", "text": "Министърът на туризма Николина Ангелкова днес ще проведе работна среща с контролните органи в курорта „Боровец“, съобщиха от ресорното министерство. По време на дискусията ще бъдат обсъдени мерки и инициативи за гарантиране на успешен зимен сезон и спокойна почивка на туристите. В събитието ще участват представители на бизнеса.", "date": "2018.11.19", "title": "В „Боровец“ Ангелкова ще проведе работна среща по готовността за зимния сезон"}
