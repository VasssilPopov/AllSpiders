{"url": "http://www.monitor.bg/a/view/76767-%D0%9F%D0%B0%D1%80%D1%82%D0%B8%D0%B5%D0%BD-%D0%BB%D0%B8%D0%B4%D0%B5%D1%80-%D0%B8%D0%B7%D0%B4%D0%B0%D0%B4%D0%B5-%D1%87%D0%B5%D1%82%D0%B2%D1%8A%D1%80%D1%82%D0%B8-%D1%80%D0%BE%D0%BC%D0%B0%D0%BD-%D0%BE%D0%B1%D0%BC%D0%B8%D1%81%D0%BB%D1%8F-%D0%BF%D0%B5%D1%82%D0%B8/", "text": "\n                     \n\nНаместо томче избрани статии или речи пред партийни форуми и съмишленици /както постъпват  повечето политици!/ председателят на  БСДП /несменяем от 2001 –а година насам/ Йордан  Нихризов се похвали в Стара Загора с четвърти роман.\n\n Отпечатаният само преди месец „Обикновена история“  идва след антиутопията „56-та година“, „Изповедта на един карък“ и прощапулника му  „Минало незабравимо“, за който  политикът- писател признава, че написал защото взел да се съмнява дали наистина е участвал в най-новата история  на България.\n\nРоденият в Провадия преди 65 години възпитаник на габровската Априловска гимназия твърди, че не се възприема като писател – класик, с гордост продължава да се титулува „инж“, защото има диплома от ВМЕИ-Габрово, но добавя и „икономист“, защото е завършил и УНСС.\n\nТвърди, че най-голямата му любов продължава да е историята, а с политиката започнал да се занимава в самата зора на т.нар. ни „демокрация“, когато си харесал току що възродената от Петър Дертлиев. Бил е на два пъти народен представител и автор и съавтор на над 30 законопроекта и множество предложения в социалната сфера. На шега споделя че е станал жертва на деполитизацията, защото заради членството в националното ръководство на социалдемократическата формация не му разрешили да стане държавен чиновник при управлението на финансиста Симеон Дянков и се наложило да  напусне ведомството. Най-новата му творба е разказ за живота и вълненията на хората по време на прехода от тоталитаризъм към демокрация в България от края на ХХ и началото на ХХІ век. Размисли на два типа индивидуалности : тези от категорията на мислещите и другите от групата на вярващите…Дни след появата му на пазара съименник на главния герой Евгени Христов се припознал в него и дори заплашил автора със съдебно дело.В една от героините се припознала и негова бивша колежка, защото имала котка със същото име а\n\nЙордан Нихризов признава, че обмисля и следваща книга, но тя ще станела факт когато ДДС за печатните издания паднел от 22 на  …5 процента.\n                    ", "date": "2018.03.24", "title": "Партиен лидер издаде четвърти … роман, обмисля пети "}
{"url": "http://www.monitor.bg/a/view/8648-%D0%A1%D0%BF%D0%BE%D1%80%D0%B5%D0%B4-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%A4%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D0%9E%D0%B3%D0%BD%D1%8F%D0%BD-%D0%93%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%B8%D0%B7%D1%82%D0%BE%D1%87%D0%B8%D0%BB-%D0%B1%D0%B0%D0%BD%D0%BA%D0%B0/", "text": "\n                    \n\n\n\n \n\nВ последните години у нас законите се правят „безотговорно“, „популистки“ и „непрофесионално“. Това коментира преди няколко дни председателят на Консултативния съвет по законодателство към председателя на Народното събрание проф. Огнян Герджиков. И за да не остави никакво съмнение кого е решил да обслужи за пореден път, Герджиков даде един-единствен пример – поправката за КТБ. „Той е явно противоконституционен, ачик-ачик“, допълни Герджиков,\n\n \n\n\n\nНай-настоятелният въпрос в този случай е следният - кой е този човек, позволяващ си с такава претенция да раздава присъди и да говори от амвона на истината от последна инстанция. В неговия 72-годишен живот няма много неща, от които човек да черпи източници за чак такова самочувствие. Нещо повече – има факти и събития в жизнения му път, които би трябвало да го накарат да замълчи и да си гледа пашалъка на старини. Защото са срамни, унизителни и дават основание да се съмняваме във всяко нещо още щом си отвори устата. Става дума за банка – „Агробизнесбанк“ АД-Пловдив. В Пловдивската окръжна прокуратура и при главния прокурор би трябвало да се съхранява разследване от 90-те години, с псевдоним „Синдик“. На 6 март 2000 година от Окръжна прокуратура – Пловдив, до Окръжна следствена служба – Пловдив, е изпратено постановление, подписано от прокурор К. Антонова за „образуване на предварително производство срещу Огнян Стефанов Герджиков, който в периода август 1998 – юни 1999 в Пловдив като длъжностно лице – синдик на „Агробизнесбанк“ АД-Пловдив в несъстоятелност не е положил достатъчно грижи за възложената му работа, невнасяйки дължимите вноски за фонд „ДОО, ПКБ и данъка по ЗОДФЛ, извършвайки продажба на клона на „Агробизнесбанк“ АД-Пловдив в несъстоятелност гр. Пещера за сумата 29 869 206 неденоминирани лева, откривайки депозитни сметки в банката „Токуда кредит експрес“-София на „Агробизнесбанк“ АД-Пловдив в несъстоятелност и придобивайки за „Агробизнесбанк“ АД-Пловдив в несъстоятелност два недвижими имота от „Токуда кредит експрес“-София срещу дълга на същата банка в размер на влоговете в левове и щатски долари към „Агробизнесбанк“ АД-Пловдив в несъстоятелност и от това са настъпили вреди за „Агробизнесбанк“ АД-Пловдив в несъстоятелност в особено големи размери, представляващо особено тежък случай – престъпление по чл. 219 ал. 4 във вр. с ал.1 НК.\n\nСлед проведена предварителна проверка №666/99 г. и с Постановление на Окръжна прокуратура-Пловдив от 23.03.2000 г. срещу синдика на „Агробизнесбанк“ АД-Пловдив Огнян Герджиков е\n\n\n\nПричината е, както пише прокурорът Катя Антонова от ОП-Пловдив, че „са налице достатъчно данни за извършено престъпление от общ характер“. Покойният днес прокурор Михаил Дойчев е онзи, който прекрати делото срещу синдика на пловдивската „Агробизнесбанк“ АД-Пловдив Огнян Герджиков. А събраните там доказателства имаха много сериозен характер. Трима от петимата подсъдими по делото за източване на Агробизнесбанк са били сътрудници на ДС.\n\nА фактите по делото разказват за ревизионен акт на Държавния финансов контрол от 1999 г., в който е посочено, че въпреки забраната, която налага Търговският закон, Герджиков е упълномощавал други лица да упражняват неговите права като синдик. Вследствие на това двама души са извършили плащания за 226 126 лв. Огнян Герджиков е сключил за първите три месеца на 1999 г. 12 граждански договора със служители на банката, които в същото време са имали сключени редовни трудови договори. Според Държавен финансов контрол тези служители са получили възнаграждения, за да извършат работа, която е била тяхно задължение и по трудовите им договори. Едно от сериозните нарушения, описани в ревизията на ДФК, е, че синдиците от двете одиторски фирми – „БДО Биндер“ и „Явор Зартов“, са си определили допълнително възнаграждение преди приключването на производството по несъстоятелност, както изисква Търговският закон. До 10 юли 1998 г., когато в „Агробизнесбанк“ АД-Пловдив са били „БДО Биндер“ и „Явор Зартов“, на които по граждански договори са им изплатени 59 008 лв., въпреки че за повечето услуги е имало служители на щат, които са били квалифицирани да ги извършат. По този начин първата фирма е прибрала допълнително 1 130 333 лв., а втората - 480 607 лв.\n\nСъщата врътка е направил след тях и самият синдик, който се е наградил с 57 992 лв. Явно е преценил, че законно полагащите му се 14 000 лв. са недостатъчни за труда му. Друго обвинение към Герджиков е свързано с продажбата на банков клон в Пещера по занижени цени. На 21 октомври 1999 година при началника на РЗБОП-Пловдив постъпва докладна записка „относно извършена предварителна проверка по преписка №666/99 г. на Окръжна прокуратура Пловдив“.\n\n\n\nЗаключението е, че продажбата на клона на „Агробизнесбанк“ АД-Пловдив в гр. Пещера заедно с имуществото е извършена от синдика Герджиков на нереална, силно занижена цена, определена от купувача Тиков чрез поръчания от последния некомпетентна, нереална и пристрастна оценка. В докладната пише и че Огнян Герджиков като настоящ синдик е получил допълнителни възнаграждения – 57 991 982 лв., което е сума отделно от определената от съда и изплатени месечни заплати от по 1 млн. лв. Според ревизията на Държавен финансов контрол Огнян Герджиков в онези години е продължил стила на работа на предишните синдици и това заключение произтичало от случая с предоставянето на активи на банката за временно ползване.\n\nСтава въпрос за активи на стойност от 24 015 лв., които не са върнати на банката. „Явор Зартов“ и Огнян Герджиков възразяват на тази констатация, като твърдят, че възможността активите да бъдат върнати на банката не е изгубена, но възражението им не се приема от ДФК. Ревизорите отбелязват, че част от активите са предоставени за ползване без подписването на каквито и да е документи. Като синдик на банката Огнян Герджиков допуска да бъдат начислени лихви по просрочие за 18 471 лв. заради това, че забавя плащане на вноски по ДОД за 156 775 лв. В ревизията се казва, че по този начин са увеличени задълженията на банката.\n\nТова са само част от мошеничествата на днешния критик на поправката за КТБ през 90-те години и в началото на новото хилядолетие. В следващата част на това разследване ще видите и научите не по-малко скандални документи и факти за това лице на българското задкулисие. Лице, което няма дори минимално право да си отваря устата на тема банки след всичко, което е сътворило в най-мътните години на българския посткомунизъм.\n\n\n\nКато дете Огнян Герджиков бил бавноразвиващ се, твърди самият той в автобиографичната си книга „Аз не бях политик“. Как може човек, заемал най-високите политически постове в държавата като председател на НС и премиер, да нарече така биографията си е въпрос, чийто отговор може би дава именно това негово самопризнание. „Нямал съм и наченки на членоразделна реч. Когато връстниците ми възторжено декламирали „Аз съм българче“ и са пеели прочувствено „Зайченцето бяло“, аз съм имал словесен връх „Я-у, я комата“, с което съм искал да кажа, че пожарната излиза (нали бяхме срещу нея).“ Стринка му Славка, която преподавала в помощно училище (тогава така се наричаха училищата за бавноразвиващи се), окуражавала родителите му, че много от завършващите тези училища все пак са си намирали работа и не било чак толкова страшно. „В крайна сметка – заключила мъдро тя – не е речено, че Огнянчо трябва да стане професор“ (Герджиков, О., Аз не бях политик, С., Изд. ателие Аб, 2015, стр.41). Огнянчо стана не само професор. Стана и председател на Народното събрание, а през февруари 2017 г. дори служебен премиер. След като се уверили, че май наистина е бавноразвиващ се, родителите му искали да му слагат главата в специална глина, предписана от лечителя Петър Димков. Очевидно не е бил доизлекуван, защото е приел да стане член на БКП през лятото на 1989 г. – тогава и кучетата на село знаеха, че болшевишкият режим в страната ни си отива. Наистина трябва да си бавноразвиващ се, за да станеш член на компартията няколко месеца преди да се срути режимът й. Бавното му развитие в детството обаче не му е попречило да стане много вещ по банковите дела, та днес даже да дава оценки на поправката за КТБ.\n\n \n\n\n \n\n\n \n                    ", "date": "2018.03.24", "title": "Според доклад на Финансовата инспекция: Огнян Герджиков източил банка"}
{"url": "http://www.monitor.bg/a/view/15543-%D0%9C%D1%80%D0%B0%D1%87%D0%B5%D0%BD-%D1%83%D0%B8%D0%BA%D0%B5%D0%BD%D0%B4-%D1%81%D1%8A%D1%81-%D1%81%D0%BD%D1%8F%D0%B3-%D0%B8-%D0%B4%D1%8A%D0%B6%D0%B4/", "text": "\n                    Днес ще остане облачно с валежи, предимно от сняг; в Югозападна България снегът ще премине в дъжд. Почти без валежи ще е в североизточните райони от страната. Ще духа умерен, в Дунавската равнина и Източна България временно и силен вятър от север-североизток. Максималните температури ще са в широки граници: в Северна България между 0°-3°, в Южна - между 2 и 7°, в крайните югозападни райони до 10°. Това съобщи за \"Фокус\" дежурният синоптик Красимир Стоев от Националния институт по метеорология и хидрология (НИМХ) към Българската академия на науките (БАН). Атмосферното налягане е значително по-ниско от средно за март - ще се повишава. Над Черноморието ще бъде предимно облачно, на места главно по южното крайбрежие ще превалява сняг, който през деня ще премине в дъжд. Ще духа умерен и временно силен вятър от север-североизток. Максималните температури на въздуха: 3°-5°. Вълнението на морето ще е 2 - 3 бала. Температурата на морската вода е 6° - 7°. Над планините ще бъде облачно, с валежи от сняг. Ще духа силен североизточен вятър. Максималната температура на височина 1200 ще е около 0°, на 2000 метра - около минус 4°.\n\nПрез нощта срещу неделя вятърът ще отслабне и до сутринта в много райони ще стихне. Сутрешните температури в по-голямата част от страната ще са отрицателни – между минус 6° и минус 1°. След временно разкъсване и намаление на облачността, през деня в неделя от юг тя отново ще се увеличи. Вятърът ще се ориентира от юг-югоизток и ще се затопля, повече в източната половина от страната, където вятърът ще е умерен. Привечер от юг-югозапад ще завали дъжд, в северозападните райони, където температурите ще останат по-ниски – сняг. Възможни са поледици, с по-голяма вероятност в Дунавската равнина. В началото на следващата седмица затоплянето ще продължи, но в много райони, главно в Южна и Източна България ще превалява дъжд. Във вторник за кратко, с обръщане на вятъра от северозапад, температурите слабо ще се понижат.\n                    ", "date": "2018.03.24", "title": "Мрачен уикенд със сняг и дъжд"}
{"url": "http://www.monitor.bg/a/view/47021-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%89%D1%8F%D0%BB%D0%B0-%D0%B4%D0%B0-%D0%B3%D0%BE%D0%BD%D0%B8-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BE%D1%82-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D1%81-%D0%9B%D0%BE%D0%BD%D0%B4%D0%BE%D0%BD/", "text": "\n                    България е сред държавите членки на ЕС, за които се смята, че ще изгонят руски дипломати заради случая с отравянето на руския двоен агент Сергей Скрипал и дъщеря му Юлия в Солсбъри, твърдят два британски вестника.\n\nСпоред в.  в списъка влизат Франция, Германия, Полша, Ирландия, Холандия, Естония, Латвия, Литва, България, Чешката република и Дания.\n\nЕкспулсирането на руски разузнавателни агенти и дипломати се очаква да стане следващата седмица. Според в. „Таймс” списъкът е още по-дълъг и става дума за близо 20 европейски държави. „В съгласувана кампанията ще вземат участие Франция, Германия, Полша, Ирландия, Нидерландия, Естония, Латвия, Литва, България, Чехия, Дания и още до 9 други държави“, пише изданието, цитирано от БГНЕС, и допълва, че „безпрецедентният ход на координирано изгонване ще започне в понеделник (26 март) с отзоваването на посланика на ЕС в Москва за четири седмици“.\n\nРешението за отзоваването му бе взето в четвъртък на среща на Европейския съвет в Брюксел.\n\nПремиерът Бойко Борисов участваше в срещата и след нея на въпроса дали българското правителство ще реагира той отговори: \"Докато има \"висока степен на вероятност, а не доказателства, не можем да преминем към този въпрос. Надали ще постигна съгласие с коалиционните партньори\". В същото време той в аванс потвърди частично публикацията на „Таймс“. Очакваме в следващите седмици много бърза ескалация на напрежението. Много държави ще започнат да отзовават посланиците си, предупреди Борисов.\n                    ", "date": "2018.03.24", "title": "България и още 10 страни от ЕС щели да гонят руски дипломати от солидарност с Лондон"}
{"url": "http://www.monitor.bg/a/view/82095-%D0%9F%D1%80%D0%B8%D1%81%D0%BF%D0%B0%D1%85%D0%B0-%D0%B0%D0%B3%D1%80%D0%B5%D1%81%D0%B8%D0%B2%D0%B5%D0%BD-%D1%80%D0%BE%D1%82%D0%B2%D0%B0%D0%B9%D0%BB%D0%B5%D1%80-%D0%B2-%D0%BA%D0%B0%D0%B7%D0%B0%D0%BD%D0%BB%D1%8A%D1%88%D0%BA%D0%B8-%D0%BF%D0%B0%D1%80%D0%BA/", "text": "\n                     \n\n \n\nАгресивен ротвайлер, пуснат да се разхожда без каишка по алеите на казанлъшкия парк „Розариума“ се наложи да бъде приспан със стреличка от служител на общинския приют за бездомни кучета след сигнал  за нападение над тийнейджъри. Инцидентът е станал привечер в петък, когато трима ученици от горните класове на казанлъшко училище решили да си поиграят с песа, който в началото се държал повече от дружелюбно. Внезапно обаче захапал първо ръката, а после и крака на един от хлапаците. Служителите на общинския приют пристигнали заедно с полицейски патрул, упойващата стреличка приспала големия пес за броени секунди. Пострадалите са били отведени в центъра за спешна и неотложна помощ, където им сложили инжекции срещу тетанус и превързали повърхностните им рани. За издирване е обявен собственикът на  кучето, което било без намордник и каишка. Сходен инцидент през седмицата е имало и в Стара Загора, където на притежателите на питбули , пуснати  да се разхождат свободно по улиците са били санкционирани за административно нарушение .В старозагорския приют са били прибрани и няколко скитащи се псета, които нахлули в двора на детска градина, но за щастие се разминало без пострадали малчугани.\n                    ", "date": "2018.03.24", "title": "Приспаха агресивен ротвайлер в казанлъшки парк     "}
{"url": "http://www.monitor.bg/a/view/66201-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%A9%D0%B5-%D0%B3%D0%BE%D0%BD%D0%B8%D0%BC-%D1%80%D1%83%D1%81%D0%BD%D0%B0%D1%86%D0%B8-%D1%81%D0%B0%D0%BC%D0%BE-%D0%B0%D0%BA%D0%BE-%D0%B8%D0%BC%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "\n                    България на този етап няма намерение да се присъедини към другите членки на ЕС, които изгониха руски дипломати заради отравянето на бившия двоен агент Сергей Скрипал в Лондон. Това стана ясно от думите на зам.-председателя на ГЕРБ Цветан Цветанов преди партиен форум в Поморие, съобщи btvnovinite.bg\n\n„Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към такива действия”, обясни Цветанов.\n\nОт Министерството на външните работи също потвърдиха, че на този етап няма взето решение за обявяване за персона нон-грата на руснаци от мисията у нас.\n\nПо-рано и премиерът Бойко Борисов поиска ясни доказателства, че Москва стои зад нападението с разработената в СССР отрова „Новичок”.\n\nВ същото време обаче „Гардиън”, „Таймс” и Си Ен Ен съобщиха в свои материали, че нашата страна все пак ще гони руски дипломати.\n                    ", "date": "2018.03.24", "title": "Цветанов: Ще гоним руснаци само ако има заплаха за националната сигурност"}
{"url": "http://www.monitor.bg/a/view/52743-%D0%92%D0%B8%D0%B4%D0%B8%D0%BD-%D0%BE%D1%81%D1%82%D0%B0%D0%B2%D0%B0-%D0%B2-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5/", "text": "\n                    Все още не е отменено бедственото положение в община Видин, въпреки че причините за извънредната ситуация вече са отстранени.\n\nМярката беше въведена вчера в 11 села заради снегонавявания и авария в помпена станция за питейна вода. Ще продължи да е в сила и през почивните дни, заради прогнозираните валежи от сняг.\n                    ", "date": "2018.03.24", "title": "Видин остава в бедствено положение"}
{"url": "http://www.monitor.bg/a/view/79345-%D0%94%D0%BD%D0%B5%D1%81-%D0%B5-%D0%A7%D0%B0%D1%81%D1%8A%D1%82-%D0%BD%D0%B0-%D0%97%D0%B5%D0%BC%D1%8F%D1%82%D0%B0-%D0%B8%D0%B7%D0%B3%D0%B0%D1%81%D0%B5%D1%82%D0%B5-%D1%81%D0%B2%D0%B5%D1%82%D0%BB%D0%B8%D0%BD%D0%B8%D1%82%D0%B5-%D0%B7%D0%B0-60-%D0%BC%D0%B8%D0%BD%D1%83%D1%82%D0%B8/", "text": "\n                    Днес светът отбелязва традиционното вече събитие - \"Часа на Земята\". Тазгодишното мото на кампанията е \"Свържи се с природата!\". Инициативата, започнала през 2007 г., за пореден път ще обедини милиони хора по света с послания и действия за опазване на планетата.\n\nВ нея ще участват над 180 държави, като днес между 20:30 и 21:30 ч. ще бъдат изгасени светлините в над 7000 града.\n\nВ отбелязването на \"Часа на Земята\" ще се включат и общо 109 български общини.\n                    ", "date": "2018.03.24", "title": "Днес е \"Часът на Земята\" – изгасете светлините за 60 минути"}
{"url": "http://www.monitor.bg/a/view/79908-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%9A%D1%80%D0%B8%D1%87%D0%B8%D0%BC-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D1%81%D1%80%D1%83%D1%82%D0%B8%D1%89%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D1%8F%D0%B7%D0%BE%D0%B2%D0%B8%D1%80%D0%B0/", "text": "\n                    Има опасност скални късове да се срутят над язовир Кричим и да предизвикат огромна трагедия. За това алармира кметът на Кричим Атанас Калчев. По думите му местните хора се тревожат, че и при най-малката сеизмична или друга активност срутището може да тръгне и да падне в язовирната чаша.\n\n„Несериозно е да се обяснява от отговорни институции, че, чрез проекта за рехабилитация на републиканския път от село Михалково до град Кричим скатните откоси на срутището ще бъдат обезопасени и едва ли не проблемът ще бъде разрешен в цялост”, каза кметът. По думите му тълкуванията дали става дума за срутище или за свлачище водят само до размиване на отговорностите между централните и териториалните органи на изпълнителната власт, и собствениците и ползвателителите на имоти. „Смятам, че не е редно аз да разяснявам на населението на общините Кричим и Стамболийски, както и на компетентните държавни институции, които имат и задължения по контрол и превенция, какво ще се случи при евентуално внезапно срутване на големи количества земно-скални маси в чашата на язовир “Кричим”.Какво ще се случи при формирането на висока вълна, която да прелее над короната на стената и обратната аналогична вълна с посока към язовирната стена “Въча” и ПАВЕЦ “Орфей”?”, казва Калчев. Той призовава институциите да вземат незабавни мерки преди да се стигне до инцидент, който би могъл да вземе и жертви.\n                    ", "date": "2018.03.24", "title": "Кметът на Кричим алармира: срутище застрашава язовира"}
{"url": "http://www.monitor.bg/a/view/32712-2-%D0%B3%D0%BE%D0%B4%D0%B8%D0%BD%D0%B8-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%B1%D0%B8%D0%B2%D1%88%D0%B8%D1%8F-%D1%88%D0%B5%D1%84-%D0%BD%D0%B0-%D0%BC%D0%B0%D0%BB%D0%BA%D0%B8%D1%82%D0%B5-%D1%85%D0%BE%D1%80%D0%B0-%D0%A1%D0%BE%D1%84%D0%BA%D0%B8%D0%BD/", "text": "\n                     \n\n \n\n \n\n \n\nДвугодишна условна присъда за рекет спрямо частен съдия изпълнител получи бившият президент на организацията на малките хора в България и настоящ шеф на  «Малки европейци» Георги Софкин. \n\nВисокият едва 136 см старозагорец се призна за виновен по наказателно дело, заради което през м.г. беше задържан и изпращан зад решетките.\n\nОбвинението срещу него беше за отправяни многократни заплахи по телефона и заканителни есемеси до местен ЧСИ, който му прибрал 2 296 лв заради неплащани с години борчове.\n\nТормозът спрямо длъжностното лице продължил близо 2 месеца, от 14 март до 4 май м.г. Изтърпяването на присъдата е отложено за срок от 4 години,бившият участник в Биг Брадър ще трябва да заплати 14 22 лв за направените в досъдебната фаза разноски от ОД на МВР. \n\nТова е поредна условна присъда на някогашния изключително добър играч на бадминтон. Миналата година той се споразумя за 6-месечна условка по дело за арогантно поведение спрямо съдебна служителка, която нарекъл «комунистически боклук», «парцал» и «смотла».\n\nГневът на дребосъка се излял след отказа на деловодителката да му бъдат върнати обратно мобилните телефони, прибрани по досъдебното производство за рекета срещу частния съдия изпълнител.\n\nДвете условни присъди са комулирани в  една , по-голямата, уточниха от старозагорския окръжен съд.\n                    ", "date": "2018.03.24", "title": "2 години условно за бившия шеф на малките хора Софкин   "}
{"url": "http://www.monitor.bg/a/view/32521-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8-%D0%BB%D0%B8%D1%85%D0%B2%D0%B0%D1%80-%D1%81%D0%B5-%D1%80%D0%B0%D0%B7%D0%BA%D0%B0%D1%8F-%D0%BE%D0%B1%D0%B7%D0%B0%D0%B2%D0%B5%D0%B4%D0%B5-%D1%81%D0%B5-%D1%81-%D1%83%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0/", "text": "\n                     \n\n \n\nСтарозагорски лихвар си „посипа главата с пепел“ в хода на съдебно заседание за раздавани от него кредити при повече от тлъсти лихви.\n\nИвайло Димитров , почти със сълзи на  очи проронил:“ Никой не ме е насилвал да си признавам вината. Трезвен съм. Не се намирам под влияние на наркотици и алкохол. Не приемам лекарства. Мога да чета и пиша. Разбирам къде се намирам. Признавам вината си по това дело и съжалявам.“, с което убедил заседаващия състав да одобри предварително подготвеното споразумение, по силата на което му се налага наказание от 18 месеца затвор при отложено за 3 години без да се конфискува до 1/2 от имуществото му.\n\n„Банкерската“ дейност на старозагореца продължила малко повече от година /от 27 юни 2014-а до януари 2016-а/, като за това време Ивайло предоставил „заеми“ на 22 души. При повечето клиенти ставало въпрос за суми от порядъка на от 20 до към стотина лева, еднократно от касата на дружеството му излезли 5 100 евро , за които получил лихви в размер на 1 600 лв, без при това главницата да е изплатена.Повечето от клиентите са прибягвали до услугите му нееднократно, а като гаранция предоставяли на лихваря личните си документи.Доказаният размер на получените неправомерно лихви надхвърлят 25 бона. Според запознати „заемите“ били давани основно на затънали в хазартни игри пълнолетни местни жители.На практика никой от тях не е успял да се доиздължи.\n\nПодсъдимия ще трябва да заплати 1 500 лв за направените разноски , той се показал като истински кавалер и обяснил, че касиерката, която плащала в негово отсъствие на „клиентите“ не знаела за какво иде реч.\n\n \n                    ", "date": "2018.03.24", "title": "Старозагорски лихвар се разкая, обзаведе се  с условна присъда    "}
{"url": "http://www.monitor.bg/a/view/89732-%D0%A4%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D0%BE%D0%BB%D0%B8%D1%86%D0%B0%D0%B9-%D1%80%D0%B0%D0%B7%D0%BC%D0%B5%D0%BD%D0%B8%D0%BB-%D1%81%D0%B5-%D0%B7%D0%B0-%D0%B7%D0%B0%D0%BB%D0%BE%D0%B6%D0%BD%D0%B8%D0%BA-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D1%80%D0%B0%D0%BD%D0%B8%D1%82%D0%B5-%D1%81%D0%B8/", "text": "\n                    \nФренският министър на вътрешните работи Жерар Колон заяви, че жандармеристът, разменил се за заложник в супермаркета при вчерашната терористична атака в Южна Франция, е починал, предадоха агенциите.\n\nВ съобщение в Туитър тази сутрин Колон написа, че полковник Арно Белтрам от жандармерията е \"загинал за страната си\".\n\nБелтрам се предложи невъоръжен като размяна за жена, взета за заложник от 25-годишния атентатор. Той съумял да остави включен телефона си така, че полицията да може да слуша какво става вътре в супермаркета. Властите заявиха, че щом чули изстрели отвътре, решили да щурмуват, убивайки въоръжения нападател.\n\nБелтрам беше тежко ранен и с неговата смърт загиналите при вчерашната атака стават четирима. Групировката \"Ислямска държава\" пое отговорност за атаката, най-кървавата, откакто Еманюел Макрон стана президент през май.\n\nФренският президент Еманюел Макрон отдаде почит на съпругата на Арно Белтрам, който почина тази сутрин, заявявайки, че полицейският служител е „паднал като герой“ по време на атаката в южната част на Франция и заслужава „уважение и възхищение от цялата нация“, преде АФП\n\nМладши лейтенант Белтрам предложи да се размени за заложниците по време на джихадисткото нападение в супермаркета в град Треб. „Той демонстрира изключителна смелост и саможертва“, заяви Макрон в официално свое заявление.\n\nГенералният секретар на ООН Антониу Гутериш осъди терористичната атака в Южна Франция. Кабинетът му посочи, че той е изтъкнал действията на френските сили за сигурност, благодарение на чиито действия е могло да се избегне голям брой жертви.\n\nМеждувременно стана ясно, че е арестувана жена, споделяла живота на мъжа, който уби трима души в серия нападения в Югозападна Франция. Това съобщи прокурорът на Париж Франсоа Моленс, който ръководи разследването по случая и обикновено се занимава в разследвания на терористични атаки. Името на жената не се съобщава.\n\nНападателят Редуан Лакдим е извикал „Аллах е велик” и е твърдял, че „е войник” на организацията „Ислямска държава” в момента, в който влизал в супермаркет, в който взел заложници, предаде АФП. \n\nМоленс каза също, че нападателят е казал, че е готов да умре заради Сирия. Поискал освобождаването на свои братя по кауза, преди да стреля по клиент и по служител на магазина, които са починали на място. Според Моленс нападателят е бил известен на органите на реда за радикализация заради връзките си със салафитските среди. Властите го наблюдавали, но не открили нищо, което да навежда на мисълта, че той представлява непосредствена заплаха.\n\nМоленс поясни още, че нападателят е на 25 години. Той е бил роден в Мароко, каза още прокурорът, предаде АП.  Според френски медии той е имал френско гражданство.\n\n\n \n                    ", "date": "2018.03.24", "title": "Френският полицай, разменил се за заложник, почина от раните си"}
{"url": "http://www.monitor.bg/a/view/63072-%D0%93%D0%B5%D1%80%D0%B3%D0%B0%D0%BD%D0%B0-%D0%BA%D0%BE%D1%8F%D1%82%D0%BE-%D0%BE%D0%B1%D0%B5%D0%B7%D0%BE%D1%80%D1%8A%D0%B6%D0%B8-%D0%92%D0%B0%D0%BD-%D0%94%D0%B0%D0%BC/", "text": "Красивата Данданова хвърли ризата за ролята на Албена в „Армията“\n                    \n\nКогато съдбата ти е предопределила нещо, ти не можеш да избягаш от него – то така или иначе те стига. Ако си актриса и ти е писано да изиграеш ролята на Албена – рано или късно това ще се случи. Гергана Данданова получава покана да влезе в одеждите на любимата Йовкова героиня като съвсем млада прима в Старозагорския театър, но поради ред обстоятелства тогава проектът на режисьора Григор Антонов не се осъществява. Вече в трупата на театър „Българска армия“, Гергана отново е призована в Града на липите със същата задача при режисьора Ивалин Димитров, моментът обаче не е подходящ – в София репетира „Йерма“ с Диана Добрева, родила е двете си деца и ангажиментите й тук я принуждават да откаже. Сега обаче с постановката на проф. Красимир Спасов на военната сцена всичко си идва на мястото: от две седмици Данданова жъне аплодисменти като красивата добруджанка на родния класик, ноГери твърди, че Албена не й е била идея фикс, не е изпращала за нея сигнали към Вселената, дори предложението на проф. Спасов донякъде я е учудило. „Изненадах се, защото не съм чак толкова млада, а пък в моите представи и в представите на повечето хора тя е още момиче“, казва актрисата с очи и тяло на кошута. Докато произнесе своето „Млада съм, сгреших...“ на финала на пиесата, тя изминава дълъг път към образа. „Знаеш ли колко е странно, в началото си мислех: „Боже, тази жена е толкова далеч от мен с това фриволно поведение, което има, с тази безумна веселост... Със самото си появяване тя трябва да озари всички наоколо – не бях много сигурна дали аз ще мога... Вярно, никога не ми се е случвало да не се усмихна на някого или да не поздравя, но нейната приповдигнатост ми беше малко чужда. С течение на времето обаче започнах да я чувствам близка до сърцето си с неща, които съществуват и в мен – с мечтите й, с желанието да бъдеш щастлив, без да нараняваш другите...“, признава Гергана. Така с работата по ролята започва да преоткрива и себе си.В тази интерпретация Албена е не само надарена с красота, която й навлича хорската злоба и прокобата на съдбата; тя е различният човек в общество, което не приема стърчащите извън редицата – каквото, в крайна сметка, си е останало то и днес. Нейният любим Нягул в изпълнението на Веселин Анчев също е различен със своята потайност и студенина, макар и не толкова одумван, защото е мъж. „Именно затова тези двама души се свързват – различните веднага се „надушват“ и това е една от причините да бъдат заедно“, разсъждава актрисата. В спектакъла Гери и Веско имат страстен епизод, който навярно ще обезоръжи моралистите със своята изящност. „Свалих дрехата си може би два дни преди премиерата. Аз изключително много се свеня от подобни неща и, въпреки че с Веселин се познаваме отдавна като колеги, ми беше доста трудно да извърша този акт. Нямаше как иначе да се покаже такава голяма любов и близост. Професорът разбра, че не може да стане изведнъж, че трябва да се отпусна и ме успокои: „Когато си готова – тогава ще го направим“. Защотоили в кино...“, доверява ефирната брюнетка, чийто абаносови коси покриват хълбоците. Верни приятелки и някои спецове вече са я похвалили, че Албена – първо дръзка, а сетне тревожна и накрая съкрушена след грехопадението, е връх в кариерата й дотук. А ролите й в „Армията“ не са нито малко, нито незначителни – Дездемона в „Отело“, Катерина в „Железният светилник“, и още – в „Много шум за нищо“, „Тартюф“, „Декамерон“, „Завещанието на целомъдрения женкар“, „Ножица трепач“...В своя личен живот Гергана Данданова не е познала терзанията на последната си героиня – никога не е била жертва на дилемата любов или дълг, защото има...дълга любов, закалена в сложното театрално битие. С половинката си – актьорът от театър „София“ Юли Малинов, са заедно от съученици, заедно посещават школата на Бончо Урумов в „Сълза и смях“, заедно влизат в класа на проф. Пламен Марков в НАТФИЗ, заедно ги разпределят в театър „Гео Милев“ - Стара Загора след завършването, заедно 4 години по-късно проф. Красимир Спасов ги изтегля за участие в столичните си спектакли... „Бяхме изключително добри приятели, споделяли сме си разни неща. Ако е имало човек, с когото да се забавлявам и да се смея най-много, това беше той“, откровена е Гери. Чувствата им се разгарят постепенно и пламват във втори курс, докато Скорпионката и Ракът цял месец репетират и буквално живеят в театъра в Сливен. На следващата година се ражда синът имКуриозното е, че за толкова общи сезони Гергана и Юлиян са били любовен дует на сцената едва веднъж и то отдавна – в „Двамата веронци“ на Шекспир. Във всекидневието обаче Юли продължава да прави редовно малки любовни сюрпризи на дамата на сърцето си. „Дребни жестове без специален повод, тайно изречени мили думи – за мен те са доказателство за щастието между двама души“, казва актрисата. Тя никога няма да забрави как един ден на звънеца им се звъни и когато отваря, намира на изтривалката кутия с прелестно пухкаво коте – бял персийски калърпойнт. „Топчо страшно много ме обичаше, чакаше ме на вратата да се прибера. Даже ревнуваше от Юли и все гледаше да го измести, да се нагласи до мене и да съм само негова“, припомня си Гергана четириногото приятелче, отлетяло към котешкия рай.За разлика от Топи, Юли никога не е бил ревнив към мъжете, с които красивата му жена дели сцената. „От дълго време сме в същата професия, нещата от кухнята се знаят, няма място за ревност. Защо да си го причиняваме взаимно?!“, отбелязва актрисата. В театъра тя е късметлийка: има възможност да пробва различни предизвикателства – от комедия през драма до трагедия, затова и партньорите й са твърде различни. „Лео Йовчев, Васил Михайлов, Иван Радоев, Жоро Къркеланов, Веселин Анчев, Тигран Торосян, Влади Виолинов, Асен Кобиларов – имам най-добрите партньори! Винаги са държали здраво и всеотдайно ръката ми!“, категорична е Гери. И връща лентата за един смехотворен свой гаф, който изважда Иван Радоев от обувките в представление на „Много шум за нищо“. Героинята й трябва да се обърне към него с думите: „Аз не ще ви отхвърля, но, честна дума, правя го поради общото настояване. А и с грижа за здравето ви – чух, че напоследък ви била хванала логореята“. Вместо това Данданова прави лапсус и изтърсва:„От този миг нататък спектакълът излиза от релси, защото актьорите не могат да овладеят кикота си.Гергана е позната на зрителите от тв сериалите „Дървото на живота“ и „Връзки“, от клипа към песента на Вида Пиронкова „Имам нужда от една любов“, в който като речитатив звучи гласът на Васил Михайлов. Но родното кино като че ли все още не е открило изразителното й лице. Ходила е и продължава да ходи по кастинги, ала най-често след това чува: „Режисьорът много ви хареса, вие сте чудесна, обаче не се вписвате в шаблона, който му е нужен“. Гергана просто е различна. Но и за това да си извън филмовия бг стандарт понякога си има компенсации. Съвсем скоро Данданова се е снимала в международна продукция редом с митичния Жан-Клод ван Дам. Избрана е да изиграе афганистанска майка, чието дете умира простреляно от американски войник. Разказва: „Ван Дам онемя... После дойде да ме поздрави, каза, че ме обича... Че съм най-хубавото нещо, което е виждал... Че съм дала най-прекрасната игра, която е гледал... Не го споменавам, за да се хваля или да си правя реклама. Но това ме накара да се почувствам значима в цялото, което създаваме“. Такъв комплимент от най-силния, от Ван Дам – звучи...силно, нали? Нека силата бъде с Гери.\n\n\n\n\n \n\n\n \n                    ", "date": "2018.03.24", "title": "Гергана, която обезоръжи Ван Дам"}
{"url": "http://www.monitor.bg/a/view/87960-%D0%A8%D0%B0%D1%80%D1%8A%D0%BD-%D0%A1%D1%82%D0%BE%D1%83%D0%BD-%D0%B5%D0%B4%D0%B8%D0%BD-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D0%BD%D0%B0-60/", "text": "Пътят на актрисата от модния подиум до големия екран наситен с любов, борба и благотворителност\n                    \n\nИстинската красота никога не увяхва, дори и след появата на първите белези от безброй усмивки и напрегнати моменти - бръчките. Доказателство за това е Шарън Стоун, която преди дни духна свещичките за 60-ия си рожден ден.\n\nМис Първичен инстинкт е от талантите, които сами коват пътя си към славата. Тя е второто от четири деца в семейството на счетоводителка и работник във фабрика, което отраства в малкото градче Мийдвил, Пенсилвания. За малцина обаче е известен фактът, че Шарън е смятана за изключително надарена ученичка и започва образованието си още на 4-годишна възраст. След абитуриентския си бал тя печели титлата „Мис Крауфорд Каунти“ и се класира за конкурса 4Мис Пенсилвания“. Това е първата й крачка към върха, тъй като тогава един от съдиите се влюбва в нея и успява да я убеди, че трябва да се премести в Ню Йорк и да започне работа като манекенка. Стоун стяга куфарите за Голямата ябълка и четири дни след пристигането си подписва договор с модната агенция „Форд“.\n\nСлед 3 години работа в Европа като лице на различни рекламни кампании, тя решава\n\n\n\n„Събрах си багажа и се върнах в Ню Йорк, за да се боря за мястото на статист във филм на Уди Алън“, разказва неведнъж в интервюта тя. След близо десетилетия Шарън успява да пробие като екранна съпруга на Арнолд Шварценегер и таен агент в екшъна на Пол Верховен „Зов за завръщане“. Непосредствено след това тя позира за първи път за „Плейбой“, като мъжката библия я класира сред 25-те най-сексапилни жени на века.\n\nИстински фурор Стоун предизвиква с друг филм на холандския режисьор - „Първичен инстинкт“, чиято култова еротична сцена е позната на всеки себеуважаващ се киноман. „Знаех, че ще правим сцената с кръстосването на краката и знаех, че ще се намекне за липса на бельо, но не съм мислила, че ще видите интимните ми части в сцената. По-късно, когато гледах прожекцията, бях шокирана. Мисля, че да го гледаш в една стая пълна с непознати е толкова неуважително и толкова шокиращо, че аз отидох в кабинета му, зашлевих го и си тръгнах“, разказва по-късно актрисата.\n\n\n\nЗапочва\n\n\n\nотносно това дали е била наясно със сцената. Скандалът обаче я поставя в престижната подредба на списание People за 50-те най-красиви хора на планетата, а изданието Empire я посочва като една от 100-те най-секси звезди в историята на киното. Във втората част на „Първичен инстинкт“ пък героинята й има бисексуални наклонности и Стоун признава, че е така и в истинския живот.\n\nОценен е и талантът й да се преобразява и в актива си с награди тя има „Златен глобус“ за най-добра актриса в драматичния филм „Казино“ от 1996 г. и „Еми“ за изключителна гост-актриса в сериала „Адвокатите“ от 2004 г. Сред най-известните ленти с нейно участие са „Мините на цар Соломон“, „Специалистът“, „Музата“, „Ако тези стени можеха да говорят 2“, „Жената котка“,„Когато човек попадне в гората“ и други.\n\n \n\n\n\n\n\n\n\nПрез 2001 г. животът на Шарън Стоун се променя завинаги, след като е приета в болница със субарахноидален кръвоизлив. Девет дни плътно мозъкът й се е пълнил с кръв, а лекарите са били категорични, че шансът да оцелее е не повече от 5%. Актрисата се доказва като истински боец и оцелява, но й се налага да се учи наново да върви, говори и чете. Стоун бавно, но упорито се завръща към нормалния си начин на живот в рамките на 2 години. И до днес тя се храни здравословно и не близва алкохол. Аневризмът обаче пречи на кариерата на Шарън и самата тя признава, че трудно помни репликите си. Така взима решението да загърби киноиндустрията и да се преориентира главно към роли в телевизията.\n\n \n\n\n\n\n\n\n\n\n\nШарън Стоун е горда майка на три момчета. Въпреки че участва в четири годежа и само две сватби, малчуганите са осиновени. Пръв е Роан Джоузеф, който актрисата приютява през 2000 г., по време на брака си с изпълнителния редактор на San Francisco Examiner Фил Бронщайн. Макар че след развода съдията присъжда родителските права в полза на Бронщайн, Роан прекарва повече време при майка си. Шарън осиновява втория си син Лейърд Вон през 2005-а, а Куин Кели е част от семейството й от 12 години. Стоун обаче държи децата си далеч от обектива на папараците и не се знае много за тях.\n\n \n\n\n\n\n\n\n\n\n\nШарън Стоун е известна и с доброто си сърце. Тя се ангажира с различни благотворителни инициативи, сред които да събира пари за построяването на училища в Африка. Актрисата успява да натрупа достатъчно средства за вдигането на 28 учебни заведения, 2 от които се съгласява да финансира знаменит бизнесмен, чието име се пази в тайна, само срещу снимка със звездата от „Първичен инстинкт“. Тя е защитник на правата на жените и главен противник на факта, че представителките на нежния пол в Холивуд получават по-малко заплащане за работата си от мъжете. Затова Стоун днес е едно от лицата, които подкрепят феминистката инициатива #MeToo, чиято популярност обаче е повече по нашумялата тема за сексуалния тормоз в кино индустрията. От 1995 г. е активист и в кампания за събиране на пари за създаване на ваксини срещу ХИВ.\n\n \n\n \n\n\n \n\n\n \n                    ", "date": "2018.03.24", "title": "Шарън Стоун – един секссимвол на 60"}
{"url": "http://www.monitor.bg/a/view/62749-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B1%D0%B8-%D0%9C%D0%B0%D1%80%D1%82%D0%B5%D1%80%D0%B5%D1%80-%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B2-%D0%9C%D0%B0%D1%8F%D0%BC%D0%B8/", "text": "\n                    Григор Димитров се класира за третия кръг на турнира от сериите \"Мастърс\" в Маями. Най-добрият български тенисист започна участието си с обрат срещу германеца Максимилиан Мартерер - 2:1 сета (4:6, 6:2, 6:1).\n\nГришо, който почиваше в първия кръг, започна колебливо срещу световния №73 и изненадващо загуби първия сет. Впоследствие обаче първата ни ракета не остави никакви шансове на своя съперник и затвори безпроблемно следващите две части.\n\nТака Димитров продължава напред и в следващия кръг ще срещне французина Жереми Шарди, който елиминира сънародника си Ришар Гаске с 2:0 сета (7:5, 6:1).\n\nВетеранът има само една победа над Григор - с 3:0 сета (6:2, 6:4, 6:4) в първия кръг на \"Ролан Гарос\" през 2011 г.\n\nОстаналите три двубоя между Димитров и Шарди са завършвали с успех за българина - 3:2 сета (4:6, 6:3, 3:6, 6:4, 6:4) в първия кръг на Australian Open (2012 г.), 2:1 сета (3:6, 6:4, 7:6 /8/) на осминафиналите в Бризбейн (2015 г.) и 3:2 сета (4:6, 6:4, 3:6, 6:4, 6:2) във втория кръг на US Open през 2016 г.\n                    ", "date": "2018.03.24", "title": "Григор Димитров би Мартерер и продължава в Маями"}
{"url": "http://www.monitor.bg/a/view/792-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%BC%D0%B5%D0%B6%D0%B4%D1%83-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5/", "text": "Неясен регламент превръща песенния конкурс ежегодно в епицентър за конфликти по света и у нас\n                    \n\nНе минава година, в която песенният конкурс да не е влязъл с гръм и трясък в събитийния поток. Това от своя страна превръща добрата идея за музикално състезание между държавите на Стария континент и платформа за осъществяване на контакт между изпълнители и продуценти на международно ниво във фарс, наподобяващ бой на селски мач.\n\nДори у нас рядко изпращаме представител на „Евровизия“ без поредната доза скандали. Тази година привилегията се падна на новосформираната група Equinox с песента й Bones. А въпросите около избора се оказаха много.\n\n\n\nпопита композиторката Вида Пиронкова например. Тя е автор на конкурентния проект Rebirth, а основните й подозрения се коренят в прозрачността на регламента. „Всеки иска да види журито, което ще го оценява. Защо е това тайно гласуване, защо са тези чужди експерти?“, възмущава се тя. “След като получих писмото от БНТ, че не сме одобрени за разглеждане от втората комисия, веднага го препратих на всички в екипа, включително на Жана Бергендорф.\n\n\n\nДен по-късно тя ми се обади щастлива, че отива да пее в друг проект. Загадката е как отива да пее в друг проект ден след като е минала тази селекция от чуждестранната комисия. Беше убедена, че парчето им ще бъде избрано от българските оценяващи“, разкрива още Пиронкова, която сезира по повода парламентарната комисия по култура.\n\nИменно Жана пък се оказа в центъра на противоречията тази година. Борислав Миланов – авторът на Bones, е категоричен, че отличничката от X Factor е била част от проекта му още от самото начало. Но традиционните критики към победителя в родния подбор не спират дотук. Така мнозина скочиха на идеята България да бъде представлявана от двама американци в Лисабон този май. Припомняме, че в Equinox тон за песен дават Жана, Владимир Михайлов, Георги Симеонов-JJ, Джони Манюел и Трей Кембъл. Като допълнение в\n\n\n\nна родния представител за „Евровизия“ е записано, че „изпълнителят“ трябва задължително да бъде български гражданин. Какво се случва, когато изпълнителите са петима, не става ясно. Според запознати в този случай следва поне един от певците да отговаря на поставеното условие.\n\nСред въпросите, които продължават да стоят на дневен ред, въпреки че страната ни се разписва с участие в конкурса от 2005 г. насам, е кой държи правата на песента, представяща ни на международната сцена. Дали това е БНТ, която има лиценза за конкурса у нас, или са самите автори на парчето? „Всички песни, които сме създали в лейбъла Symphonics, са платени изцяло от нас. Ако друг, например БНТ, е платил за направата на проекта, ние ще сме изпълнител по договора и няма да можем да имаме претенции. Но тази, както и предната година организаторите търсеха партньор лейбъл, който да им предостави готов продукт и в замяна на това да си задържи правата. Те плащат само лиценза за участие и логистиката на финалите“, обясни наскоро пред „Монитор“ Боби Миланов, създал още три от песните, представлявали ни на „Евровизия“ - „На инат“ (Поли Генова, 2011), If Love Was A Crime (Поли Генова, 2016) и Beautiful Mess (Кристиян Костов, 2017).\n\n\n\nПо думите му това е моделът, по който работят все повече държави, явяващи се на музикалното състезание. Самият той обяснява, че проблеми около правата на направените от него песни досега не е срещал.\n\nИстина е, че и до ден днешен организаторите на „Евровизия“ от българска страна продължават да\n\nнапипват в тъмното\n\nкогато става въпрос за регламента. У нас той премина от гласуване от страна на фенове, през посочване на конкретен изпълнител, представящ няколко концепции за явяване на големите финали, та до настоящите правила, в които всички песни се гледат от комисия на два етапа, а до полезрението на широката аудитория достига единствено победителят.\n\nНедоволството обаче далеч не засяга единствено родната организация. След като класира България на четвърто място на „Евровизия“ с If Love Was A Crime и се превърна в любимка на меломаните от целия континент, Поли Генова изрази разочарованието си, че на голямата сцена могат да излязат едва 6-има души към едно изпълнение. „Това правило действа вече 60 години. Моля ви – поне 10 човека!”, пледира тогава певицата. Апелът й обаче заглъхна като глас в пустиня и правилото е в сила и досега. Фенове пък и досега не разбират какво е мястото на Австралия на конкурс, предназначен по дефиниция за Европа, скептиците у дома пък недоумяваха защо Крис Костов пя за България миналата година вместо за Русия, където реално пребивава. Критиките, разбира се, замлъкнаха след рекордното му второ място на конкурса.\n\n \n\n\n\n\n\n\n\nРуската национална телевизия отказа да излъчва миналогодишното издание на „Евровизия“, домакин на което стана Киев. До това решение от управата на медията стигнаха, след като украинските власти не допуснаха до участие руската представителка Юлия Самойлова. „Смятаме за невъзможно излъчването на „Евровизия“, както и заменянето на Юлия с друг изпълнител“, посочиха в официално съобщение от държавната телевизия. Европейският съюз за радио и телевизия не можа да намери решение във връзка с участието на Самойлова в Киев, като единственото предложение на организацията беше руската певица да се изяви чрез телемост. \"Дистанционното участие би дискриминирало руската изпълнителка и това би било в разрез с правилата и принципите на конкурса. Вариантът със замяната на Юлия Самойлова с друг изпълнител по наше мнение дори не може да бъде разглеждан\", допълниха още от телевизията.\n\nУкраинските власти не допуснаха Юлия на територията на страната, тъй като по-рано тя е концертирала в анексирания от Русия Крим. Затова пък певицата ще представи държавата си тази година, когато „Евровизия“ ще се проведе в португалската столица Лисабон.\n\nБроени дни преди изданието на конкурса миналата година мнозина скочиха дори срещу Крис. Причината – руски медии гръмнаха с новината, че и Костов е участвал в концерт в Крим, правейки паралел с недопуснатата участничка.\n\n \n\n\n\n\n\n\n\nФиналите на „Евровизия“ не се разминаха без скандал и през 2016 г. Припомняме, че с титлата на голям победител тогава се окичи „1944“ на украинската певица Джамала. Песента й предизвика полемика за това дали е редно да бъде допусната до участие дори заради политизирания текст на творбата й. Това от своя страна, както вероятно се досещате, е строго забранено от изначалните правила на конкурса.\n\n„1944“ разказва за изселването на 380 000 кримски татари по заповед на Сталин в Централна Азия заради подкрепата им за нацистка Германия през Втората световна война. Смята се, че почти половината от тях умират по пътя към Азия, като на наследниците им е позволено да се върнат в Крим едва след краха на Съветския съюз. Въпреки че в текста никъде не се споменават конкретни исторически факти, нито съвременни такива, посланието е повече от ясно.\n\nВ крайна сметка организаторите на „Евровизия“ не промениха победителя и проведоха следващото си издание именно в Киев. Тоест – всяко чудо за три дни.\n\n \n\n\n\n\n\n\n\nКрадена ли е песента на несъществуващата вече група „Каффе“, която ни представи на „Евровизия“ през далечната 2005 г.? Този въпрос занимава мнозина на прага на първото ни участие във форума. „Каффе“, начело с Орлин Павлов, кандидатства за големия конкурс с Lorraine. Съперници обаче провидяха плагиатство, като обявиха публично, че гласуването е манипулирано. По традицията на лафа „много шум за нищо“ въпреки обвиненията песента не беше изтеглена от състезанието и групата се изяви на финалите на „Евровизия“, печелейки 19-о място на полуфинала си.\n\nСкандалите около конкурса пък се смята, че са в основата на раздялата на популярната дотогава банда.\n\n\n \n\n\n \n                    ", "date": "2018.03.24", "title": "„Евровизия“ между музиката и скандалите"}
{"url": "http://www.monitor.bg/a/view/68439-%D0%A3%D0%BB%D1%8F%D0%BD%D0%B0-%D0%A7%D0%B0%D0%BD-%D1%88%D0%B5%D1%81%D1%82%D0%B8%D1%86%D0%B0-%D0%BE%D1%82-%D1%82%D0%BE%D1%82%D0%BE%D1%82%D0%BE/", "text": "Тв водещата има цяло село роднини във Виетнам\n                    \nТя е красива, различна и екзотична. Влиза два пъти в седмицата в българските домове с игрите на Българския спортен тотализатор. Тя е Уляна Чан – виетнамската пикантна подправка на традиционния ефир на БНТ. Аферата й с обществената телевизия е дългогодишна, след като там прави една от първите си медийни изяви в детските поредици „Приказки за физиката“ и „Приказки за астрономията“. В студията на ул. „Сан Стефано“ 29 среща и голямата си любов, точно като в приказка.\n\n\n\n \n\nПо професия е актриса. Завършила е класа на Стефан Данаилов, но с годините осъзнава, че прегръдката й с Мелпомена не е достатъчно страстна и избира камерите и прожекторите. „Ще излъжа, ако кажа, че от малка съм си мечтала за това. Не! Исках да стана певица, балерина, фигуристка, магазинерка, исках да карам багер и какво ли още не, но след като вече бях в гимназията, реших, че да се превъплъщаваш в различни образи, е голямо предизвикателство и особено като тийнейджър ти се иска да избягаш от себе си и да бъдеш някой друг“, разказва Уляна, която колегите шеговито наричат Чани. Съвсем без сериозни намерения и въпреки днешните си убеждения, започва творческия си път именно от театъра. Посещава детска театрална школа в родния си град Ловеч. Благодарение на ръководителката Жени за пръв път вдишва сценичния прах на Ловешкия театър. Месец преди да отпразнува абитуриентския си бал заедно със съучениците си отново\n\n \n\n\n\n \n\nадаптирана от Стоян Георгиев специално за завършващите престижната Езикова гимназия в града на люляците.\n\n„По-късно, вече след като ме приеха в НАТФИЗ, в класа на проф. Стефан Данаилов, тогава вече осъзнах, че това между мен и актьорството си е любов“, спомня си българката с виетнамска кръв. В Академията обаче не попада от раз. За нейно щастие. Влиза на втория си опит, за да има шанса да я обучава самият Мастър. „Честно казано мислих да кандидатствам с английски и география, но в последния момент последвах вътрешния си глас“, признава Уляна. И най-големият преподавател я хвърля в най-дълбоките води с най-тежките пиеси на сцената на Народния театър. Още като студент записва името си в афиша с роли в \"Лека нощ, Патриция\" на Рози Обрешкова, \"Крал Лир\" на Явор Гърдев, \"Дон Жуан\" на Сашо Морфов, \"Госпожица Юлия\" на Лили Абаджиева. „Оказа се, че съм работила с най-големите режисьори още като студентка и съм си\n\n \n\n\n\n \n\nВладо Карамазов, Юлиян Вергов,Теодора Духовникова, Снежина Петрова, Ани Пападополу. Това са само част от тях“, разказва водещата на Спортния тотализатор.\n\n\n\n \n\nМастъра, както мило го наричат учениците му, в този период е министър на културата и рядко се появява на лекции. „Критикуваше ни много, рядко ни хвалеше, но ако го правеше, ние бяхме най-щастливите на света. Нямаше специално отношение към никого, но като единствената азиатка в класовете му, обичаше да ми измисля прякори. Наричаше ме малко виетнамче, китайче, японче, джудже“, смее се Чан.\n\nСлед НАТФИЗ се впуска в телевизионни и кинопроекти. Водила е класацията „Българските топ 100“ по bTV, “Десертът” по TV7, снимала е главна роля в сериала „Секс, лъжи & ТV“. На голям екран се появява в \"Моето мъничко нищо\" на Дочо Боджаков, \"Всичко за теб\" на Тома Вашаров. Разписва се във финалните надписи и на няколко холивудски филма, сред които касовият „Конан варварина“, където изиграва ролята на влюбена в героя на Джейсън Мамоа красавица.\n\nАнгажиментите летят един след друг, а личният й живот е като приказка. Същата онази, която започва на снимачната площадка на „Приказки за физиката“. Там се запознава със съпруга си Явор Манолов. „В началото бяхме просто колеги, излизахме на НЕсрещи, но очаквахме с нескрито нетърпение и вълнение всеки следващ снимачен ден. След три месеца, на върха на Айфеловата кула, Явор ми предложи брак и аз бях повече от сигурна, че това е мъжът. Всички ни обявиха за луди“, спомня си Уляна.\n\n\n\nЗаживяват заедно, построяват си къща в близко до София село, където гледат кучета и котки. Работят по много, но идва моментът, когато това вече не ги прави пълноценни и имат нужда от нов смисъл. За актрисата това се оказват децата. Интересното е, че без да го смятаме\n\n \n\n\n\n \n\nказва гордата майка. Покрай малките юнаци тя прави крачка назад от камерите и се отдава на семейството си, нещо нетипично за повечето й колеги. „В момента обичам да готвя и да създавам семеен и домашен уют. Имаме си къща с двор, с няколко котки, куче, което гледаме на смени с нашата кума. Страшно гушлив и любвеобилен, доскоро имахме зайче и костенурки, но вече са в животинския рай“, разказва актрисата. Покрай синовете си придобива и нови умения. Вече е супердобра на електронни игри.\n\nНо семейството за Уляна винаги е значело повече от много. Може би заради екзотичната смесица – баща й е виетнамец, а майка й – българка. Тя е родена в Ловеч и чак след като завършва гимназия, посещава азиатската държава, за да се срещне с всички роднини и братовчеди. „Във Виетнам бях само веднъж, но споменът за тази моя втора родина ми е много ясен и красив. Цветно, топло, екзотично....океан, джунгла,сладки, усмихнати хора. Имам си цяло село роднини и нямам търпение да заведа и семейството ми там. Шегуваме се с децата, че големият син прилича на виетнамче, средният на германче, а най-малкият е смесен“, усмихва се Уляна.\n\n\n\nСлед като ражда втория си син, заминава за близо две години в Германия, за да опита как е да се живее уредено и богато. Оказва се, че тяхното място не е там и се връщат. Почти от летището получава предложение за роля в чуждата хорър продукция Day of the Death. Bloodline, където играе военна, грубовата жена механик. Въпреки че е далеч от романтичната й същност, тя приема предизвикателството. Съвсем неочаквано, малко след като приключва с ролята, по време на детското парти за рождения ден на Персиан, получава обаждане от Витомир Саръиванов с покана за кастинг за водещи на тотото. Така се среща и застава на екран с Цветан Николов - заместник-директор на Народния театър, и твърди, че да раздава пари на хората я прави истински щастлива.\n\n\n \n                    ", "date": "2018.03.24", "title": "Уляна Чан - шестица от тотото"}
{"url": "http://www.monitor.bg/a/view/33494-%D0%94%D0%B5%D0%BA%D0%B0%D0%BD-%D0%B7%D0%B0-%D1%87%D0%B0%D1%81-%D0%B8%D0%BB%D0%B8-%D0%B8%D0%B7%D0%B1%D1%8F%D0%B3%D0%B0%D0%B9-%D0%BE%D1%82-%D1%81%D1%82%D0%B0%D1%8F%D1%82%D0%B0-%D0%B2-%D0%A1%D1%82%D0%BE%D0%BF%D0%B0%D0%BD%D1%81%D0%BA%D0%B8%D1%8F-%D1%84%D0%B0%D0%BA%D1%83%D0%BB%D1%82%D0%B5%D1%82-%D0%BD%D0%B0-%D0%A1%D0%A3/", "text": " Атракцията ще отвори врати за седмица от този понеделник\n                    \nКой каза, че престоят ни в университета може да се състои единствено от водене на записки по време на лекции и евентуално кафе с приятели в почивките? Времето, прекарано в учебното заведение, може да бъде освен полезно и изключително приятно, а като доказателство за това ще послужи и играта тип „Избягай от стаята“ (Escape Room), която ще се развихри на територията на Стопанския факултет към СУ „Св. Климент Охридски“. Идеята за атракцията е на бизнес клуба към университета и цели както да подобри настроението на студентите, така и да им даде основни знания за историята на сградата, в която прекарват минимум четири години от живота си\n\n\n\nще влязат там още този понеделник. Седмица по-рано пък клубът вече беше получил няколко запитвания за резервация на стаята. „Организираме събития всяка година, но този път искахме да избягаме от обичайните срещи между студентите и представителите на бизнеса, тъй като такива се правят изключително често. Вместо това целта ни беше да предоставим нещо любопитно и развлекателно на колегите си. Именно те са основният таргет на стаята, но, разбира се, ще посрещнем абсолютно всеки, който иска да се впусне в това приключение“, разкри пред „Монитор“ Теодор Сяров, един от основните идейни двигатели на проекта и председател на бизнес клуба.\n\n\n\nКато всяка игра от този вид и този Escape Room заплита интересен сюжет. Организаторите от бизнес клуба към СУ ще ви поставят в костюма на настоящия ден на Стопанския факултет, а чрез разгадаване на чудати пъзели и мистерии вашата задача ще се състои в това да съберете отделните части от план-картата на сградата. По традиция „Избягай от стаята“ е отборна игра, затова на терен ще бъдат допускани формации, състоящи се от между 4 и 6 души. Още в началото на тяхното приключение те получават писмо, с което в ролята на декан ще получат достъп до кабинета на своя предшественик за първи път от десетилетие насам. „Има много интересни моменти в самата история, участниците ще бъдат изправяни пред редица\n\n\n\nкато преминаване дори през пространство, наподобяващо тесен проход. Получихме пълна подкрепа от страна на нашия декан - доц. д-р Теодор Седларски, за което сме изключително благодарни. Именно той помогна в справянето с проблема с осветлението, който беше сред по-сериозните, които срещнахме по време на подготовката за проекта. Останалата работа по логистиката на стаята се състоеше предимно в почистване и подреждане“, уточни още Сяров.\n\nПродължителността на играта е 40 минути, а нов отбор ще влиза на всеки час, тъй като е необходимо време за подготвянето на терена за следващите участници. Таксата за прекрачването на прага на стаята е 4 лв. на човек. Атракцията ще работи единствено за седмица, като ако хората проявят интерес към нея, тя ще се завърне отново само след месец. „Ако има успех, планираме да превърнем Escape Room в ежегодно събитие, като ще се провежда веднъж през пролетта и още веднъж – евентуално през септември“, обясни Сяров.\n\n \n\n\n\n\n\n\n\nПионерите в разработването на играта в България са Dextrophobia rooms. За създаването на подобен развлекателен пункт у нас основателите черпят вдъхновение от реализиран вече такъв проект в Унгария. Прочели за веселяшкото преживяване в списание и хоп – отишли да си търсят късмета в мистериозната стая зад граница. Макар да признават, че унгарската версия на играта, чиито корени са всъщност от онлайн сайтовете, не е била сред най-добрите, те се захващат с каузата да предоставят възможност и на редовия българин да си блъска главата в загадки за забавление. Към днешна дата Dextrophobia rooms разполага с общо четири стаи, една от които се разпростира в Банско и работи единствено в рамките на зимния туристически сезон. „Името на фирмата не е свързано с жанра на играта. От декстрофобия страдат тези, които се страхуват от всичко, което се намира в тяхно дясно. Кореспондира обаче с дизайна на първата ни стая, където, като влезеш, общо взето, всичко ти се намира от тази страна. Плюс това названието ни е и един вид и игра на думи – dexterity на български означава „сръчност“, разказват Петър Костов и Мариела Левиева - двама от седмината създатели на Dextrophobia rooms.\n\nИ ако веднъж вече сте били на територията на DR, то не се свенете да посетите и останалите попълнения на „репертоара“ им.\n\n \n\n\n\n\n\n\n\nПредставяме ви Room 66, които превърнаха бившата квартира на знаменития ни актьор Георги Парцалев в пъстър център за забавление. „Втора година сме на този адрес и вече сме една от най-популярните и търсени стаи за игра в София“, доволни са идейните двигатели на развлекателния пункт. Те преобразиха целия апартамент, в който преди години Парцалев е репетирал ролите си, а днес неговите вещи са пренесени в музея на родния му град Левски.\n\nКвартирата на актьора, който завинаги ще остане в сърцето на българските киномани с ролите си във филми като „С деца на море“, не е единственото място, на което ще намерите стая под щампата на Room 66. За да изпитате удоволствието от разрешаването на загадките и пъзелите, посетете първо стаята им на „Цариградско шосе“, или иначе казано – бившия дом на Парцалев. Чак след това се отправете към второто им помещение, където ще се срещнете с още мистерии, вдъхновени от действителни събития. И за двата центъра обаче има препоръчителен родителски контрол за лица под 17 години. Малчуганите, навършили вече 13, могат да участват, но в отбора им задължително трябва да има поне един възрастен. Единствено тук пък времето ви за бягство от стаята е 66 вместо 60 минути, откъдето произлиза името на компанията.\n\n\n \n                    ", "date": "2018.03.24", "title": "Декан за час, или „избягай от стаята“ в Стопанския факултет на СУ"}
{"url": "http://www.monitor.bg/a/view/12232-15-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%BF%D1%80%D0%B8-%D1%81%D1%82%D1%80%D0%BE%D0%B3-%D1%80%D0%B5%D0%B6%D0%B8%D0%BC-%D0%B7%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%9C%D0%B0%D1%80%D1%82%D0%B8%D0%BD/", "text": "\n                    33-годишният охранител Виктор Панайотов бе признат за виновен за кървавото убийство на 22-годишния Мартин Тодоров от село Николаевка, община Вълчи дол. Престъплението беше извършено  в девненската дискотека „Акапулко“ в нощта на 28 ноември, 2015 г. Състав на Варненския окръжен съд наложи наказание 15 години лишаване от свобода при строг режим за умишленото убийство, като уважи и гражданските искове на родителите на убития младеж Тодор и Златина - по 130 000 лева за всеки от тях, като обезщетение за претърпени неимуществени вреди, в резултат на деянието, плюс законната лихва, както и направените по делото разноски по 1 800 лв. за всеки от тях. Виктор бе осъден да заплати и направените по делото разноски от 1 912,20 лв. в полза на държавата по сметка на ОД на МВР – Варна, 3 157,72 лв. по сметка на Окръжна прокуратура –Варна, 14 627лв. в полза на бюджета на съдебната власт по сметка на ВОС, както и държавна такса от 10 400 лв. върху уважения граждански иск.\n\nВиктор Панайотов бил повикан във фаталната нощ от работещия в дискотеката на девненския кв. „Повеляново“ Крум по повод спор и сбиване с 22-годишния Мартин. Той пък бил в дискотеката, заедно с приятеля си Руско Георгиев, за чиято сестра му предстояло да се ожени след няколко дни. Охранителят пристигнал на мястото и след като се осведомил накъде са поели напусналите заведението клиенти, се отправил след тях към двора на намиращата се в съседство детска градина. Там 33-годишният бияч, който е с богато криминално минало, нападнал физически здравия и силен Мартин, който успешно се отбранявал. Тогава Виктор извадил нож и започнал да му нанася множество удари, като един от тях засегнал смъртоносно сърцето, вследствие на което Мартин починал. На приятеля му Руско също бил нанесен побой. Той бил ранен с нож в бедрото, но успял да сигнализира на спешния телефон 112 за случилото се. Пристигналият медицински екип констатирал смъртта на Мартин. Делото беше внесено за разглеждане в съда през 2016 г. и бе водено под прекия контрол на главния прокурор Сотир Цацаров. Направени бяха серия съдебни експертизи и призовани над 29 вещи лица. Преди прочитане на присъдата подсъдимият Виктор се възползва от правото си на защита и последна дума, като изрази съжаление и изказа съболезнования към близките на убития от него Мартин. Той обаче заяви, че не се признава за виновен по обвинението. Каза, че през всичките години, през които е работил като охранител, е преценявал рисковете и се е опитвал да избира правилните начини за избягване на конфликти, като в същото време се е стремял винаги да бъде лоялен към работодателя си, чиито интереси е защитавал. „Съжалявам, че нещата се развиха по този начин. Готов съм да поема отговорност за действията, които реално съм извършил и очаквам от съда справедлива присъда“, бяха последните му думи пред съда. Присъда срещу Виктор Панайотов бе произнесена след повторно разглеждане на делото и промени в съдебния състав, предизвикани от промени в НПК. \n                    ", "date": "2018.03.24", "title": "15 години затвор при строг режим за убиеца на Мартин "}
{"url": "http://www.monitor.bg/a/view/66460-%D0%A5%D0%B2%D0%B0%D0%BD%D0%B0%D1%85%D0%B0-%D0%B1%D0%BE%D0%BC%D0%B1%D0%B0%D0%B4%D0%B6%D0%B8%D1%8F-%D0%BD%D0%B0-%D0%9B%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F/", "text": "\n                    Към 8 часа днес, на Аерогара - София, за полет през Истанбул за Минск пристигнал 56-годишен гръцки гражданин, Г.Т. При проверката и след справка, граничните полицаи идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви.Съобщението е на пресцентъра на МВР.\n\nИнформацията за него е подадена от бюрото в Кипър, с цел задържане и екстрадиране. Г.Т. е задържан. Чрез Националното централно бюро Интерпол-София са уведомени служителите от Интерпол-Никозия, които потвърдили издирването на лицето. Предстои процедура по екстрадирането му.\n                    ", "date": "2018.03.24", "title": "Хванаха бомбаджия на Летище София"}
{"url": "http://www.monitor.bg/a/view/82252-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0%D1%80%D0%B5%D0%B4%D0%B8-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B8-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D0%B7%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%90%D0%B5%D1%80%D0%BE%D0%B3%D0%B0%D1%80%D0%B0-%D0%A1%D0%BE%D1%84%D0%B8%D1%8F/", "text": "\n                    \nМинистър-председателят Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция“ гл. комисар Светлан Кичиков, за да му докладват за случая от 20 март т. г. на ГКПП Аерогара София. Това съобщиха от правителствената информационна служба.\n\nПремиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на ГКПП Аерогара София и да бъдат предприети адекватни мерки за реорганизацията й.\n\nГраничните полицаи, които на 20 март т.г. пропуснаха полет с 42-ма пътници от Франция на летище София, не са били на работните си места, защото \"един пушел, друг се хранел, а трети бил до тоалетна\". Това съобщи на първо четене за причините за проспания полет вътрешният министър Валентин Радев, цитиран от „24 часа”.\n\nТой каза още, че в МВР се водят вече 13 дисциплинарки срещу служителите, които били на работа тогава. 7 от тях са били екип на смяна, а останалите, на които ще се търси отговорност, са ръководни кадри.\n\nМинистърът увери, че прегрешилите ще бъдат отстранени до приключване на проверката по случая, която ще даде повече подробности за \"недопустимото действие\". На тяхно място ще бъдат назначени хора от Бургас и Варна.\n\nШефът на Гранична полиция Светлан Кичиков каза, че всички 42-ма пътници са били проверени по-късно и не е установено някой от тях да е бил издирван за тежко престъпление. Инспектирани били и багажите им.\n\nОтделно от дисциплинарките министърът е разпоредил и проверка във \"Вътрешна сигурност\", за да се изясни дали няма престъпление в постъпката на граничарите на смяна.\n\nОсвен това премиерът Бойко Борисов е разпоредил и цялостен анализ на ГКПП Аерогара София.\n\nРадев изрази надежди, че случилото се няма общо и не е провокация за срещата в понеделник между европейските лидери и Ердоган във Варна.\n\nДен преди това стана ясно, че министърът на вътрешните работи е разпоредил вътрешна проверка във връзка със случая със самолета на българска авиокомпания, който се е приземил в следобедните часове на 20 март на Летище-София и пътниците не са били проверени от служители на \"Гранична полиция. „Преди това имаше друг случай и беше назначена проверка, като аз ще проверя дали всички са наказани по веригата. В този случай не ставаше дума за самолет, а само за пропускане на един гражданин. Сега целият самолет не е бил проверен. Има проверка и чакам резултатите. Ще проверим кой е виновен, защото цялата тази ситуация е притеснителна. То един човек е опасно да премине, а представете си повече хора. Аз се радвам, че не се е стигнало до това, но това е прецедент“, каза Радев в Благоевград.\n\nНа въпрос дали министър Радев ще приеме оставката на директора на ГД “Гранична полиция“, ако той я подаде, Радев отвърна, че ще си помисли. „Аз много внимавам за кадрите в МВР, тъй като трудно набираме качествени хора. Аз като министър трудно се освобождавам от хора, които са работили в системата. Дори някой, който е предложен за уволнение- пак го проверявам. Трудно се създават хора с опит. Първо трудно се намират качествени хора , но има правила и ако някой ги е престъпил трябва да си отиде“, каза още МВР шефът.\n\n \n\n\n \n                    ", "date": "2018.03.24", "title": "Провалът на граничната полиция на столичното летище - \"един пушел, друг се хранел, а трети бил до тоалетна\" (обновена)"}
{"url": "http://www.monitor.bg/a/view/29626-%D0%91%D0%B0%D1%89%D0%B0-%D0%BD%D0%B0-%D0%B1%D0%BE%D0%BB%D0%B5%D0%BD-%D1%81%D0%B8%D0%BD-%D1%81%D0%B8-%D0%BF%D0%BE%D0%B4%D0%BF%D0%B0%D0%BB%D0%B8-%D0%BA%D1%8A%D1%89%D0%B0%D1%82%D0%B0-%D0%B8-%D1%81%D0%B5-%D0%BF%D0%BE%D0%BB%D1%8F-%D1%81-%D0%B1%D0%B5%D0%BD%D0%B7%D0%B8%D0%BD/", "text": "\n                    Баща на болен син опита да се самозапали пред огнеборци и ченгета, които пристигнали в дома му, след като бил получен сигнал, че къщата му гори. 58-годишният Добромир Горетов се полял с бензин, но едно от ченгетата му попречило да си драсне клечката и го спасило. Драмата се разиграла към 17 часа в петък в мизийското село Софрониево. Според кметицата Демира Димитрова до огнения екшън се стигнало след като социалните спрели пенсията и помощите, които получавал Добромир за сина си.\n\nДо преди месец 30-годишният Христомир живеел при баща си в Софрониено. Младежът е със забавено умствено развитие, но вместо да се грижи за него, бащата го тормозел и изпивал парите, които получава. Това накарало бившата съпруга на Добромир, когото всички в селото наричат Мирчо, да предприеме действия за извеждане на сина й от дома на безхаберния родител. Жената подала и сигнал в прокуратурата и полицията, че върху сина й е употребявано физическо насилие.\n\nВероятно с тази жалба Милчо отишъл при кметицата в петък сутринта. По думите на Димитрова, той бил пиян и заплашил, че ще се самозапали, заради документа, който носел. Но отказал да го покаже, а кметицата се опитала да го успокои. Мъжът уж се кротнал и се прибрал. Но в късния следобед подпалил дома си. След като съседите му се обадили на горещия телефон 112, че къщата му гори, на мястото пристигнали екипи на пожарната, полицията и спешната помощ. Пияният Милчо седял отвън и гледал как дома му се изпепелява. След като огнеборците загасили пламъците, униформените му казали, че ще трябва да го заведат в управлението за разпит. Тогава мъжът казал, че ще влезе вътре да си вземе личната карта, ако е оцеляла, но имал нещо друго предвид. Той грабнал шише с бензин и се полял с него. Наложило се едно от ченгетата да реагира мълниеносно и да му попречи да се самозапали.\n\nСлед екшъна кметицата Демира Димитрова е сезирала  прокуратурата за опасното поведения на Милчо. Може би ще се наложи той да бъде настанен в специализирано заведение, но това ще стане, ако съдът реши.\n                    ", "date": "2018.03.24", "title": "Баща на болен син си подпали къщата и се поля с бензин"}
{"url": "http://www.monitor.bg/a/view/58392-%D0%92-%D0%93%D0%95%D0%A0%D0%91-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D1%83%D0%B4%D0%B0%D1%80%D0%B8-%D0%B8-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BE%D1%82-%D0%91%D0%A1%D0%9F/", "text": "\n                    \n \n\nСеминар на тема \"Отворено управление, коалиция и стабилност\" събра в Поморие актива на ГЕРБ от цялата бургаска област. На форума присъстваха депутати, кметове и общински съветници от региона.\n\n\"Ще говорим за реалните политики, които предстоят през следващите месеци, стабилността, която имаме в държавата и да се подготвим за фалшивите новини и всички спекулации, които ще се правят от нашите политически опоненти в лицето на БСП. Те нямат алтернативните решения, те не могат да се похвалят с управленски решения и тяхната единствена цел е да рушат и дискредитират опонента си. Но не бива да забравяме как се развиха морските общини в бургаска област по времето на управлението на ГЕРБ\", каза минути преди началото на семинара зам.-председателят на партията Цветан Цветанов.\n\nТой допълни, че повод за организирането на форума са двата предстоящи вота през 2019-та година - европейските избори през пролетта догодина и местните през есента. Цветанов посочи още, че една от най-важните теми е кохезионната политика през новия програмен период, който стартира от 2020-та година.\n\n\"Това е доверие, изграждано с години на база видимите резултати, които сме давали. Работим да решаваме проблемите на хората в съответните избирателни райони. Поводът за днешната среща е започването на подготовката, както за европейските, така също и за местните избори. Преди 2 седмици имахме силно мероприятие в София – срещата на Комитета на регионите, където заедно с нашите кметове и председатели на общински съвети дискутирахме това, за което трябва да се подготви Европа в новия финансов програмен период. Развитието на всички български общини е свързано със солидарността, която получаваме от ЕС. Това, което ние правим, е не само да говорим за реалните проблеми, които стоят за решаване, но също така да знаем на какво може да разчита местата власт в новия програмен период, който започва 2020 година. Точно затова дискутирахме тази политика, защото знаем че след излизането на Великобритания ще се получи сериозен дефицит и невъзможност да получаваме същите пари, както досега\", коментира Цветан Цветанов.\n\nТой посочи, че в този финансов програмен период парите, за които могат да кандидатстват българските общини, са в размер на 7, 4 млрд. лева.\n\n\"Това е сериозен финансов ресурс, който няма как да дойде от данъците или бюджетите на общините или от държавата. Тук говорим само за местна власт. За да имаме добър туризъм ние се нуждаем от пречиствателни станции и това, което направихме през последните години е да работим в тази посока – да има повече възможности за почивка, повече работни места\", допълни зам.-председателят на ГЕРБ.\n\nБългария няма намерение да гони руски дипломати по повод скандала, който избухна във Великобритания, стана ясно от изказване на зам.-председателя на ГЕРБ Цветан Цветанов. \"Има единна позиция на ЕС и България, като член от европейското семейство е солидарна към нея. Това, което беше изразено от Великобритания бе възприето и подкрепено от всички велики сили, които изповядват европейските ценности. В тази посока няма какво повече да се коментира. Но дали България ще изгони руските дипломати? Когато има нарушаване на националната ни сигурност се предприемат съответните действия. Към настоящия момент обаче такива данни няма и не е необходимо да се пристъпва към подобни действия\", заяви в Поморие Цветанов по повод публикация във вестник Таймс, според която САЩ и 20 европейски държави се готвят да изгонят руски дипломати свързани с разузнавателни служби. \n\nЦветанов коментира и отношенията между коалиционните партньори в правителството. \n\n\"С обединените патриоти имаме различия, но те не са в управленската ни програма. С тях се работи много по-добре отколкото с Реформаторите, защото се  придържаме към поетите ангажименти за съвместно управление. Видяхме си слабостите с Реформаторите и се поучихме от грешките си. Затова разцепване на коалицията не стои на дневен ред\", категоричен бе Цветанов. \n\nПо повод изказването на В. Симеонов, че не е бил поканен на високата среща ЕС-Турция във Варна, защото имало опасност \"да се изпусне с нещо\", Цветанов заяви: \"Тук говорим за лидерска среща между факторите в ЕС. Това, което прави премиера Борисов се оценява високо и от Турция и от ЕС. Важното е как да стане конструктивен диалог с Турция, да не забравяме, че на нейна територия се намират около 3,5 млн. бежанци. ЕС пое ангажимент и в момента тези хора се нуждаят от интеграция, а това не може да е ангажимент само на Турция. Европа разчита на срещата във Варна, за да се възстанови диалога с Турция, но не бива да забравяме, че тя е на ниво европейски лидери\".\n\n\n \n                    ", "date": "2018.03.24", "title": "В ГЕРБ се готвят за удари и фалшиви новини от БСП"}
{"url": "http://www.monitor.bg/a/view/55682-%D0%9F%D0%B5%D1%80%D0%BD%D0%B8%D0%BA-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%B4%D1%83%D0%BF%D0%BA%D0%B8%D1%82%D0%B5-%D0%B8-%D0%BA%D0%B0%D0%BB%D1%82%D0%B0/", "text": "\n                    Лошото състояние на улиците изкара перничани на протест. Хора от два квартала от града блокираха движението по пътя от Перник за Радомир и Кюстендил в района на пътен възел \"Марина бара\", съобщава \"Дарик\".\n\nХората обясняват, че улиците \"Марина бара\" , \"Горски извор\", \"Градище\", \" Самодивска\" и \"Черковна\" са без асфалт, в кал и дупки.\n\nПо думите им от години слушат само обещания. \"Ще излизаме и ще затваряме пътя всяка събота, докато не видим багери или някаква техника, която да работи по улиците\", заканиха се недоволните и обещаха да идат и пред общината.\n\nНа протеста стана ясно, че за квартала е имало обществена поръчка и за изграждане на водопроводна мрежа, и за инфраструктурата. Те са спечелени, има фирми, но никой не работи.\n\nОще един протест със същите мотиви ще вдигне днес следобед и жители на квартал \"Рудничар\". По думите на недоволните там, заради кратерите и калта по улиците, линейки и пожарни отказват да посетят при нужда домове там.\n                    ", "date": "2018.03.24", "title": "Перник скочи срещу дупките и калта"}
{"url": "http://www.monitor.bg/a/view/33802-1100-%D0%BE%D1%80%D1%84%D0%B5%D0%B9%D1%87%D0%B5%D1%82%D0%B0-%D0%BF%D0%B5%D1%8F%D1%82-%D1%81%D0%B2%D0%B8%D1%80%D1%8F%D1%82-%D0%B8-%D1%82%D0%B0%D0%BD%D1%86%D1%83%D0%B2%D0%B0%D1%82-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5/", "text": "\n                    \n \n\n \n\nБлизо 1 100 момчета , момичета, юноши и девойки на възраст от 4 до 25 години от цялата страна се включиха в осемнадесетото издание на националния фолклорен фестивал „Орфеево изворче“, който по традиция се провежда в Стара Загора. В продължение на три дни те пеят, свирят и танцуват , като тази година са разпределени на три сцени: в народно читалище „Климент Охридски“ и в  залите на регионалния исторически музей и общинския ансамбъл „Загоре“.Извън регламента до участие бе допусната и наскоро навършилата три години бургазлийка Боряна Стоянова, която се появи в странджанска носия и изпълни песен от този край.\n\n\n\nОрганизатори на  една от най-мащабните прояви в областта на фолклора са община Стара Загора и НМФС „Орфеево изворче“с председател доц. д-р Георги Петков.\n\nФестивалът приключва в неделя с гала-концерт , посветен на Деня на Тракия – 26 март, там ще бъдат връчени и наградите, като класиралите на първите места в отделните категории певци – индивидуални изпълнители получават привилегията да участват в музикалните съревнования „Орфеони“ в смолянското село Гела през първата седмица на юни.\n\n\n\n\n \n                    ", "date": "2018.03.24", "title": "1100 орфейчета пеят, свирят и танцуват под липите     "}
