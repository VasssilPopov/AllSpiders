{"url": "https://www.monitor.bg:443/bg/a/view/arestuvat-nad-400-koli-na-den-v-sofija-temata-180552", "text": "Над 400 коли на ден се блокират със скоба в зоните за платено паркиране в София. За първите 9 месеца на годината принудително „закопчаните“ автомобили са 128 317, а за цялата 2018 г. са 152 011, сочи справка на Центъра за градска мобилност (ЦГМ), изготвена за „Монитор“. За да се справи с проблема с неправилното паркиране, през 2018 г. от общината купиха 10 нови паяка. Специализираните автомобили за преместване на неправилно паркирани коли струват 2,5 млн. лв. и са взети на лизинг за 5 години. Средства се отделиха и за автомобилите на екипите, които слагат скоби. С новите паяци в града се движат общо 18 репатрака на ЦГМ. Приходите от паркиране в зоните за 2018 г. са 13,8 млн. лв., като малко над 2 млн. от тях са от продажбата на талони за почасово платено паркиране. Останалите средства са от съобщенията през мобилните оператори. Отново гражданите предпочитат да плащат за паркиране в зоните с есемес. Във втория по-големина град у нас – Пловдив, общината разполага с четири паяка. Таксата за репатриране на неправилно паркиран автомобил, заедно с престоя му на наказателния паркинг до 20 часа след вдигането, е 60 лева. Всеки следващ час на наказателния паркинг се таксува по 1,80 лв. 366 500 лева са постъпленията от вдигнати с паяк неправилно паркирани автомобили в града под тепетата, съобщиха от кметството за „Монитор“. Сумата е натрупана от глоби на нередовни шофьори за първите 10 месеца на тази година. В сравнение със същия период на миналата година постъпленията от общинския паяк тогава са били 358 200 лева. В Бургас пък синя зона функционира от осем години, като до момента е нараснала 7 пъти. Таксите за платено паркиране в центъра бяха въведени през 2011 година за първи път и обхващаха скромен периметър от 680 паркоместа. Още на следващата година обаче и части от кварталите “Възраждане”, “Братя Миладинови”, “Лазур” и “Зорница”. В момента в синята зона има над 5000 паркоместа. От миналото лято в града бе въведена и зелена зона край Морската градина. Цената за час престой в двете е закована на 1 лев, а плащането става с есемес или с автомат за самотаксуване. Ако се окаже, че паркирането в зоните не е заплатено, то возилото на секундата се закопчава със скоби. Свалянето им струва 25 лева. Отделно от това няколко паяка следят денонощно за реда, а освобождаването на автомобил от наказателния паркинг струва между 43,20 и 62,40 лева. Средно по 50 водачи на ден отнасят санкции за неправилно или неплатено паркиране в района на зоната. В морската ни столица – Варна, репатрираните коли от паяци от началото на годината са 7416, съобщиха от ОП „Общински паркинги и синя зона“. Двата специализирани автомобила, които обслужват града, са извършили и 967 съдействия за преместване на коли, които пречат на фирмите, осъществяващи дейности по изпълнението на инфраструктурни проекти. Постъпленията от дейността на паяците само за 9-те месеца на годината са около 300 хиляди лева, а досега събраните в бюджета суми достигат 360 000 лева. Още толкова са постъпленията и от синя зона, като събраните средства се използват за рехабилитация на уличните платна и облагородяване на кварталите. както и въвеждане на денонощен режим на работа на паяците. За синя зона бяха закупени нови 18 лекотоварни електроавтомобила за над 1 млн. лв., с които инспекторите да контролират паркирането в града. Два паяка има във Велико Търново, които вдигат неправилно паркираните и създаващи опасност за движението автомобили. Те прибират дневно средно по около 30-40 коли. Според информацията от общинското предприятие \"Организация на движението. Паркинги и гаражи\" миналата година печалбата от паяците е била 55 хил. лв. Таксата за освобождаване на вдигната кола е 42 лв., а ако автомобилът вече е отнесен на наказателния паркинг, там се начислява и по 2 лв. на час за престоя му. Репатриращият автомобил в Добрич е един. Той работи от 21 януари тази година. Прибирането на неправилно паркираните автомобили на територията на целия град се осъществява от звено „Синя зона” към общинското предприятие „Паркинги и пазари“. Екипът, който извършва репатрирането, се състои от касиер – паркинг, кранист и полицай, а наказателният паркинг се обслужва от 5-ма касиери – паркинг. От началото на дейността на паяка до настоящия момент са репатрирани 580 автомобила. Глобата, съгласно общинската наредба за организацията, безопасността на движението и дисциплината на водачите на превозни средства и пешеходците, е 50 лв. Интересното е, че в града на липите през 2017 г. глобата за откарване на кола на наказателен паркинг бе намалена драстично от 60 на 30 лв. Поради финансови причини фирмата от Пловдив, която е била ангажирана да извършва тази дейност, едностранно прекрати договора си с общината, припомнят от администрацията. По данни на отдела за опазване на обществения ред и управление на кризи през 2016 година паякът е вдигнал 4449 паркирани в зелената зона автомобила, като в 1527 от случаите проблемът е бил решен на място. Следващата 2017 година обработените автомобили са били 3581, собствениците на 1402 са предпочели да платят глобата от 15 лв. преди репатраторът да е потеглил. Сходни са данните и за 2018-а година, а до края на септември откараните от паяка са достигнали 2234 бройки.", "date": "2019.11.11", "title": "Арестуват над 400 коли на ден в София (ТЕМАТА)"}
{"url": "https://www.monitor.bg:443/bg/a/view/bg-pechalba-180553", "text": "Всеизвестен факт е, че разбиранията за търговия и печалба в България са изкривени като сварен макарон. И правилото важи за почти всяка обществена услуга, без значение дали я предлага частник или държавата и дали заплащаш за нея кеш, чрез осигуровки, данъци и т.н. Традицията у нас повелява ден година да храни, а законът за БГ печалбарството е суров и се спазва безотказно. Отиваш на море, ала не можеш да стигнеш до морето, понеже някой си е спуснал бариера и ти иска 20 лв., за да я вдигне. А ако все пак се добереш до плажа, получаваш билет за последния ред на спектакъла, в случай че не се бръкнеш още двайсетачка за чадър. После сядаш на по бира и картофки, а пък плащаш двойно уиски ли порция цаца отгоре, естествено „случайно“ попаднали в сметката. За капак стаята в хотела няма нищо общо със снимката в интернет. Викаш управителя, а той вдига рамене, но понеже не отстъпваш и започваш да го плашиш с КЗП, БАБХ, здравното и още шест министерства, накрая се предава и излиза с оферта - плащаш само три нощувки и ти връщат личната карта, да си тръгнеш по живо, по здраво. Да ти се отще и ваканцията пуста! Качваш се на колата и отпрашваш обратно, а на печалбарите хич не им пука ще се върнеш ли отново, нали са ти поопразнили джобовете. Все някъде по пътя пък ще чуеш и прословутото: „И к`во праим ся?“. Ала все още не си поолекнал достатъчно, за да се отскубнеш от капана. С други думи, ако някой си е помислил, че спектакълът свършва тук, или че автор на сценария е една баба в трамвая, а не споделям горчивия си опит, много се е излъгал. Та да се върнем на „хепиенда“. Който си има кола, трябва и място за паркиране да й намери. Пред блока обаче ни едно свободно място. А колата не се побира в асансьора, не можеш да си я занесеш вкъщи. Лоша работа, ситуацията е патова. Щеш, не щеш качваш я на тротоара и се кръстиш онези от общината да си пият кафето до 9 часа на другия ден, та да се разминеш с фиша. Още по зле стоят нещата, ако трябва да се намърдаш например някъде в центъра на София. Да си намериш място в сърцето на столицата е мисия невъзможна. Някой ще каже: „Е, той градът не е мислен за толкова много хора!“. Е, той и Манхатън не е пораснал в последните 100 години навътре в океана, но само преди три месеца видях как там многоетажните паркинги на платформи не са останали само на хартия. И ако все пак си намериш място в платените зони за паркиране на родната столица, да не си отдъхваш, понеже като нищо ще се сблъскаш с поредния некоректен „търговец“. И пак ще вметна, разказвам от първо лице. Нямам нищо против платения престой в центъра, има го във всяка развита европейска столица. Би следвало да свали хората от колите, да отпуши трафика, да прочисти дробовете им. Общината пък да печели допълнително от билетчета за метрото и трамвая и София да расте, но да не старее. Но имам против толерансът при платения престой също като многоетажните паркинги да остава само на думи. Последният пример за това е от преди няколко дни, когато пред работното ми място служител в жълта жилетка сякаш се е подпирал на колата ми с вперен в талона на таблото соколски поглед, отмервайки секундите преди времето ми да изтече. Няма как да е иначе, щом пуснах два SMS-a едва пет минути по-късно, а скобата вече беше щракнала. Да не говорим, че системата първоначално прие напразно моето разплащане, а секунди по-късно получих „честитката“ за още 30 лв. Коректността спрямо клиента е правило номер 1 в развитите икономики. За това, ако ще ги гоним европейците и американците, добре би било да се замислим върху него, така че лъскавата хотелска стая да не я гледаме само на снимка в нета, а толерансът, за да стигнеш до колата си или да пуснеш SMS-a за Синя зона, да не остава само на думи. Иначе и със скоба, и без скоба все ще си боксуваме.", "date": "2019.11.11", "title": "БГ печалба"}
{"url": "https://www.monitor.bg:443/bg/a/view/bum-na-zarazeni-s-hepatit-v-simeonovgrad-180546", "text": "15 случая на хепатит са регистрирани в община Симеоновград, съобщава БНР. Повечето от заболелите са деца, които учат в местното училище. Всички са настанени в инфекциозното отделение в Хасково. От Регионалната здравна инспекция в Хасково смятат, че най-вероятно става въпрос за епидемичен взрив от хепатит А. Те посочват, че две от заболелите деца са брат и сестра, а двама от възрастните са семейство. Има и случай на хепатит Е. За последните случаи все още се очаква лабораторно потвърждение.", "date": "2019.11.11", "title": "Бум на заразени с хепатит в Симеоновград"}
{"url": "https://www.monitor.bg:443/bg/a/view/dogodina-otpuskat-114-mln-evro-za-11-merki-po-selskata-programa-180555", "text": "Догодина ще започнат приеми по 11 мерки и подмерки от Програмата за развитие на селските райони (ПРСР) 2014-2020 г. с бюджет близо 114 млн. евро. Това стана ясно по време на заседание на Комитета за наблюдение на ПРСР 2014-2020 г., съобщи пресцентърът на Министерството на земеделието, храните и горите. Управляващият орган представи на заинтересованите страни предложение за изменение на ПРСР. То включва преразпределение на средства във връзка с рамката за изпълнение и предложение за прехвърляне на средства от нестартирали мерки. По време на заседанието беше прието да бъдат преразпределени 77 млн. евро от Европейския земеделски фонд за развитие на селските райони (ЕЗФРСР) към подмярка 6.1 „Стартова помощ за млади земеделски производители“, мярка 11 „Биологично земеделие“ и подмярка 4.1 „Инвестиции в земеделски стопанства“. Преразпределението на средства има за цел да помогне за ефективното разходване на средства в заключителния етап на изпълнение на ПРСР. Управляващият орган на програмата одобри и прехвърляне на допълнителни средства в размер на 70 млн. евро от незапочнати мерки и подмерки. Ще се предостави възможност на малките свиневъдни, птицевъдни, козевъдни и овцевъдни стопанства да преодолеят неблагоприятните икономически последици. Чрез осигурената подкрепа те ще могат да запазят конкурентните си предимства спрямо по-големите земеделски стопанства, в условията на модернизирани животновъдни обекти с повишена превенция от епизоотии. През 2020 г. за първи път ще започне и подмярка 8.1 „Залесяване и поддръжка“. По нея ще се подпомагат дейности за залесяване и създаване на горски масиви чрез почвоподготовка, закупуване на залесителен материал, ограждане на залесените територии и др., като ще се насърчи и създаването на медоносни видове.", "date": "2019.11.11", "title": "Догодина отпускат 114 млн. евро за 11 мерки по селската програма"}
{"url": "https://www.monitor.bg:443/bg/a/view/uchastnichka-vyv-fermata-napuska-myja-si-180510", "text": "Тежък емоционален трус удари една от участничките във „Фермата“ и трогна останалите състезатели в шоуто. Потоци от сълзи и интимни признания предизвикаха масов катарзис в шоуто. Кутията на Пандора отвори Красимира, която се чувства потисната във връзката си. Зеленооката красавица от години е издържана от партньора си, но е недоволна от ролята си на майка и домакиня. Сега обаче тя е готова да зареже бащата на малкия си син и напълно да промени живота си. „Живях на сухо и спокойно, обгрижена и защитена, замитах проблемите си под килима и криех истинските си чувства. Но животът е един и никога не е късно да го вземеш в ръце. Искам да съм щастлива, да греша, да падам, да ставам, да рискувам, а най-вече да усещам. Ако сега скоча и си счупя главата поне ще знам, че съм пробвала“, обърна се Красимира към близките си и в частност към бащата на сина си навръх 31-ия си рожден ден. „Знам, че много хора ще ги заболи, а не го заслужават. Разберете ме и ми простете, просто веднъж помислих и за себе си“, допълни тя, ридаейки безутешно. Искреното й признание, направено и пред всички участници във „Фермата“, предизвика бурни реакции. Повечето състезатели не успяха да скрият емоциите си. Съпричастни, жените се разплакаха и поздравиха Красимира за смелостта да каже истината за семейния си живот. Мъжете, от своя страна, разкриха сърцата си. Причинил съм толкова болка и на другите, и на себе си“, сподели с навлажнени очи автомонтьорът Краси, който се слави като сваляч №1 в шоуто.", "date": "2019.11.11", "title": "Участничка във \"Фермата\" напуска мъжа си "}
{"url": "https://www.monitor.bg:443/bg/a/view/novi-pravila-42-chasa-kormuvane-i-shofirane-prez-noshtta-180556", "text": "Новите правила за кандидат-шофьорите вече са готови и съгласувани между институциите. Часовете за кормуване се увеличават от 31 на 42, съобщи бТВ. За първи път се предвижда нощно шофиране, за да знаят водачите как се пускат фарове, както и кормуване в силен трафик, на магистрала и в мъгла. Не се въвежда обаче задължението за кормуване на полигон. Селфито между курсист и инструктор е безсмислено, но всички останали мерки ще са положителни, смята Ивелин, който е в средата на обучението си. Селфито ще става след сдвояване на двата смартфона чрез специалното мобилно приложение. Снимките ще доведат до отлив на инструктори, предупреждават от Съюза на преподавателите по авто-мото подготовка. Според тях тази мярка ги третира като престъпници. От съюза прогнозират, че не е изключено още следващия месец да има протести на инструктори. На противоположното мнение са в Асоциацията за квалификация на автомобилистите. Позицията на държавата пък е, че трябва да има гаранция за добросъвестното провеждане на часовете. В историята отиват т.нар. картони, в които се отбелязваше колко часове на пътя е преминал кандидатът за книжка. Те стават електронни. Предстоят и промени в методиката за провеждане на изпитите за книжка. Те обаче трябва да бъдат утвърдени от Министерството на транспорта, а това се очаква да се случи до няколко месеца.", "date": "2019.11.11", "title": "Нови правила: 42 часа кормуване и шофиране през нощта "}
{"url": "https://www.monitor.bg:443/bg/a/view/na-oshte-8-dyrjavni-jazovira-razreshavat-lubitelskija-ribolov-180554", "text": "Още осем язовира ще бъде разрешено практикуването на любителски риболов извън санитарно-охранителните им зони. Това пише в предложение за изменение на наредба от 2008 г. за ползването на държавните язовири и правилата за извършване на стопански, любителски риболов и аквакултури в такива обекти. Добавените съоръжения са „Батак“, „Белмекен“, „Въча“, „Калин“, „Кричим“, „Пловдивци“, „Среченска бара“ и „Чаира“. В документа се предлага списъкът с язовирите с основно предназначение за питейно-битово водоснабдяване на бъде увеличен от записаните сега 18 на 24. От увеличената бройка - „Боровица“, в област Кърджали, „Камчия“, в Бургаско и „Хр. Смирненски“ (Янтра) - над Габрово. От новия списък на водоснабдителните изкуствени езера е отпаднал яз. „Цонево“, но за него е записано да остане в сила разрешението за любителски риболов. Предлага се същият режим на ползване да бъде въведен и за яз. „Ясна поляна“ в област Бургас, за който по сега действащата наредба любителският риболов е забранен. От общо 215 язовира в новия списък за 77 се предлага да има възможност за любителски риболов. Останалите ще се предназначени за отглеждане на риба и други аквакултури. В мотивите към проекта на наредба, относно няколко определени язовира: „40-те извора“, „Брягово“, „Каменец“, „Мандра“, „Овча могила“, „Пампорово“, „Стойковци“, „Телиш-2“, и „Шишманов вал“ е предвидена промяна в рибностопанско отношение и те от водоеми за любителски риболов стават за отглеждане на аквакултури. Основна причина за промяната е съществуващото към момента ограничение по силата на Закона за рибарство и аквакултури. Посочените норми предвиждат, че в язовирите - държавна собственост, определени за любителски риболов, производство на риба може да става само в мрежени клетки (садки) и в други плаващи на повърхността на водата и потопяеми съоръжения. По този начин се поставя ограничение за свободното отглеждане на риба в тези водоеми. Предлага се още към протокола за зарибяване на водоемите задължително се прилага ветеринарномедицинско свидетелство, удостоверяващо здравословното състояние на зарибителния материал и копие от документ удостоверяващ произхода на зарибителния материал. Когато зарибяването е с есетрови риби, се изисква и генетичен сертификат. В проекта за изменение на нормативния документ за първи път се предлага и дефиниция на „Зона за аквакултури“ и „Аварийна зона“. С редакцията на наредбата се предлага още шамандурите прикрепени към пасивните риболовни уреди да съдържат обозначение на буквите и цифрите на външната маркировка на риболовния кораб, към който принадлежат. Те трябва да са обозначени на възможно най-високо равнище над водата, така че да се виждат ясно и да бъдат в цвят, контрастиращ с повърхността, на която са обозначени, да бъдат заличавани, изменяни или да бъдат оставени да станат нечетливи. Едно от предложенията е в периода на забраната за улов на калкан в икономическата ни зона в Черно море да не се разрешава и уловът на други дънни видове като морска котка и морска лисица.", "date": "2019.11.11", "title": "На още 8 държавни язовира разрешават любителския риболов"}
{"url": "https://www.monitor.bg:443/bg/a/view/stojcho-mladenov-e-trenior-nomer-1-na-kazahstan-180542", "text": "Стойчо Младенов бе избран за треньор номер 1 на Казахстан за 2019 година. Родният специалист триумфира с купата на страната начело на „Кайсар“. Младенов постигна успеха с отбор, който има сравнително скромни възможности и традиции. Те нямаха трофей от 20 години, преди да стигнат до купата през октомври. За Младенов това е трети подобен приз в чужбина. През 2009 г. е треньор номер едно на турнира за купата на Персийския залив, която печели с „Ал Ахли“ през 2009 г., а през 2010 г. е избран за номер 1 на сезона в Египет с ЕНППИ.  Междувременно Младенов е преподписал договора си с „Кайсар“ за една година. Това заяви екзекуторът на „Ливърпул“ след церемонията по награждаването. Така се отхвърлят спекулациите, че може в близко бъдеще да се завърне начело на ЦСКА. Призът за №1 в Казахстан е печелен и от друг българин - Станимир Стоилов, който спечели четири титли с „Астана“ в периода.", "date": "2019.11.11", "title": "Стойчо Младенов е треньор номер 1 на Казахстан "}
{"url": "https://www.monitor.bg:443/bg/a/view/lubov-lubov-lubov-ot-beatles-do-brekzit-180538", "text": "Проф. Красимир Спасов отново посяга към една своя любима и вероятно много лична тема: разкрепостяващият бунт на младите през 60-те и неговото постепенно „спихване“ с годините и смяната на поколенията. След като преди 8 сезона именитият режисьор напълни Арденската гора от Шекспировата комедия „Както ви харесва“ с хипита, които след кратката еуфория на свободния живот се върнаха към охолното битие на своите родители, сега, пак в театър „Българска армия“, той разглежда тези проблеми още по-безкомпромисно чрез един съвременен текст: „Love,Love,Love” на нашумелия, едва 39-годишен британски драматург Майк Бартлет. За ролите професорът се е спрял на съвсем млади актьори. Симеон Дамянов и Ели Колева се превъплъщават доста успешно в своите герои Кенет и Сандра от късното им тийнейджърство до предела на старостта. Бернарда Береану и Тигран Торосян са техните пораснали деца, а Асен Кобиларов е Хенри – по-големият и по-улегнал брат на Кен. Комедийната драма „Любов, любов, любов“ е всъщност която чрез чувствата на персонажите говори за настроенията в обществото. Тя започва в забележителната 1967-а, предшестваща студентските вълнения, революционизирали и променили света – вероятно не е случайност, че Кенет и Сандра са студенти в Оксфорд. Започва с музиката на „Бийтълс“, марихуаната, отхвърлянето на родителския авторитет, либералния сексуален живот, разговори за войната във Виетнам – но без политика и резоньорство, а с онова, което е в заглавието и сърцевината на спектакъла. Който в последната си част неминуемо стига до драмата на днешното поколение – наследниците на „децата на цветята“. За разлика от своите родители – самоуверени, енергични и достатъчно преуспели в социалната надпревара, те са изпълнени с фобии, депресирани, невиждащи смисъл, взрени в телефоните си, недоволни и уплашени от живота. Те са първото поколение в най-новата история на Запада (и не само), което е и разчита на тяхната помощ – факт! Днес всички имат много по-малко от това, което са имали родителите им на същата възраст. А Брекзит все още е само далечно предчувствие (пиесата е от 2010 г.). Къде са сбъркали хората от 60-те, съучастници в духовното разкрепостяване и икономическия бум? „Вашето велико бунтовно време?! Какво самодоволно шибано самочувствие. Вие не сте променяли света, купували сте го... Какви позиции сте имали? Мир? Любов? Дрън-дрън! Нищо друго, освен да можете да правите каквото си искате“, ще ги обвинят обременените им деца. Но това няма да ги разклати... „Една пиеса за взаимоотношенията между деца и родители и това как те се променят, подобно на музиката, модата, идеалите през епохите..., докато само едно нещо никога не се променя – любовта”, категоричен е режисьорът проф. Красимир Спасов.  ", "date": "2019.11.11", "title": "„Любов, любов, любов“ от Beatles до Брекзит"}
{"url": "https://www.monitor.bg:443/bg/a/view/kapitanyt-na-cska-smeni-nedjalkov-v-nacionalnija-180541", "text": "Защитникът на ЦСКА Петър Занев бе повикан в състава на България за приятелския двубой с Парагвай и европейската квалификация с Чехия. Националният селекционер Георги Дерменджиев трябваше да прави промени в състава заради травмата на Антон Недялков от „Лудогорец“. Занев е сред най-опитните играчи в родния елит, а подобно на Недялков, може да бъде използван в центъра на отбраната, освен на титулярната си позиция като ляв защитник. Занев има 41 мача с националната фланелка, като от настоящия състав единствено капитанът Ивелин Попов има повече двубои от него. От вчера националите са на лагер на базата в “Бояна”. България посреща Парагвай в приятелска среща на 14 ноември от 19 часа, а три дни по-късно в София гостува и Чехия в последен двубой от квалификациите за Евро 2020. Двата мача ще са дебют за Георги Дерменджиев, а и генерална репетиция преди плейофите от Лига на нациите, на които тимът ни по всяка вероятност ще участва. Междувременно навръх 23-ия си рожден ден Кирил Десподов зарадва деца на базата на националния тим. Футболист №1 на България за 2018-а продължи започнатата от Ивелин Попов традиция да подарява толкова топки, колкото журналисти са участвали в анкетата за футболист на годината. Този път бройката бе 118, а Десподов се срещна с деца от трите български клуба, през които е преминал в кариерата си. Това са „Перун“ от родния му град Кресна, „Литекс“ и ЦСКА. \"Това нещо го правя от сърце. Това е най-малкото, което мога да направя, за да се отблагодаря на тези отбори, които са ми помогнали и са ми дали много. Надявам се тези млади таланти да надминат мен и не само мен. Пожелавам им да тренират здраво. Най-важното за един футболист е да има самочувствие\", разкри Десподов пред бъдещите родни звезди. В последните седмици той прави фурор с екипа на австрийския си тим „Щурм“ (Грац). Десподов потвърди слуховете, че е предложил на Нестор Ел Маестро да вземат Николай Бодуров в „Щурм“. \"Ще се радвам, ако дойде при нас, защото ще помогне много на отбора. Ще видим, дано се случи. Да, шегувахме се с Нестор, че трябва да го вземем при нас, след като има проблеми в ЦСКА. Той е уникален играч и заслужава да играе на високо ниво\", заяви Десподов.", "date": "2019.11.11", "title": "Капитанът на ЦСКА смени Недялков в националния"}
{"url": "https://www.monitor.bg:443/bg/a/view/prof-svetlozar-igov-s-nagrada-peroto-za-cjalosten-prinos-180547", "text": "„Не многото писатели правят литературата, а достатъчното добри писатели. Радостен съм, че Литературен клуб „Перото“ продължава традицията си на стабилност да подкрепя литературата и нейните автори и преводачи“. С тези думи големият български литературен историк, критик, поет, писател и преводач проф. д.ф.н. Светлозар Игов прие наградата за цялостен принос за 2019 г. на Литературен клуб „Перото“. Наградата му бе връчена от Венцислав Велев – директор на дирекция „Нематериално културно наследство“ към Министерство на културата, който поздрави всички автори, издатели и четящи хора от името на министър Банов. Наградата „Перото“ в категория „Детска литература“ отиде при Марин Трошанов и Петър Станимиров и книгата „Роботът Чапек на планетата с трите слънца. Книга първа. Роботски приключения”. В категорията „Поезия“ отличие взе Цочо Бояджиев за „Книга на разкаянията и утешенията“. За чудесния си превод от български на датски език на „И други истории“ и „И всичко стана луна“ от Георги Господинов приз в категория „Превод“ получи Хеле Далгор, а Елена Алексиева заслужено грабна наградата в категория „Проза“ за романа си „Свети вълк“. Тя пожела на себе си и всички свои колеги литературата, която се пише и която вече е написана, да получи повече преводи. „Глиненият цар“ на Добромир Байчев стана победител в категорията „Дебют“.  Статуетките, които получиха всички наградени, са дело на скулптора проф. Емил Попов. „Книгите винаги са били част от нашия живот и се радвам, че НДК е един от двигателите на книжните процеси“, каза председателят на Съвета на директорите на НДК – Борислав Велков, който благодари на всички пишещи и четящи хора за всеотдайността.", "date": "2019.11.11", "title": "Проф. Светлозар Игов с награда „Перото“ за цялостен принос "}
{"url": "https://www.monitor.bg:443/bg/a/view/porshe-izletja-ot-pytja-i-se-vrjaza-vyv-vtorija-etaj-na-sgrada-video-180544", "text": "„Порше“ излетя от пътя и се заби във втория етаж на офис в Ню Джърси, убивайки шофьора и спътника му, съобщи The Sun. Сигналът за катастрофата е подаден около 6.30 часа местно време в неделя. Колата се движела с висока скорост по \"Хупър Авеню\", когато 22-годишният шофьор Брейдън Де Мартин изгубил контрол. Поршето се ударило в мантинелата, след което буквално \"излетяло\" от пътя и се забило във втория етаж на близката сграда. Жертвите са 22-годишният шофьор Брейдън Де Мартин и спътникът му Даниел Фоли на 23-години. Офисите на втория етаж, в които се е врязалa колата, принадлежат на фирмата Exit Realty Elite, съобщиха от полицията. Исак Кесерман, собственикът на сградата, каза пред репортери, че в момента на катастрофата никой не е бил вътре. ", "date": "2019.11.11", "title": "\"Порше\" излетя от пътя и се вряза  във втория етаж на сграда (ВИДЕО)"}
{"url": "https://www.monitor.bg:443/bg/a/view/vdigame-nauchna-laboratorija-na-antarktida-180539", "text": "Първата група от поредната българска експедиция ще тръгне към Антарктида на 13 ноември. „Ще пътуваме с бразилския военен научноизследователски кораб от Пунта Аренас. Това ще бъдат 11 души, 10 души логистици, които ще открият полярната база за новия сезон. Също и един геолог“, заяви Христо Пимпирев пред БНТ. Проф. Пимпирев добави, че е горд от факта, че полярната програма продължава. „Отиваме със самочувствието на полярна нация“, коментира той. Тази година в българската база на Ледения континент ще започне изграждането на модерна лаборатория за научни изследвания, в която българските учени на място ще могат да правят своите изследвания. Според проф. Пимпирев това ще бъде едно голямо постижение на българската група и на България и ясно ще покаже, че страната ни ще продължава да бъде сред най-развитите държави, които изследват загадките на Антарктика. Той подчерта, че експедициите са неотменна част от националната програма за полярни изследвания всяка година. Президентът Румен Радев връчи днес националния флаг на 28-ата българска антарктическа експедиция. Проф. Пимпирев благодари на президентската институция, която вече четвърт век подкрепя дейността на българските антарктици.  ", "date": "2019.11.11", "title": "Вдигаме научна лаборатория на Антарктида "}
{"url": "https://www.monitor.bg:443/bg/a/view/mladen-marinov-signalite-na-mestnite-izbori-tazi-godina-bjaha-po-malko-ot-2015-a-180543", "text": "Анализът, който направихме след изборите, показва, че сигналите за купуване на гласове не са повече от тези през 2015 година. Това каза пред министърът на вътрешните работи Младен Маринов. По думите му на изборите тази година техният брой е 1 500 – 1 600, а през 2015 година са били 2 500. „Досъдебните производства тази година са по-малко от тези, които имахме на миналите избори за местна власт“, каза още Маринов, цитиран от „Фокус“. Той добави, че според последните данни на тези избори броят им е 102 срещу 127 на предходните. „Така, че като анализ и съпоставка не може да кажем, че тези избори са по-проблемни. Имаше много емоция, много сигнали, които са във фокуса на обществото. Всеки един от тях дава своето отражение“, коментира Маринов. Той отбеляза, че сигнали е имало от всички и срещу всички политически партии, които са участвали в изборите. „Някои от сигналите бяха по-конкретни – с посочени имена, места, автомобили, а други не толкова. По всички тях се работи. Всички са докладвани на Прокуратурата. Извършени са съответните действия“, отбеляза министър Маринов. Той посочи, че единственият показател, който е бил по-висок на тези избори е за издадените предупредителни протоколи. „След като бъде проверен сигнала и няма достатъчно данни за извършено престъпление, ние съставяме предупредителен протокол. Местните избори винаги са свързани с много емоции. На места борбата е дори за един глас“, уточни министър Маринов.", "date": "2019.11.11", "title": "Младен Маринов: Сигналите на местните избори тази година бяха по-малко от 2015-а "}
{"url": "https://www.monitor.bg:443/bg/a/view/dvojka-majmuni-nosjat-drehi-i-hodjat-na-restorant-video-180551", "text": "Две маймуни в Малайзия живеят заедно като женена двойка, ходят на ресторант и спят в човешко легло, разказва Дейли Стар. Мъжкият Джей Кей и женската Шаки живеят в Куала Лумпур със своя собственик и спасител на животни Джамил Исмаил, където се ползват от всички привилегии на домашния живот. Двата макака често се снимат, облечени в човешки дрехи и се извеждат, за да се насладят на обичайни срещи за вечеря заедно, много от които са забавление за минувачите. Джамил, който е специализиран в спасяването на котки, е спасил и двете вече опитомени маймуни от живот в клетка. „И двамата са с мен вече девет години“, споделя той. Но да накара маймуните да се приспособят към живота на семейна двойка не е било лесно и е отнело време, за да свикнат със съвременния живот на едно нормално човешко домакинство. Джамил казва: \"Докато това стана, аз наистина имах големи главоболия. Приличаха на деца, но 10 пъти по-лошо от това. Цялата ми къща беше разрушена. Всичко в нея беше наопаки. Всичко в хладилника се изваждаше. Имах аквариум, но рибите за малко щяха да умрат без вода на пода. Но това траеше само от три до четири години, след това станаха послушни.\" Що се отнася до тези, които казват, че обличането на маймуни като хора е жестоко Джамил казва, че го прави, така че хората да ги уважават повече. \"Когато хората са ядосани и ругаят някой, винаги го наричат маймуна или прасе. Защо трябва да казват това?\", пита Джамил. „Така ги обличам, защото не искам хората да ги разглеждат като същества от най-нисък клас в света. \"Не искам хората да се отнасят към маймуните като към човешки същества, въпреки че много от тях го правят, но поне да ги уважават, макар и да са животни.\" Освен че ги оставя да гледат телевизия, да сърфират в интернет, да ходят на екскурзии из забележителности и да спят заедно в подобно на човешко легло, Джамил сменя дрехите и чаршафите им всеки ден. Тези сладки космати същества може да изглеждат безобидни, но могат да бъдат и агресивни и да пренасят смъртоносни заболявания като бяс и херпес. Известно е, че макаците в дивата природа са отявлени крадци и дори могат да се събират на групи и да бъдат агресивни към хората. За техните разрушителни инстинкти дори е известно, че прогонват хората от техните собствени домове. В Индия, където маймуните се смятат за свещени, уличните банди от малки примати са превзели жилищните помещения на манастир, подтиквайки благотворителна организация да се моли за помощ за поставяне на решетки на прозорците. В Тайланд макаците са известни с това, че тероризират и крадат храна и дори бира от туристи, разположили се на пясъчни райски острови, за да търсят спокойствие. ", "date": "2019.11.11", "title": "Двойка маймуни носят дрехи и ходят на ресторант (ВИДЕО)"}
{"url": "https://www.monitor.bg:443/bg/a/view/kpiha-s-kapachki-novo-rodilno-leglo-v-dobrich-180550", "text": "Доброволци купиха с над пет тона пластмасови капачки и жълти стотинки ново родилно легло за отделението по акушерство и гинекология в многопрофилната болница за активно лечение в Добрич. Кампанията \"Капачки за благотворителност - МБАЛ-Добрич\" събира средствата в продължение на година, съобщи Димитрина Младенова пред БТА. Благотворителната кампания е минала под знака все повече млади жени да раждат в Добрич, а не в болниците на други градове. Новата придобивка ще осигури повече комфорт за жените при раждане, както и ще улеснява лекарите и акушерките. Родилното легло е поредното дарение за отделението от кампанията, която през миналата година е осигурила и нов пациентски монитор. От началото на 2019-а в болницата в Добрич са изплакали 765 новородени, като темпът на раждаемост се запазва като през миналата година, съобщи д-р Ивайло Петев.", "date": "2019.11.11", "title": "Купиха с капачки ново родилно легло в Добрич "}
{"url": "https://www.monitor.bg:443/bg/a/view/vss-preglasuva-izbora-na-obvinitel-1-v-chetvyrtyk-obzor-180532", "text": "Пленумът на Висшия съдебен съвет ще прегласува в четвъртък (14 ноември) кандидатурата на Иван Гешев за главен прокурор. Това става ясно от дневния ред на насроченото за тази дата заседание на Пленума на ВСС по разпореждане на правосъдния министър Данаил Кирилов. Гешев бе избран за главен прокурор на 24 октомври 2019 г., като тогава след десетчасово заседание кадровиците на Темида подкрепиха кандидатурата му с 20 гласа \"за\" и 4 \"против\". Две седмици след като ВСС изпрати до президента предложението си назначаване на Гешев за главен прокурор Румен Радев обяви, че отказва да подпише указа, и върна процедурата във ВСС. По тази причина съветът насрочи за четвъртък второ гласуване на кандидатурата му, на което той се нуждае от 17 гласа, за да бъде избран за главен прокурор на мястото на Сотир Цацаров след изтичането на мандата му догодина. Междувременно настоящият главен прокурор Сотир Цацаров обяви пред журналисти в понеделник, че Цацаров допълни още, че предварителен дебат по мотивите не може да има според конституцията и закона, а трябва директно да се прегласува. Той също така коментира и решението на президента Румен Радев да не подпише указа, като подчерта, че не трябва да се говори за политически натиск или да се търси тъмен подтекст. „Той е президент и конституцията му дава тези права, не изисква от него дори да мотивира връщането на кандидатурата. Чест му прави, че той го направи – дали го приемам или не, това е отделен въпрос“, обясни той. Цацаров също така допълни, че не изключва да има изненади по време на гласуването, но подчерта, че той отново ще подкрепи заместника си за поста. „Очаквам президентът да не протака действията си след повторното гласуване за избор на главен прокурор в четвъртък, както е доказал досега“, посочи той. Темата бе коментирана и от самия Гешев, който заедно с вътрешния министър Младен Маринов и министъра на образованието и науката Красимир Вълчев посетиха Благоевград, за да участват в националната научно-практическа конференция на тема \"Системно-структурни подходи за подобряване на противодействието срещу корупционни престъпления в Република България\", организирана от ЮЗУ \"Н. Рилски\". „В резултат на работата ми през последните години по противодействие на престъпността и че засегнахме много сериозни икономически интереси за милиарди. Търси се някаква възможност да се провали процедурата и кандидатът в нея“, заяви Гешев по повод организираните протести срещу избора и назначаването му. \"Бяха повдигнати обвинения на хора, които вие, журналистите, наричате олигарси, някои от тях още са в ареста. КПКОНПИ замрази сериозни икономически активи, което засегна сериозно финансови, политически, икономически и всякакви други интереси на тези кръгове, затова изборът ми е труден“, каза още Гешев. Според него малък кръг от хора се страхуват от закона, главно тези, които нямат практиката да го спазват. Президентът не е сред тях, Иван Гешев му благодари, че е упражнил законовите си правомощия и е изложил мотиви за отказа си. \"Няма какво да ме притеснява за четвъртък, на 10-часовото изслушване стана ясно, че няма от какво да се притеснявам, защото всеки български гражданин може да си изгради впечатление за мен, за работата ми, за концепциите ми. С такова живо предаване не се провежда процедура в нито една страна от Европейския съюз“, посочи още Иван Гешев.", "date": "2019.11.11", "title": "ВСС прегласува избора на обвинител №1 в четвъртък (ОБЗОР)"}
{"url": "https://www.monitor.bg:443/bg/a/view/shefyt-na-marvel-otgovori-na-skorseze-vseki-ima-razlichna-definicija-za-kino-180535", "text": "Месец, след като Мартин Скорсезе изрази мнението си за филмите от комиксовата вселена на „Марвел“, шефът на продуцентската компания Кевин Файги проговори за първи път. Архитектът на целия франчайз, започнал с „Железния човек“ през 2008 г. си даде доста време, преди да отговори на откровената критика, изразена първоначално от автора на „Шофьор на такси“ и подкрепена по-късно от Франсис Форд Копола – че  заяви Файги. Относно критиката, че лентите от поточната линия на „Железния човек“ и „Капитан Америка“ не поемат риск и са проектирани като вариации на ограничен брой теми, шефът на „Марвел“ посочва успеха на франчайза като основен стимул за поемане на предизвикателства. „Капитан Америка: Гражданска война“. Двамата ни най-популярни герои се изправиха в един сериозен теологичен и физически сблъсък. Убихме и половината от героите си в края на „Отмъстителите: Война без край“. Мисля, че е забавно да използваме успеха си, за да рискуваме“, казва още Файги пред The Hollywood Reporter. Към момента студиото му работи върху един от най-големите си и най-скъпите филми - „Вечните“ с участието на Анджелина Джоли. На режисьорското столче за заглавието сяда Клоуи Жао, като клапата вече щракна на Канарските острови. „Правим този филм, защото вярваме във визията на Жао и в това какво могат да направят тези герои. Вярваме, че трябва да продължим да се разрастваме и да еволюираме и променяме нашия жанр“, смята още идейният двигател на филмовата вселена на „Марвел“.", "date": "2019.11.11", "title": "Шефът на „Марвел“ отговори на Скорсезе: Всеки има различна дефиниция за кино"}
{"url": "https://www.monitor.bg:443/bg/a/view/sofija-s-plan-za-sadene-na-dyrveta-i-danni-za-vyzduha-vyv-fejsbuk-180529", "text": "План за засаждане на дървета до 2020 г. е длъжна да представи Столичната община по делото за мръсния въздух, заведено от неправителствената организация „Група за чист въздух и граждани“. Съдът отмени част от определението си от 8 юли тази година, като някои от мерките отпаднаха, но пък други бяха разширени. Ангажиментът на кметството да мие машинно два пъти месечно улиците от май до октомври остава. Ако времето позволява, от октомври до април миенето трябва да е веднъж месечно. Отпада обаче зимното миене на улиците. Премахва се и искането на таблата на градския транспорт да бъде изписвана информация за замърсяването на въздуха поради техническа невъзможност, гласи определението на Софийския градски съд. Остава обаче ангажиментът общата площ на миенето да не е по-малко от 10 847 дка. Постановлението на съда се разширява с изискването графикът за миене да се публикува на сайта на общината, както и Миенето на основни улици е част от официално приетите мерки на общината срещу мръсния въздух. За да имат гражданите пълна и навременна информация за въздуха в града, съдът задължава „Московска“ 33 да им даде възможност за пряк достъп до данните от измервателните станции. Това трябва да се случва не само в сайта на общината в интернет, но и да се създаде профил във Фейсбук, в който да се публикуват ежедневно данните за качеството на атмосферния въздух. И в момента на сайта на Столичната община се публикуват данни за концентрацията на фините прахови частици в реално време. Нивата на основните замърсители на въздуха се оповестяват и на табла в центъра на града - на Орлов мост и на ул. \"Раковски\". Друго задължение, постановено от съда, е Столичната община да обявява справка за извършените проверки по и строителни машини над 4 тона в зона \"Първа\" и на превозни средства до 3,5 тона в зона \"Център\", които не отговарят на европейските стандарти за вредни газове. Освен това общината се задължава да обявява ежемесечно на сайта си и справка за извършените проверки и констатираните нарушения по прилагането на наредбата за управление на отпадъците и поддържане и опазване на чистотата на територията на София. В цялостната система от мерки за чист въздух влиза и изграждането на велоалеи от периферните квартали към центъра, което ще намали автомобилния трафик в центъра.", "date": "2019.11.11", "title": "София с план за садене на дървета и данни за въздуха във Фейсбук "}
{"url": "https://www.monitor.bg:443/bg/a/view/horata-v-es-rabotjat-poveche-godini-predi-da-se-pensionirat-180530", "text": "Равнището на заетост на хората между 55 и 64 години в ЕС през 2018 година е било по-високо от средната заетост в Евросъюза, посочва в публикуван днес доклад Евростат. Миналата година равнището на заетост на мъжете на възраст между 55 и 64 години е било 65 процента , а на жените - 52 процента спрямо средно за мъжете 60 процента, а за жените - 48 процента миналата година в ЕС. Между 2003 и 2018 година равнището на заетост в тази възрастова група се е увеличило във всички страни от блока с изключение на Гърция. В България и Словения увеличението е двойно в този период, а в Словакия - 2,2 пъти, посочва Евростат. През 2018 година равнището на заетост сред хората на възраст 55 до 64 година е било над 70 процента в Швеция, Германия и Дания, а в седем страни е под 50 процента. В България показателят е бил над 60 процента при средна стойност за ЕС - 59 на сто. Един от начините да се повиши финансовата стабилност на старини е да се работи по-дълго. Възрастните хора, които отлагат пенсионирането си, печелят повече пари, трупат допълнителни пенсионни права и евентуално могат да спестят повече или да насочат средства към частни пенсионни планове, посочва Евростат. Все по-голям дял от населението на ЕС на възраст между 65 и 74 години продължава да работи. През 2018 година над една четвърт (26 процента) от тази възрастова група в Естония работи. В Румъния, Литва, Португалия, Великобритания, Ирландия, Швеция и Латвия над 15 процента от хората на възраст 65-74 години са работили миналата година.", "date": "2019.11.11", "title": "Хората в ЕС работят повече години преди да се пенсионират"}
{"url": "https://www.monitor.bg:443/bg/a/view/dostaviha-pyrvija-ot-13-te-novi-tramvai-v-sofija-180528", "text": "В Coфия приcтигнa първият oт 13-тe нoви ниcкoпoдoви трaмвaи пo Oпeрaтивнa прoгрaмa „Рeгиoни в рacтeж” 2014-2020 г. Прeвoзвaнeтo нa трaмвaя пo пътя oт Видин дo Coфия бe зaбeлязaнo oт пътувaщи пo тoвa нaпрaвлeниe cтoличaни, кoитo вeднaгa пуcнaхa cнимки в coциaлнитe мрeжи cъc зaкaчливoтo зaглaвиe „Трaмвaй пo мaгиcтрaлaтa“, обявиха от Столичната община. С доставката на новите трамваи ще се обновят изцяло превозните средства по линия №5. Те ще бъдат нископодови с дължина 30 метра, климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. Трамваите се произвеждат от полската компания PESA Bydgoszcz SA по договор, сключен със „Столичен електротранспорт” ЕАД в края на януари. Договорът е на обща стойност 44, 7 млн. лв. Предвидени са също доставки на резервни части, диагностично оборудване и обучение на персонала. В последните няколко години Столична община закупи 25 нови трамвая, които се движат по линии №7 и №1, както и 58 модернизирани трамвая от Чехия и Швейцария.", "date": "2019.11.11", "title": " Доставиха първия от 13-те нови трамваи в София"}
{"url": "https://www.monitor.bg:443/bg/a/view/podpisaha-memorandum-za-donorskata-karta-180531", "text": "Здравният министър Кирил Ананиев и представителите на съсловни и пациентски организации подписаха меморандум за сътрудничество в рамките на националната кампания в подкрепа на донорството и трансплантацията „Да! За живот!“. На срещата се отчете, че все повече български граждани се нуждаят от животоспасяваща органна трансплантация, а броят на реализираните у нас донорски ситуации за поредна година намалява. Възпитаниците на музикални и художествени училища от София, Пловдив, Русе, Сливен Смолян, Широка лъка и Кунино ще предадат своите послания за живот със специално подготвени концерти на живо, изложби, танци, флашмоб, паради, песни и джаз изпълнения. Техните изяви ще се състоят на 12 и 13 ноември на 8 места в различни краища на страната. Акциите ще бъдат изпълнени в големите междучасия в училищните дворове или на централни градски улици. Кампанията на Министерството на здравеопазването и Изпълнителна агенция „Медицински надзор“ започна на 5 ноември и ще продължи до 5 декември. По време на месеца на донорството всеки може да отпечата от сайта на кампанията своята „донорска карта“ или да я получи от доброволците на Българския червен кръст във всички областни градове на страната. Чрез нея се изразява съгласие относно донорство в случай на настъпила и безспорно констатирана от комисия мозъчна смърт. Картата няма юридическа стойност, тя дава единствено знак за близките каква е волята на човек приживе.", "date": "2019.11.11", "title": "Подписаха меморандум за донорската карта"}
{"url": "https://www.monitor.bg:443/bg/a/view/hubchev-i-titi-papazov-shte-bjagat-blagotvoritelno-180534", "text": "„Левски“ се включва в благотворително бягане в подкрепа на малката Дани. Събитието ще се състои на 17 ноември, неделя, на стадион „Vivacom Arena - Георги Аспарухов“, а началото е в 11:00 часа. Участниците ще пробягат 3 километра по пистата на стадиона. Kъм момента участието си в бягането са потвърдили треньорът на „Левски“ Петър Хубчев, помощникът му Георги Донков и футболисти от представителния отбор, а освен това ще се включат волейболистът Владимир Николов, баскетболният треньор Тити Папазов и националната състезателка по лека атлетика Инна Ефтимова. „Малката Йордана от Радомир страда от рядкото заболяване проксимален бедрен дефицит и за да може да ходи нормално са нужни средства за скъпоструваща операция. Сумата необходима за тази операция е 184 744 щатски долара, а в дните до събитието предстои да се включат още десетки състезатели от спортните клубове на „Левски“, пише официалният сайт на „сините“, където може да бъде открит и номерът на дарителската сметка.", "date": "2019.11.11", "title": "Хубчев и Тити Папазов ще бягат благотворително"}
{"url": "https://www.monitor.bg:443/bg/a/view/v-anglija-kategorichni-njama-duzpi-za-siti-sreshtu-livyrpul-180533", "text": "Изключително важната победа на „Ливърпул“ срещу „Манчестър Сити“ с 3:1 увеличи аванса на „червените“, които вече водят с 9 точки на върха в Англия. От щаба на „гражданите“ след мача обаче бурно протестираха за две ситуации, които, според тях, е трябвало да бъдат дузпи, но не бяха отсъдени от рефера Майкъл Оливър. След двубоя от Футболната асоциация (ФА) на Англия защитиха съдията и обявиха, че според новите правила и двете положенията не са дузпи. Това бе потвърдено и от бившия топ рефер Марк Клатънбърг, според когото и при двете докосвания на топката в ръка на играч на „Ливърпул“ не става въпрос за умисъл и не трябва да има наказателен удар. \"ВАР и Майкъл Оливър взеха правилното решение, въпреки че от ФА не обясниха много добре мотивите\", коментира Клатънбърг. Не така обаче смята мениджърът на „Сити“ Пеп Гуардиола, който буквално полудя от ярост още по време на двубоя. След края пък той отиде при рефера Оливър и иронично му „благодари“ за отсъжданията. Заради риск да бъде наказан обаче испанският специалист заяви, че наистина е искал да изкаже признание към отсъжданията. „Ако „Ливърпул“ спечели титлата, аз ще съм първият, който ще ги поздрави, но това не означава, че не трябва да се спазват правилата на футбола. След мача поздравих съдиите за отсъжданията им, те се справиха перфектно“, заяви с иронична усмивка Гуардиола.", "date": "2019.11.11", "title": "В Англия категорични: Няма дузпи за „Сити“ срещу „Ливърпул“"}
{"url": "https://www.monitor.bg:443/bg/a/view/kmetyt-na-nesebyr-se-zakle-pod-konvoj-180517", "text": "Спечелилият четвърти мандат в Несебър Николай Димитров беше докаран под конвой, за да присъства на първата сесия на Общинския съвет. Той се появи пред зала \"Мелсас\", в която заседава местният парламент, окован с белезници. Няколко стотин души посрещнаха новоизбрания градоначалник с издигнати транспаранти с надписи: \"Искаме си кмета!\", \"Гласувахме без страх\" и \"Невинен\". Щом конвоирания кмет се появи, народа започна да скандира \"Свобода\" и \"Ники, с теб се\". В първите редици на посрещачите беше съпругата на Димитров Нури, която се спусна емоционално към него, но не бе допусната от кордона униформени. Заедно с кмета под конвой беше доведен и новоизбраният общински съветник Петър Хрусафов. Неговата съпруга и детето му също бяха сред демонстрантите, събрали се да засвидетелстват своята подкрепа. \"Искам да кажа на хората, че ги обичам\", заяви пред журналисти кметът, докато беше съпровождан към залата. След тези думи той вдигна високо нагоре ръцете си, за да видят всички белезниците. Димитров бе отведен първо в гардеробната, където се преоблече и малко по-късно се появи в залата с костюм и вратовръзка, а конвоиращите го, свалиха белезниците. Докато той произнасяше тържествената си реч и полагаше клетвата, голям видеоекран, поставен пред залата излъчваше пряко от заседанието. Близо хиляда души наблюдаваха отвън как протича сесията и периодично избухваха в емоционални овации.  „Благодаря на моите съграждани, които не се поддадоха на тази провокация, на тази гнусна интрига и по достойнство оцениха работата, която вършим аз и моите колеги. На тези, които създадоха тази интрига, не пожелавам да преживеят това, което преживяваме аз и моето семейство. Мисля, че няма да го изтърпят. Благодаря на Господ, че закриля мен и семейството ми. Аз мога да гледам всеки в очите, друг е въпросът дали вие можете мен да ме погледнете. Благодаря на инициативния комитет, който издигна моята кандидатура, и на всички жители на Несебър, които за пореден път ми гласуват доверие. А на всички новоизбрани общински съветници и кметове на кметства - надявам се, че както по време на кампания заявяват, че ще работят за доброто на община Несебър, да докажат това през следващите години. Благодаря на съгражданите ни, че опазиха град Несебър и община Несебър”, заяви кметът Николой Димитров при клетвата си. Той беше арестуван броени дни преди изборите и обвинен като ръководител на престъпна група с цел купуване на гласове. След като стана ясно, че е спечелил изборите на първи тур и трябва да се закълне по процедура, от държавното обвинение дадоха разрешение да положи клетва на място в Несебър. Веднага след това той ще бъде върнат обратно зад решетките в столичния арест. До момента временно изпълняващият длъжността кмет Виктор Борисов заяви, че на този етап няма сътресения в общинската администрация и, че преписките и работата се движат нормално. На сесията в Несебър присъстваше областният управител на Бургас Вълчо Чолаков, който заяви: \"Общо 47 кметове са управлявали Несебър от Освобождението досега. 47 са управлявали общината при различни условия – войни, бежански кризи, етническо напрежение. 47, чиито имена може да не си спомняме днес, но чиито дела ще останат в историята завинаги. Общото между тях е умението да обединяват, да се водят от обществения, не от личния интерес, да намират общо решение на проблемите. Вярвам, че въпреки ситуацията, с която стартирате своето управление, ще намерите правилния тон и действия, за да останат делата Ви в историята, като повод за гордост. Прожекторите на обществения интерес днес са насочени към тази зала. Нека това, което осветят, бъде достойнство, мъдрост и грижа за хората\".  С 11 гласа „за” за председател на местния парламент в Несебър беше избран Румен Кулев от местна коалиция „Нова алтернатива”, а 7 гласа получи втория кандидат Пейчо Колев от партия „Море”. Повече от любопитен се оказа финалът на заседанието. Минути преди съветниците да напуснат залата, в нея прозвуча емблематичната песен „День победы” \"Още днес ще сезираме главния прокурор, ВСС и ВКС  за това, че са нарушени правата на Николай Димитров. Считаме, че не Специализираната прокуратурата, а Районната в Несебър трябва да се занимава с разследването. Делото срещу Димитров е прецедент за страната, досега Спецпрокуратурата не се е занимавала с обвинения, свързани с купуване на гласове\", заяви единият от защитниците на несебърския кмет, адвокат Петър Атанасов, който беше нетлъчно до него. ", "date": "2019.11.11", "title": "Кметът на Несебър се закле под конвой (ОБНОВЕНА)"}
{"url": "https://www.monitor.bg:443/bg/a/view/srednata-poseshtaemost-na-lekcii-u-nas-e-15-20-180536", "text": "Ученето във висшите ни училища не трябва да бъде от сесия на сесия и от изпит на изпит. Ученето в университетите трябва да бъде ежедневно и това е разликата между едно българско висше училище и едно чуждестранно. В чуждите университети студентите всеки ден \"ходят\" с проект, всеки ден имат някакви задания и им се дава да четат много, преподавателите в тях не са по-раздаващи се, а са по-взискателни, но не само на сесията, а през цялото учебно време. Това каза министърът на образованието и науката Красимир Вълчев на младежки образователен форум в УНСС. Направихме проверка в четири висши училища у нас и средната посещаемост е 15-20 процента на лекции, в редовна форма на обучение, съобщи министър Вълчев. Той коментира, че \"това означава, че имаме прикрита задочна форма, означава, че висшето образование не може да осигури онова натрупване на знания и умения\". Зависи от степента на интересност, но зависи и от обема време, в който се учи и чете, и това не става само по време на сесия - трябва да е през цялата година, отбеляза Вълчев, цитиран от БТА. Най-важното предизвикателства пред българските висши училища е да бъдат по-свързани през следващото десетилетие, заяви министър Вълчев. Ще направим нова Стратегия за развитие на висшето образование и в нея ще има нови стратегически цели, но със сигурност най-важната стратегическа цел ще е за свързаността, информира образователният министър. Той поясни, че държавната политика ще насърчава свързаността с бизнеса, с други висши училища, свързаността в научната дейност и най-вече свързаността в европейските университетски мрежи. Трябва университетите да направят този разговор и да вземат решение за участие в европейските университетски мрежи. \"Ние сме малки и ставаме все по-малки на фона на глобалния образователен пазар, и сме все по-невидими на радарите на висшето образование\", коментира министър Вълчев. Той каза, че дори френските и германските висши училища са малки на фона американските и китайските висши училища, които ще печелят от ефекта на мащаба при глобализиращия се образователен пазар. Затова и на Срещата на върха в Гьотеборг в края на 2017 г., по предложение на Франция и Германия, се взе решение за създаване на европейските университетски мрежи. Въпреки че университетите им имат по-малки ползи от това, нашите висши училища имат повече потенциални ползи от една такава свързаност. \"Това ще означава обща диплома и означава, че студентът, който е в четиригодишен курс на обучение, три години години да учи у нас, три месеца да учи в Австрия, три месеца - в Германия, и още два или три месеца да учи някъде другаде\", обясни министър Вълчев. Той добави, че това е европейската университетска мрежа, която в началото ще е мрежа, но в един момент \"ще прерасне в европейски университет\". За нашите университети, това означава да имат повече чуждоезикови програми, както и да се стремят към общ стандарт за качество, какъвто ще наложи европейската университетска мрежа. Програмата \"Еразъм\" ще финансира тези университетски мрежи поне до 2024 г., и то с доста средства, каза образователният министър. \"Но, ако ние не сме свързани, тук сме югоизточният край на Европа, нямаме особено конкурентни предимства и ще затънем в провинциалност, ако не сме достатъчно свързани\", коментира министър Вълчев. По думите му добрата новина е, че от всички наши студенти, които отиват да учат в университети в чужбина, 70 процента от тях са в Европа. В САЩ, който отиде да учи в университет, много по-трудно мисли за връщане, защото географски е много по-далече от нас. Ако българските университети са част от европейската университетска мрежа, ще можем да задържим млади хора у нас, защото със сигурност ще намалее икономическата миграция, но не трябва да се увеличава образователната миграция, коментира министърът.", "date": "2019.11.11", "title": " Средната посещаемост на лекции у нас е 15-20%"}
{"url": "https://www.monitor.bg:443/bg/a/view/elektricheskite-trotinetki-zadyljitelno-s-kaska-i-do-25-km-v-chas-180519", "text": "Пуснаха за обществено обсъждане предложенията за промени в Закона за движение по пътищата, които да регламентират използването на електрически тротинетки. Водачите на електрически тротинетки (наречени в закона индивидуално електрическо превозно средство) ще трябва да са минимум на 14 години, за да имат право да карат по велосипедни алеи. С навършване на 16 години ползващите модерните двуколесни ще може да ги управляват по велосипедна инфраструктура, улици и пътища с максимално разрешена скорост до 50 км в час, е записано в заключителните разпоредби на Закона за движение по пътищата. Предложенията предвиждат още тротинетките да се управляват задължително с каска и да развиват скорост не по-висока от 25 км в час. Електрическите превозни средства няма да могат да се карат по бус лентите. Тротинетките задължително ще трябва да са оборудвани с механичен или електронен звънец и да нямат друг звуков сигнал. Също така на скутерите ще трябва да са монтирани устройства за излъчване на бяла или жълта добре различима светлина отпред и устройство за излъчване на червена светлина отзад. Водачите на тротинетките задължително да ползва в тъмните часове на денонощието или при намалена видимост светлоотразителни елементи върху видимата част на облеклото, позволяващи да бъде лесно забелязан. Придвижването със скутерите е разрешено по велоалеи, а при липса на такава - възможно най-близо до дясната граница на платното за движение, става ясно още от предложените промени. В тъмните часове на денонощието и при намалена видимост електрическо превозно средство ще трябва да се управлява с включени светлини. Всяка община може с наредба на общинския съвет да определи по-ниски максимално допустими скорости за движение на територията на съответната община. С наредба ще може и да се определят ред и условия за използване на индивидуални електрически превозни средства под формата на споделено ползване, включително максимално допустим брой превозни средства и задължителни зони за тяхното паркиране, както и други ограничения.", "date": "2019.11.11", "title": "Електрическите тротинетки - задължително с каска и до 25 км в час"}
{"url": "https://www.monitor.bg:443/bg/a/view/pyrvi-kadri-ot-18-sivo-na-bratja-chuchkovi-vij-tijzyr-180523", "text": "Дългоочакваната екранизация на първия роман на Захари Карабашлиев „18% сиво“ ще излезе на голям екран у нас на 24 януари идната година. Зад проекта стоят братя Чучкови, които започнаха снимките не лентата във Варна през 2017 г. От днес е факт и първият официален тийзър на лентата, в която главните роли на Зак и Стела са поверени на Руши Видинлиев и Доля Гавански. Филмът е копродукция между пет държави - България, Германия, Северна Македония, Сърбия, Белгия, а с бърз поглед през актьорския състав вече става съвсем трудно да се нарече „български“, въпреки че е по книга на един от най-продаваните ни писатели. В останалите роли ще се превъплътят Рон Кук, Йокей Емерс, Борис Ван Северен, Норман Боуман, Сузане Вюст, Орландо Сийл, Маделин Канон и още един българин Самуел Финци. Главната актриса Доля Гавански пък се е включила и в работата по сценария, заедно с Карабашлиев и Хилари Нориш, както е записала името си и сред продуцентите. Самата тя е родом от Варна, където се развива част от сюжета, но има и украинска кръв. От години живее в Лондон, като името й попадна под светлините на прожекторите след като Анджелина Джоли я беше избрала за главната роля в режисьорския си дебют - „В земя на кръв и мед“. В крайна сметка Доля пое по-малка роля, заради бременността си по време на снимките. Романът на Карабашлиев е адаптиран за целите на киното и действието от Америка се премества в Европа. Снимките, освен във Варна, са протекли още в Лондон, Брайтън, Дувър, Tielt -Winge (Белгия), Ваймар, Лайпциг и Берлин. Режисьор разбира се е Виктор Чучков-син, за когото това е втора пълнометражна продукция след ТИЛТ, а музиката е дело на баща му. Брат му Борислав е седнал в основния продуцентски стол, а проектът получи финансиране от българска страна от студио „Екран“ на БНТ, НФЦ и община Варна, филмовата агенция на Северна Македония, Сръбския филмов център, Програма Медия на ЕС, MDM Mitteldeutsce Medienforderung и белгийския филмов фонд. 18% Сиво - интимен, див, забавен, тъжен е филм за съвременния човек, борещ се да намери своето място в света. “Това е филм за любов, мечти, загуба, оцеляване и надежди, и пак за любов. От къде сме и какво не ни стига тук? Какво ни кара да се преместваме на друго място и какво търсим? История за всеки човек. Как градим отношенията ни между мъж и жена при нови условия, и в променен свят. Тези теми не само силно докосват над два милиона български семейства, които имат близки и роднини извън страната ни, но по принцип и чувствителността на съвременния човек който се търси, в свят на несигурност. Едновременно с това филмът е актуален поглед върху противоречива Европа“ , споделя режисьорът Виктор Чучков – син.", "date": "2019.11.11", "title": "Първи кадри от \"18% сиво\" на братя Чучкови (ВИЖТЕ ТИЙЗЪР)"}
{"url": "https://www.monitor.bg:443/bg/a/view/jordan-rysin-s-aktiorskata-nagrada-andrej-batashov-180537", "text": "Актьорът от театър \"Възраждане\" Йордан Ръсин е тазгодишният носител на наградата на името на Андрей Баташов, създадена от Ордена на рицарите тамплиери на Йерусалим – Велик приорат България. Отличието е учредено миналата година и се присъжда на млади артисти до 33-годишна възраст, които имат не само ярки постижения на сцената и екрана, но и доблестно гражданско поведение и благородна дейност в полза на хората. Първият лауреат на приза – статуетка на скулптора Спас Киричев, е Владимир Зомбори от МГТ „Зад канала“. Йордан Ръсин е възпитаник на проф. Снежина Танковска в НАТФИЗ. Освен в Общински театър „Възраждане“ има изяви в Театрална работилница „Сфумато“, Народния, Младежкия, Сатиричния театър и др. Притежател е на награда „Аскеер 2017“ за поддържаща мъжка роля (Телегин от „Вуйчо Ваньо“ на Чехов, реж. Григор Антонов) и на „Икар 2019“ за поддържаща мъжка роля (Глигор от „Нова Библия“ по Радичков, реж. проф. Иван Добчев). Редовно участва в благотворителни представления и инициативи в полза на деца в неравностойно положение, възрастни хора и т.н. Тази година конкуренцията за наградата „Андрей Баташов“ беше много оспорвана. От близо 10 предложения от различни театри в София и страната журито в състав режисьорите проф. Здравко Митков и Петър Денчев, актьорът Димитър Баненкин, кастинг-режисьорът Ирина Коцева и нашата колежка – журналистката Ирина Гигова, излъчи трите номинации. В тройката освен Ръсин място намериха Боян Арсов от Сатиричния театър и Весела Бабинова от МГТ „Зад канала“.  ", "date": "2019.11.11", "title": "Йордан Ръсин с актьорската награда „Андрей Баташов“"}
{"url": "https://www.monitor.bg:443/bg/a/view/manolova-vnese-jalba-za-kasirane-na-vota-v-sofija-180521", "text": "\"Внасяме жалба за касиране на изборите в София. Внасяме и 14 класьора с доказателствен материал за тежки нарушения на изборния процес\". Това заяви неуспелият кандидат за кмет Мая Манолова, която заедно с представители на Инициативния й комитет подадоха жалбата до Общинската избирателна комисия в София. Още в нощта на вота екипът на Манолова обяви, че разполага с доказателства за груби нарушения на изборните правила. По думите й те могат да бъдат класирани в четири групи - нарушения, свързани с избирателните списъци, нарушения свързани с изборните протоколи, нарушения свързани с бюлетините и броенето им, както и нарушения на организацията на изборния процес. Бившият омбудсман започва и петиция, с която да оспори резултата от вота и да поиска законодателни промени, като целта е въвеждане на машинно гласуване. „Щом Мая Манолова иска касиране на изборите, аз тогава искам на президентските, но мандатът на Радев почти изтече“, коментира Бойко Борисов докато инспектираше строителните дейности по изграждането на междусистемната газова връзка Гърция-България. Той посочи, че ГЕРБ са спечелили честно местните избори. ", "date": "2019.11.11", "title": "Манолова внесе жалба за касиране на вота в София"}
{"url": "https://www.monitor.bg:443/bg/a/view/niki-hejli-iskaha-da-diskreditiram-trymp-180518", "text": "Бившата постоянна представителка на САЩ в ООН Ники Хейли казва, че високопоставени представители на правителството са искали от нея да работи срещу президента Доналд Тръмп, съобщиха американски медии, предаде ДПА. Бившият държавен секретар Рекс Тилърсън и бившият началник на канцеларията на Белия дом Джон Кели искали Хейли да им помогне да подкопаят авторитета на Тръмп, за да \"спасят страната\". Тя обаче отказала. Хейли разказва за това в нова книга, която се очаква да излезе утре в САЩ, пише в. \"Вашингтон пост\".  Хейли даде вчера интервю за книгата си за телевизия Си Би Ес. \"Да действаш подривно срещу президент е наистина опасно нещо. Противоконституционно е и в разрез с това, което искат американците\", заяви Хейли. Тилърсън бе уволнен през март 2018 г., а Кели напусна Белия дом в края на същата година.  Хейли се оттегли по свое желание от поста в ООН също в края на 2018 г. Появиха се слухове, че тя има политически амбиции, мнозина спекулираха, че смята да се кандидатира за президент.", "date": "2019.11.11", "title": "Ники Хейли: Искаха да дискредитирам Тръмп "}
{"url": "https://www.monitor.bg:443/bg/a/view/chujdi-investitori-iskat-da-strojat-magistrala-ot-ruse-do-makaza-180527", "text": "За шест години може да бъде построена нова автомагистрала, която да свърже Дунав с Егейско море. Германски, испански, френски, италиански и гръцки компании са сред потенциалните концесионери за строителство на новия аутобан \"Дунав - Егея\", който е част от проекта ABC+De за връзка между Егейско море и Балтийско море, както и за река Дунав, съобщи инж. Румен Марков. Сред изискванията към евентуалния концесионер е да е изградил поне 50 километра магистрала и след това да ги е експлоатирал, което автоматично изключва български компании. Пред „Монитор“ инж. Марков коментира, че са проведени са разговори с Европейската инвестиционна банка, Европейската банка за възстановяване и развитие и Световната банка, които имат интерес за финансиране на проекта. Български проект е представен за разглеждане от новата Политика на ЕС за Транс-Европейската транспортна мрежа (TEN-T) до 2023 г. Преди да се премине към строителство на магистралата се предвиждат няколко стъпки. Създаване на ново дружество, което ще участва в търга за магистралата, решения на правителствата на България и Гърция и подписване на меморандум по проекта до март 2020 г. До септември 2021 г. трябва да се приключи с проектирането и провеждането на процедурите по екологията, по ЗУТ, придобиването на правата върху имотите, през които ще минава магистралата, да бъдат получени всички разрешения за строителство по цялото трасе на магистралата. Едва след това ще започне строителството на обекта, което ще отнеме три години. Началото на експлоатацията на магистралата е планирано за 2025 г. с концесионен срок до 2067 г. Инж. Румен Марков съобщи, че проектът на нова магистрала е представен на вицепремиерите Томислав Дончев и Марияна Николова, както и в Министерството на регионалното развитие и благоустройство. Дължината на АМ \"Дунав - Егея\" е 367,285 км, от които 327,865 км в България и стойност на изграждане около 1 860 520 853 евро, а в Гърция дължината на трасето е 39,420 км, като стойността за изграждането ще бъде близо 356 357 148 евро без ДДС. Магистралата е проектирана по новата ресорна наредба за скорост 140 км в час, като само през Света гора предвидената скорост е 120 км в час. По думите му по-добре е да се откажем от скоростния път Русе - Велико Търново, защото загубата на похарчените досега около 600 000 лева ще бъде компенсирана от ползите на новата магистрала за икономиката на страна и за хората. Програмата на дружеството до 2025 г. , която предвижда изграждането на магистрали и пътища по направлението Север - Юг на страната: магистрала \"Дунав - Егея\", магистрала \"Черно море\", изграждането на три моста над Дунав при Оряхово, Свищов и при Силистра и скоростни пътища, които да свързват новите мостове с магистрала \"Хемус\", с магистралата от Видин до Ботевград, възлиза на 5,6 млрд. лева без ДДС. От тази сума 3,6 млрд. лева ще бъдат осигурени от концесионера на магистрала \"Дунав - Егея\", а останалите 1,9 млрд. лева - от публични средства. По новата магистрала също ще има изградена тол система, като базата за техния размер е съпоставима със сегашните в Сърбия, а таксите ще влязат в сила през 2025 г., когато се очаква да е първата ефективна експлоатационна година на новата магистрала. Освен това се очаква към тази година българите да са с по-голямо благосъстояние и да могат да си плащат. Предвижда се за екологичните автомобили тол таксите да бъдат намалени. Тол тарифата предвижда за километър таксата за леки коли да е 3,5 евроцента, 5 евроцента - за лекотоварните, 12,5 евроцента - за товарни и автобуси, и 20 евроцента за товарни с ремаркета. Цените са с ДДС и са обявени в евро, защото тогава вече би трябвало страната да е в Еврозоната. Финансовият анализ показва, че при очакваните потоци от превозни средства и при тези тол такси проектът би трябвало да е интересен за концесионерите. Очаква се концесията да бъде в максималния, позволен от закона срок, след което магистралата ще бъде предадена на държавата. Главният проектант на новата магистрала инж. Ванчо Тошев напомни на пресконференцията, че всички български магистрали са строени основно да осигурят връзка между Изтока и Запада, а новата магистрала ще е единствената, която да ще свързва Севера с Юга. Той изтъкна, че е голямо предизвикателство проектирането на трасето на новата магистрала, която на българска територия свързва Русе с Маказа, защото преминава през реките Русенски Лом, Янтра, Тунджа, Марица, Арда, по трасето ще бъдат изградени тунели, виадукти, мостове, както и около 40 пътни връзки с магистралите \"Хемус\", \"Марица\" и \"Тракия\", както и с първокласни и второкласни пътища на страната.", "date": "2019.11.11", "title": "Чужди инвеститори искат да строят магистрала от Русе до Маказа"}
{"url": "https://www.monitor.bg:443/bg/a/view/sidni-zakluchen-v-ognen-prysten-180522", "text": "Абсолютно всички предградия на австралийския град Сидни се подготвят за пожари, които могат да избухнат всеки момент при високите температури от 37 градуса по Целзий, 10-процентовата влажност и силните ветрове, които бушуват в града. Експерти по пожарите предупреждават, че това са идеалните условия за възникването на огнища, съобщава „Дейли Мейл“. По техните думи, нито един район не е в безопасност, а силните ветрове могат да доведат до вторични пожари в посока към кражбрежните предградия и зоната на Операта. „Искаме да е ясно, че навсякъде в Сидни и околностите може да бъде опасно“, каза Бен Шепърд от пожарната в Нов Южен Уелс. Очаква се ветровете да са най-силни във вторник. В понеделник полицията от Северните плажове излезе с предупреждение, че „утре няма да е нормален ден“. „Надяваме се на най-доброто, но очакваме най-лошото. Най-доброто е да няма пожари. Най-лошото е нещо, което се случва веднъж на 100 години“, се казва в съобщението във Фейсбук.  В понеделник над 100 пожара продължават да бушуват в Нов Южен Уелс и Куинсланд. Регионалният премиер обяви бедствено положение за пръв път от началото на 2019 г. От пожарната обясняват, че огънят е толкова сериозен, че усилията за потушаването му са напразни. Вместо това те се съсредоточават върху спасяването на човешки животи.  Заради пожарите има толкова много дим, че в Бризбейн замърсяването на въздуха е три пъти по-голямо от това в Пекин. Смогът се носи чак до Нова Зеландия и Вануату. В същото време пожарникари доброволци заявиха, че екологични организации трябва да поемат вината за огнения ад в Австралия. В свой пост Тайсън Смит заявява, че организациите, които наложили забрана на ограниченото горене на растителността, която би пламнала при евентуален пожар, трябва да отидат на съд. „Тези организации, които спряха „санитарното горене“, трябва да бъдат държани лични отговорни за загубите, които хората преживяха“, заяви той. „Моля ви, кажете ми защо тези „зелени“ не трябва да бъде изправени пред съдия по обвинение за масово убийство?“, продължава той. „Количеството запалима растителност, която виждаме на терен, е ужасно. Става дума за 5-10 години неконтролируем растеж, което прави тези пожари неудържими. Ние дори не можем да се приближим до тях, за да ги гасим“, посочва Смит.", "date": "2019.11.11", "title": "Сидни заключен в огнен пръстен "}
{"url": "https://www.monitor.bg:443/bg/a/view/adidas-zatvarja-robotiziranite-si-zavodi-v-germanija-i-sa-sht-180511", "text": "Adidas планира да закрие високотехнологичните си роботизирани заводи в Германия и САЩ, за да произвежда по-близо до клиентите си. Производителят на спортни стоки уточни днес, че разполагането на някои от технологиите в Азия би било \"по-икономично и гъвкаво\", предаде Reuters. Заводите на Adidas бяха част от усилията на компанията да отговори на търсенето бързо да се доставят новите продукти на големите пазари и да се противопостави на повишаващите се заплати в Азия и на по-високите разходи за доставки. Първоначално Adidas планираше глобална мрежа от подобни заводи. Германският производител на спортни стоки не дава подробности за това защо затваря заводите, които се оказват скъпи, при това технологията им е трудна за прехвърляне към различни продукти. Adidas започна производството на обувки предимно с роботи в завода си \"Спийдфектъри\" в южния град Ансбах край централата на компанията в Бавария през 2016 година и откри друг край Атланта през 2017 година. Adidas, основана през 1949 година от Ади Даслер, пренесе по-голяма част от производството си от Европа в Азия и сега разчита на над 1 милион работници във фабрики подизпълнители в Китай и Виетнам. Производството в двата завода ще спре до април 2020 година най-късно, като ще използва новите си технологии за производство на обувки в два завода на свои доставчици в Азия.", "date": "2019.11.11", "title": "Adidas затваря роботизираните си заводи в Германия и САЩ"}
{"url": "https://www.monitor.bg:443/bg/a/view/borisov-s-vuchich-rabotim-po-idejata-balkanskite-dyrjavi-da-uednakvjat-tolsistemite-si-180520", "text": "Премиерът Бойко Борисов и сръбският президент Александър Вучич работят по идеята балканските държави да уеднаквят толсистемите си. „В събота по време на посещението ми в Сърбия за откриването на магистралата от българската граница до Ниш дадох интервю на Йована Йоксимович от Първа сръбска телевизия. Предстои визита на президента Вучич в България, за да види напредъка по строителството на „Балкански поток“. Работим по идеята балканските държави да си уеднаквим толсистемите, за да може цените на километър да са еднакви в различните държави – това много ще улесни бизнеса. Нашите ГКПП са строени навремето така, че по тях да не преминават хора, а сега работим по разширяване на „Калотина“. С президента Вучич обсъждаме идеята там да направим бързи ленти, за да може транзитният трафик лесно да минава“, написа премиерът Бойко Борисов във фейсбук.", "date": "2019.11.11", "title": "Борисов: С Вучич работим по идеята балканските държави да уеднаквят толсистемите си (ВИДЕО)"}
{"url": "https://www.monitor.bg:443/bg/a/view/sylzotvoren-gaz-sreshtu-studentski-protest-v-atina-180525", "text": "Гръцката полиция използва сълзотворен газ днес срещу студенти, протестиращи срещу затварянето на известен атински университет, в който властите проведоха акция през уикенда и конфискуваха материали, за които казват, че обикновено се използват при прояви на насилие по време на демонстрации, предаде Ройтерс. Това е първи случай на сблъсъци между полицаи и протестиращи в университетска сграда откакто консервативното правителство отмени закон, забраняващ на полицията да влиза в университетите, по-рано тази година. Около 200 студенти протестираха пред Университета по икономика и бинес, а няколко десетки проникнаха в двора на сградата въпреки заключената входна врата, посочиха очевидци. Полицията използва сълзотворен газ и шокови гранати, за да разпръсне демонстрантите, а някои студенти хвърляха камъни срещу полицаите и скандираха лозунги. В неделя полицията влезе в университета и иззе каски за мотор, маски за лице, пожарогасители и други предмети, които според тях са използвани при нападения и протести. Университетското ръководство реши да затвори учебното заведение за една седмица.", "date": "2019.11.11", "title": "Сълзотворен газ срещу студентски протест в Атина"}
{"url": "https://www.monitor.bg:443/bg/a/view/izlychiha-dvama-shampioni-v-boksovata-liga-180512", "text": "Двама шампиони бяха излъчени след третия кръг на Националната лига по бокс. Пред над 3000 зрители в ямболската зала „Диана“ №1 в категориите си за 2019 г. станаха Кристиян Николов (81 кг) и бронзовият медалист от световното първенство Радослав Панталеев (до 91 кг). Публиката бе загряна с бой в категория до 69 кг, в който Ангел Димов победи с 3-0 Михаил Куртев. При 64-килограмовите Венсан Киркоров бе категоричен срещу швейцареца Микел Пали (3-0). Веднага след него на ринга се качи европейският вицешампион от Владикавказ 2019 Боян Асенов, който не остави шансове на Виктор Васула от Молдова. Първата българска загуба за вечерта инкасира Якуб Чиновлиев. В кат. до 69 кг той падна от кубинеца Кристиян Нориега с 0-3. Катин Асенов обаче бързо върна тима на звездите на НБЛ на победната вълна. Най-големият от братята Асенови не срещна проблеми срещу Морис Рикардо (Швейц) и се наложи с 3-0. Завърналият се на ринга след близо двугодишна пауза Симеон Чамов пък се справи с Роберт Чамасанян с 3-0 в битката на асовете в кат. до 75 кг. След това на ринга се качи вторият гостуващ кубинец Хавиер Ибанес, който победи с 3-0 национала ни Кирил Русинов в кат. до 64 кг. Следващите две срещи излъчиха шампиони на България за 2019 г. Първо Кристиян Николов победи Виктор Николов (до 81 кг), а после Радослав Панталеев удари украинеца Роберт Мартон с 3-0 при 91-килограмовите. Вечерта бе закрита от многократния ни европейски шампион Даниел Асенов. В по-високата за него категория – до 56 кг, той отказа в третия рунд Александър Усатенко от Молдова.", "date": "2019.11.11", "title": "Излъчиха двама шампиони в боксовата лига"}
{"url": "https://www.monitor.bg:443/bg/a/view/kalpakchiev-opravda-eksdeputata-ot-rb-za-smyrtta-na-dete-180526", "text": "Шефът на грантаджийския Съюз на съдиите в България Калин Калпакчиев прочете поредна оправдателна присъда в качеството си на софийски апелативен магистрат по скандален и за обществото случай. Случаят е като под индиго с този на убиеца на студента Андрей Монов – Джок Полфрийман, като бе предсрочно освободен от Калпакчиев. И отново е по партийно-грантаджийска линия. Оправданият е бившият депутат от Реформаторския блок от квотата на Иван Костов - Валентин Павлов. Той бе подсъдим за това, че е причинил смъртта на 14-годишно дете с поставената в зъболекарската му клиника упойка. Павлов бе признат за виновен на първа инстанция и осъден условно на 3 години, но буквално е помилван от съдебен състав на апелативния съд, председателстван от Калпакчиев. За делото съобщиха от пресцентъра на Софийския апелативен съд, след като информация за него бе публикувана от специализирания сайт за юридическа тематика „Правен свят“. Мотивите към решението обаче все още не са публикувани. Така, отново по подобие на скандалния казус с Полфрийман, и този с подсъдимия лекар ще се решава окончателно от председателствания от ортака на Калпакчиев – Лозан Панов, Върховен касационен съд. Заедно с д-р Павлов, собственик на клиника ЕО ДЕНТ, подсъдими по делото са още и съпругата му Венета Павлова и д-р Йонна Филипова. За разлика от бившия депутат, те са получили потвърждение от състава на Калпакчиев на условните си присъди, постановени от Софийския градски съд (СГС) през 2018 година. На 1 май м.г. първоинстанционният съд реши, че д-р Павлов трябва да изтърпи наказание 3 години лишаване от свобода с 5 години изпитателен срок, през които не може да упражнява професията си. Същата присъда бе дадена и на съпругата му, и на д-р Филипова. Тримата лекари са обвинени за причинена от тях смърт по непредпазливост на 14-годишния Алекс Иванов, когото оперирали под пълна упойка в стоматологичната клиника, която Павлов управлявал със съпругата си, но без да уведоми родителите за рисковете от операцията. Според констатацията на комисията, която беше сформирана по случая, непосредствена причина за настъпилата смърт на момчето е остра сърдечна и дихателна недостатъчност в резултат на малигнена хипертермия. В хода на разследването бе установено, че на 14 юни 2016 г. 14-годишният Алекс постъпва на лечение в клиниката на Павлови за отстраняване на киста в лявата част на долната челюст. Д-р Валентин Павлов оперира детето под обща ендотрахиална анестезия, след като еднолично и без консултация с анестезиолог насрочва операцията под пълна упойка чрез обща интубационна анестезия. Клиниката обаче не разполагала с логистична и материална обезпеченост за въвеждане на пациентите под обща интубационна анестезия, в случай че възникне усложнение. На родителите Албена и Валери Иванови им е било обяснено, че става въпрос за \"рутинна интервенция\", като последствията могат да бъдат леко неразположение и незначителни болки. Състоянието на детето обаче рязко се влошило - вдигнало температура 39,5 градуса, получило тахикардия - 152 удара в минута, затруднено дишане и повишено отделяне на въглероден диоксид. След като 14-годишният Алекс изпада в клинично тежко състояние, анестезиологът д-р Филипова не е приложила необходимото лекарство, което не било налично в клиниката. След като състоянието на момчето не се подобрило, д-р Павлов се обадил на \"линейка\", предоставена от санитар в \"Пирогов\", която обаче нямала нужното оборудване, нито медицински екип. Така Алекс Иванов не е бил транспортиран до \"Пирогов\" с необходимата за това апаратура. Детето е прието в \"Пирогов\" в 16 ч. в състояние на сърдечен арест, а в 17,05 ч. е констатирана смъртта му. Затова и СГС признава тримата медици от клиника ЕО ДЕНТ за виновни за смъртта на 14-годишното дете по непредпазливост. Сега обаче съставът на Калин Калпакчиев отменя присъдата единствено на д-р Павлов и го признава за невинен.", "date": "2019.11.11", "title": "Калпакчиев оправда и депутат на Костов, убил дете (ОБНОВЕНА)"}
{"url": "https://www.monitor.bg:443/bg/a/view/otcepiha-rajona-okolo-djamijata-v-centyra-na-sofija-180513", "text": "Полицията отцепи за кратко района около \"Баня баши\" джамия в София. Към 14:05 часа е подаден сигнал за изоставен сак в района на джамията, съобщиха от СДВР, предаде  Агенция \"Фокус\". На място има екипи на полицията, които работят по случая. Извършва се проверка.", "date": "2019.11.11", "title": "Отцепиха района около джамията в центъра на София"}
{"url": "https://www.monitor.bg:443/bg/a/view/choveshkijat-mozyk-programiran-za-lyja-pri-tyrsene-na-seks-180514", "text": "Човешкият мозък така е програмиран, че допуска без проблем лъжите при търсенето на потенциален сексуален партньор, установи международно изследване, цитирано от в. \"Метро\". Въпреки че понякога хората тръгват срещу вярванията си и собствената си съвест, те често украсяват нещата или ги преувеличават, за да се представят в благоприятна светлина пред потенциален сексуален партньор. Когато се открие възможност за секс, хората променят поведението си и преминават към лъжлива самореклама, твърдят учени от екипа в университета в Рочъстър и техни колеги от Интердисциплинарния център Харцлия в Израел. В такава ситуация хората не само разкрасяват нещата, но прибягват и до откровени лъжи. Международният екип проследил поведението на 600 хетеросексуални студенти, които общували с представители на противоположния пол. На участниците бил представен сценарий, при който трябва да общуват с атрактивен събеседник. При едната група общуването протичало при съпровод от еротични изображения, при другата - не. Тези от участниците , които били \"облъчени\" сексуално, бързали да се съгласят с мнението на събеседника, въпреки че въобще не споделяли възгледите му. При друг експеримент при появата на атрактивен събеседник, участниците подавали невярна информация за броя на предишните си сексуални партньори.", "date": "2019.11.11", "title": "Човешкият мозък програмиран за лъжа при търсене на секс"}
{"url": "https://www.monitor.bg:443/bg/a/view/16-sporazumenija-podpisaha-gyrcija-i-kitaj-180516", "text": "Шестнайсет споразумения и меморандуми бяха подписани днес в рамките на посещението на китайския президент Си Цзинпин в Гърция, предаде гръцката държавна телевизия ЕРТ. Част от споразуменията са насочени към привличане на капитал от Китай, към модернизиране на пристанището Пирея с помощта на китайската компания Коско (Cosco), към откриването на китайски пазар за редица гръцки стоки, както и към последователното засилване на китайско-гръцките връзки в много сфери.  Документите бяха подписани след преговори между Си Цзинпин и гръцкия министър-председател Кириакос Мицотакис.  Според информация на пресслужбата на гръцкия премиер министърът на правосъдието на Гърция Костас Циарас и китайският външен министър Ван И са подписали споразумение за предаване на издирвани лица, който ще способства за намаляване на престъпността.  Телевизия ЕРТ информира, че също така е бил подписан документ за реализиране на важни проекти в рамките на сътрудничество от 2020 до 2022 г., както и меморандум за взаимно разбирателство за развитие на двустранното инвестиционно сътрудничество между Атина и Пекин.  Двете страни се договориха за учредяване в Атина на филиал на Банката на Китай (Bank of China), както и на представителство на друга китайска банка - Industrial and Commercial Bank of China.  В Атина днес бе подписан и протокол между гръцкото министерство на аграрното развитие и храните и Главната митническа служба на Китай за износ на гръцки шафран и киви.  Гръцки и китайски представители днес поставиха подписите си под меморандум за взаимно разбирателство в рамките на работа в сферата на медиите (радио и телевизия), електронните и аудиовизуални средства. Също така бе подписан меморандум за сътрудничество в рамките на спорта.  Днес бе подписан и меморандум за взаимно разбирателство между въздушните служби на Гърция и Китай, който предвижда възможности за откриване на нови маршрути, чартъри и др.", "date": "2019.11.11", "title": "16 споразумения подписаха Гърция и Китай"}
{"url": "https://www.monitor.bg:443/bg/a/view/v-italija-zahapaha-ronaldo-sled-skandala-sys-smjanata-mu-obob-sht-enie-180515", "text": "Кристиано Роналдо отново се превърна в център на вниманието, но не с играта си за „Ювентус“. Звездата на „Старата госпожа“ забърка скандал с поведението си по време на победата с 1:0 в дербито с „Милан“. Португалецът бе заменен в 55-ата минута, а точно влезлият на негово място Пауло Дибала вкара победното попадение в мача. Това бе втора поредна смяна за Роналдо, който напусна преждевременно терена и в двубоя с „Локомотив“ (М) в Шампионската лига. Тогава 5-кратният носител на „Златната топка“ се задоволи единствено с жестове на недоволство. Срещу „Милан“ обаче Роналдо бе бесен от смяната и не поздрави нито треньора Маурицио Сари, нито съотборниците си, а вместо това директно се прибра в съблекалнята. По-късно пък италианските медии разкриха, че Кристиано е напуснал стадиона още преди края на двубоя, показвайки неуважение към отбора и клуба. Беше извадена и любопитна статистика, според която само за 4 дни Роналдо е бил сменен толкова пъти – два, колкото за целия минал сезон. „Роналдо се раздаде напълно, но това не беше неговата вечер. Наложи се да го заменя, за да играят по-добре останалите футболисти. Всички талантливи футболисти, които горят в играта, винаги са недоволни при смяна“, обясни Сари. Той бе подкрепен и от треньорското светило Фабио Капело, според когото смяната на Роналдо е правилна. \"Не ми хареса реакцията му, защото той трябва да се държи като шампион, дори когато напуска терена. Истината е, че Кристиано Роналдо не е преодолявал с дрибъл съперник в последните три години. Бях коментатор в Ла Лига в дните, когато той правеше две крачки и те оставяше на място. Отвътре той е супершампион, но сега Дибала и Дъглас Коща вкарват страхотни голове. Поздравявам Сари, че имаше куража да го смени“, заяви Капело.", "date": "2019.11.11", "title": "В Италия захапаха Роналдо след скандала със смяната му (ОБОБЩЕНИЕ)"}
{"url": "https://www.monitor.bg:443/bg/a/view/valio-mihov-za-maskiranijat-pevec-majka-mi-se-razplaka-180498", "text": "Футболният деец Вальо Михов разказа за участието си в шоуто „Маскираният певец“. Оказва се, че не само членовете на журито са разпознали носителя на орден „Стара планина\" в костюма на Бухала, а и неговите близки. „След третото ми излизане на сцената, доста приятели ме разпознаха. Визитката също говореше за мен. Може би съм запомнящ се с някои песни. Защото вечер, когато сме с приятели, аз винаги започвам с „Девойко, мари, хубава!”. Първа се досети съпругата ми и то след третото ми участие. В събота обичайно играя карти. Нито дъщеря ми знаеше, нито майка ми. Майка ми се е разплакала накрая, когато съм свалил маската.”, сподели пред Нова тв той. Михов получил и писмо от дете, което гласи: „Бухале, искам да знаеш, че пееш страхотно. Продължавай все така. Направих ти подарък!”, а към него имало и рисунка на сърце. „Това трогва. Значи си оставил мъничко нещичко в него. За мен беше удоволствие, че участвам. Стараех се и направо се подмладих. Но много се притеснявах, все едно излизах на изпит. В живота съм човек без маска. Много съм открит”, допълни той.", "date": "2019.11.11", "title": "Вальо Михов за „Маскираният певец“: Майка ми се разплака"}
{"url": "https://www.monitor.bg:443/bg/a/view/johanis-i-dynchila-otivat-na-balotaj-za-prezident-180507", "text": "Румънският президент Клаус Йоханис и бившият премиер Виорика Дънчила се класират за втория тур на президентските избори в Румъния на 24 ноември, съобщават агенциите. Настоящият държавен глава Клаус Йоханис, подкрепен от Национално-либералната партия, е получил 36,65 процента от гласовете, а бившият премиер Виорика Дънчила, която е лидер на Социалдемократическата партия - 23,79 на сто, пише в. \"Гъндул\", като се позовава на резултати при 100 процента обработени бюлетини. Класиралият се на трето място Дан Барна, лидер на третата парламентарна сила \"Съюз за спасение на Румъния\", призна поражението си, пише в. \"Адевърул\". Барна залагаше на диаспората, но загуби, посочва вестникът.  На четвърто място е независимият кандидат Мирча Дякону с 9,25 процента, който бе подкрепен от партиите Алианс на либералите и демократите (АЛДЕ) и \"Про Румъния\". Агенция Франс прес и в. \"Фигаро\" определят победата на Йоханис като укрепване на проевропейската ориентация на Румъния. \"Адевърул\" цитира признанието на Дънчила, че ако не се бе класирала за втори тур, е щяла да постъпи достойно и да си подаде оставката. Избирателната активност е била 47,66 процента. В чужбина са гласували 675 348 румънски избиратели, което е рекорден брой, пише изданието. Право на вот имаха общо 18,2 милиона румънски граждани.", "date": "2019.11.11", "title": "Йоханис и Дънчила отиват  на балотаж за президент"}
{"url": "https://www.monitor.bg:443/bg/a/view/a1-sys-smart-ustrojstva-na-specialni-ceni-v-meseca-na-black-friday-180509", "text": "В месеца на Black Friday А1 стартира кампания с намаления за 14 избрани устройства от висок, среден и нисък клас, която ще продължи до края на ноември. Смартфоните, които потребителите ще имат възможност да закупят с до 50% отстъпка, са Nokia 2.2, A1 Alpha, Samsung Galaxy A30s, Huawei P30 Lite, Samsung Galaxy A70, LG K50s, iPhone 7, Huawei P30 Pro, Samsung Galaxy S10+, iPhone 11 и iPhone 11 Pro. Клиентите на А1 могат да закупят на преференциални цени и 3 смарт часовника – Samsung Galaxy Watch BT 46mm, Samsung Galaxy Watch BT 42mm и Huawei Watch GT. Смартфонът има HD+ IPS дисплей с капковидно изрязан прорез и с големина от 5.71 инча. Nokia 2.2 разполага с 13 MP основна камера (f/2.2). Хардуерът се допълва от четириядрен процесор, оперативна памет от 2 GB и 16 GB вградена памет, която може да се увеличи с още 32 GB чрез microSD карта памет, налична в комплекта. При покупка на смартфона настоящите и нови клиенти на А1 ще го получат в комплект с оригинално хендсфри. Nokia 2.2 се предлага за 40 лева в брой с план A1 ONE Unlimited 2XL. Позициониран в средния клас смартфони, А1 Alpha притежава елегантен дизайн и отлични характеристики - двойна камера на гърба - основна 13MP (f/2.0) + сензор за дълбочина с 2MP (f/2.4), селфи камера от 8 MP (f/2.0), осемядрен процесор, 3GB оперативна памет, мощна 3 200 mAh батерия, 64 GB вградена памет, както и най-новата версия на Android – 9 Pie. A1 Alpha се предлага за 85 лева в брой с план A1 ONE Unlimited 2XL. Samsung Galaxy A30s се предлага за 227,48 лева в брой с план A1 ONE Unlimited 2XL. Смартфонът притежава корпус, изграден от полирана пластмаса и стъкло, които му придават елегантност и здравина. Моделът включва осемядрен процесор Exynos 7904, батерия с капацитет 4 000 mAh с функция за бързо зареждане. Galaxy A30s е с тройна камера на задния панел: основен сензор от 25 MP (f/1.7), ултраширокоъгълна бленда с 8 MP (f/2.2), както и сензор за дълбочина от 5MP (f/2.2), който спомага за добавянето на „боке” ефект. Huawei P30 Lite следва дизайна на моделите от серията, като разполага с тройна камера на гърба: 48 MP широкоъгълна, 8 MP ултраширокоъгълна и сензор за дълбочина от 2 MP. Предната камера е с 24 MP и поддържа над 10 режима на снимане. Дисплеят на Huawei P30 Lite e с големина от 6,15 инча, с FHD+ резолюция, като матрицата на екрана е IPS LCD. Капацитетът на батерията е 3340 mAh, като разполага с функция за бързо зареждане с 18 W. Huawei P30 Lite се предлага за 337,49 лева в брой с план A1 ONE Unlimited 2XL.   Samsung Galaxy A70 разполага с тройна камера на гърба: 32 MP широкоъгълна с бленда от f/1.7,  8 MP ултраширокоъгълна с бленда от f/2.2 + 5 MP сензор за дълбочина с бленда от f/2.2. Осемядреният процесор Snapdragon 675 е изграден по 11-нанометрова архитектура, с редица AI функции. 128 GB вградена памет, 6 GB оперативна и голямата батерия от 4500 mAh допълват хардуера. При покупка на устройството настоящите и нови клиенти на А1 ще получат смартфона в комплект с калъф. Samsung Galaxy A70 се предлага за 455,99 лева в брой с план A1 ONE Unlimited 2XL. iPhone 7 притежава компактно тяло, 4,7-инчов Retina IPS LCD дисплей с олеофобно покритие и четириядрен процесор Apple A10 Fusion, изграден по 16-нанометрова архитектура. Основната камера е с 12 MP (f/1.8) с функция за оптична стабилизация (OIS) и заснемане на видео с 2160 пиксела и 30 кадъра в секунда. Селфи камерата е 7 MP (f/2.2) с функции като Face detection и технологията HDR. Оперативната памет на устройството е 2 GB, а паметта за съхранение – 32 GB. Смартфонът се захранва от батерия с капацитет от 1960 mAh, а софтуерът може да бъде обновен до последната версия на iOS – 13.2. iPhone 7 може да бъде закупен за 659,99 лева в брой с план A1 ONE Unlimited 2XL. Флагманът Huawei P30 Pro притежава 6.47-инчов FHD+ OLED дисплей. Фокусът при модела е четворната му камера, разработена в партньорство с Leica: 40 MP широкоъгълна с бленда от f/1.6, 20 MP ултраширокоъгълна с бленда от f/2.2, 8 MP телефото обектив с бленда от f/3.4, както и ToF 3D камера. Лазерен автофокус, HDR функция, оптична и дигитална стабилизация, петорно оптично увеличение и супер нощен режим са част от функциите на камерата. Предната камера е широкоъгълна с 32 MP и с бленда f/2.0, като включва HDR функция и заснемане на FHD видео. Мощният осемядрен процесор Kirin 980 разполага с AI функции, които оптимизират работата на камерата и производителността. Huawei P30 Pro се предлага за 1133,99 лева в брой с план A1 ONE Unlimited 2XL. Galaxy S10+ разполага с 6,4-инчов QHD+ sAMOLED, с резолюция 3040х1440 и е оборудван с Gorilla Glass стъкло от последно поколение за по-голяма здравина. Моделът разполага и с Ultrasonic сензор за пръстови отпечатъци, който е вграден в дисплея на устройството. Камерите на новата Galaxy S10+ разполагат с изкуствен интелект и редица функции, които позволяват заснемане на висококачествени изображения дори при по-слаба осветеност. Samsung Galaxy S10+ може да се закупи за 1196,99 лв. в брой с план A1 ONE Unlimited 2XL. Смартфонът от последната серия на Apple съчетава най-новите технологии на по-достъпна цена. Моделът има нова двойна задна камера – 12 MP широкоъгълна камера (f/1.8) и 12 MP ултраширокоъгълна камера (f/2.4), поддържаща HDR функции, заснемане на панорамни изображения, разпознаване на сцени посредством изкуствен интелект и много други. Мощният процесор А13 Bionic притежава AI функции и предоставя отлична производителност. Смартфонът се предлага на цена от 1277,98 лева в брой с план A1 ONE Unlimited 2XL за версията със 128 GB. iPhone 11 Pro е с 5,8-инчов Super Retina XDR OLED дисплей. Моделът разполага с тройна камера на гърба – 12-мегапикселова широкоъгълна (f/1.8), 12-мегапикселова ултраширокоъгълна (f/2.4) и 12-мегапикселов телефото обектив (f/2.0) с двойно оптично увеличение. Apple iPhone Pro се предлага на цена от 1861,99 лева в брой с план A1 ONE Unlimited 2XL за версията с 64 GB", "date": "2019.11.11", "title": "А1 със смарт устройства на специални цени в месеца на Black Friday"}
{"url": "https://www.monitor.bg:443/bg/a/view/menidjyryt-na-shumaher-ne-mislja-che-tova-e-krajat-180508", "text": "Бившият мениджър на легендарният пилот от Формула 1 Михаел Шумахер - Вили Вебер изрази надеждата си германецът да се пребори с последствията от тежкия инцидент, който претърпя през 2013 година. \"Не мисля, че това е краят. Убеден съм, че дори да има и най-малък шанс, Михаел ще се пребори. Той просто е такъв, непримирим\", заяви Вебер, който разкри, че не е получил разрешение от съпругата на Шуми - Корина да го посети, но добави, че не се сърди, уважавайки решението на семейството. Корина Шумахер се появи в публичното пространство за първи път от 5 години. \"Можете да бъдете сигурни, че е в най-добрите възможни ръце. Правим всичко възможно да му помогнем. Моля, разберете, че ние просто следваме желанията и принципите на Михаел, който винаги е искал лични неща като здравето да бъдат пазени от обществените очи\", коментира г-жа Шумахер. Синът на седемкратния световен шампион - Мик Шумахер пък смята, че неудачите през този сезон във Формула 2 са го направили по-силен. \"Научих никога да не се предавам. Ако има възможност да се появя във Формула 1 през 2020 година, ще се възползвам, но към момента това изглежда малко вероятно\", заяви младият пилот.", "date": "2019.11.11", "title": "Мениджърът на Шумахер: Не мисля, че това е краят"}
{"url": "https://www.monitor.bg:443/bg/a/view/arestuvaha-dilyr-s-kilo-amfeti-za-30-bona-v-kolata-180501", "text": "29-годишен жител на гълъбовското село Априлово е бил задържан в хода на специализирана акция за борба с наркоразпространението след получен оперативен сигнал, че криминално проявеният мъж пренася голямо количество синтетична дрога. Първоначално криминалистите влезли за обиск в квартирата на Иван Витанов, но междувременно приятелката му успяла да изпрати предупредителен есемес. Минути по-късно мъжът е бил спипан до автомобила му „Фолкваген“, в чийто купе била открита найлонова торба с 1007 г амфетамин на стойност 30 700 лв. В дрехите на мъжа пък се намерили още 11 грама за 300 лв от същия синтетик. Докато вървял огледа на колата в близост се появил 27-годишният Тодор Димитров от село Братя Даскалови, за който имало данни, че е сред редовните клиенти на дилъра. При опит да избяга от ченгетата, вече съдения за хулиганство мъж, изхвърлил празно кенче от бира, в което имало десетина грама амфети. Витанов и Димитров са с постоянна мярка за неотклонение „задържане под стража“. Образувани са три досъдебни производства за незаконно притежание на наркотици и търговия с тях. Тепърва ще се изяснява за къде е била предназначена стоката, която на улицата може да утрои цената си.    ", "date": "2019.11.11", "title": "Арестуваха дилър с кило амфети за 30 бона в колата"}
{"url": "https://www.monitor.bg:443/bg/a/view/trima-berat-dusha-sled-romsko-mele-v-starozagorsko-selo-180502", "text": "Трима мъже, на възраст между 19 и 40 години, са настанени с черепно-мозъчни травми и множество потрошени ребра в неврохирургичната клиника на старозагорската УМБАЛ „Проф. д-р Стоян Киркович“ след масово сбиване в ромската ахала на село Братя Кунчеви. Над 15 души са били докарани с линейки в неделя от селото, където часове наред се вихрело истинско сражение с колове, вили, лопати, коси и брадви, разказват членове на спешните екипи, които са се отзовали на десетки обаждания на телефон 112. Сред пострадалите имало и хлапета на по 10-12 години и няколко жени. Част от пострадалите след прегледа в спешното отделение са били пуснати за домашно лечение, а най-тежко ранените са били вкарани веднага в хирургичната зала, коментира д-р Живко Желязков, по думите му никой не е имал здравна осигуровка. „Нямам идея защо са се сбили, всички са от рода на Картофовите, но към 9-9.30 часа центърът на селото се напълни с хора. Всеки беше грабнал някакъв кол, гонеха се и се биеха на убиване, със сигурност имаше и пияни…Наложи се веднага да звъним в полицията. На място пристигнаха поне 50 униформени, които едва ги укротиха да не се изтрепят…“, разказа избраният миналата седмица за кмет на Братя Кунчеви Николай Колев. Според запознати сбиването тръгнало заради прибрани от тартора на фамилията пари за изборите. Между двата тура в махалата се раздавали сериозни пари, говори се за до 100 лв за глас. Близо 1000 са жителите на селото, над 500 са ромите и на практика от тях зависели кой ще стане кмет измежду шестимата претенденти. До втория тур стигнали кандидатите на ВМРО и ЗНС с минимална разлика от 13 гласа. В крайна сметка избрали земеделеца Николай Колев, който получил 215 гласа в своя подкрепа срещу 200 на опонента си Димитър Люцканов при 592 избиратели. Само една бюлетина имало в графата „не подкрепям никого“, а три били сгрешени. От ОД на МВР-Стара Загора лаконично съобщиха, че след овладяването на ситуацията шестима от участниците в мелето, на възраст от 25 до 42 години, са били задържани за по 24 часа. Образувано било досъдебно производство за престъпление по член 325 ал. 1 от НК. В селото патрулирали полицаи, за да не бъде допусната нова ескалация на напрежението.", "date": "2019.11.11", "title": "Трима берат душа след ромско меле в старозагорско село"}
{"url": "https://www.monitor.bg:443/bg/a/view/borisov-dostavjame-vtechnen-gaz-ot-sa-sht-i-katar-dogodina-180504", "text": "„Надавам се още догодина да мога да кажа на българите: Вече никой не може да ви спира парното. Защото никой няма да може да ни спира газта. Газ ще имаме, при това на конкурентен пазар, ще можем да си я вземаме от цял свят!“. Това заяви край Хасково премиерът Бойко Борисов, който инспектира строителството на интерконекторната газова връзка България-Гърция. Заедно с него да видят строителството на тръбопровода между хасковските села Войводово и Орлово бяха също енергийният министър Теменужка Петкова, както и посланиците на САЩ Херо Мустафа, на Република Азербайджан Наргиз Гурбанова и на Гърция Димитрис Хронопулос. Пред дипломатите Борисов обяви, че вече е извършена доставката на тръбите за първия километър от трасето. „Този проект е много важен за диверсификацията и енергийната сигурност. Енергийната сигурност – това е национална сигурност\", каза посланикът на САЩ Херо Мустафа. Гръцкият първи дипломат бе категоричен, че в сравнение с преди 10 години България сега е абсолютно различна държава и даде за пример инфраструктурата. „За мен и за Азербайджан това е исторически момент. Щастливи сме да подкрепяме България в диверсификацията. Поздравяваме ви в този важен ден“, каза посланикът на Азербайджан. „Догодина най-късно по това време България ще може да доставя втечнен газ от САЩ, Катар, Кипър, Египет, Азербайджан. Ще имаме реална борса на доставките, ще имаме избор на доставчик, а това няма как да не намали цените на топлото“, каза премиерът Борисов. „Искаме с Гърция да направим заедно един скоростен път от Димитровград до Александруполис. Така ще свържем Бяло и Черно море не само с тръбопровод, но и със скоростна шосейна връзка. България и Гърция така трябва да разпределят ресурсите и възможностите, че те да ползват Черно море и Дунава, а ние – Егейско море“, подчерта Борисов. „Да си разменим по един пристанищен терминал без такси. Така Гърция ще има Черно море, ние ще имаме Егейско море и то без войни, а на базата на взаимноизгодно сътрудничество“, допълни министър-председателят. „За да се изградим интерконекторната връзка, трябва първо да пазим археология, да се извадят артефактите и после строим. Това е селище на 4000 години, има артефакти на 7000 години“, изтъкна премиерът Борисов пред гостите и уточни, че са инвестирани 4 милиона лева в археология. „Вижте в какво са си правили и хапвали попарка хората преди хилядолетия“, посочи Борисов рестварираните глинени съдове. „Ще осигурим финансиране, а учебната програма ще договорите с образователното министерство. Трябват ни много реставратори. Имаме 80 строителни обекти, от тях извадихме тонове артефакти, но няма кой да ги рестварира“, обърна се Борисов и към арехолозите. След официлната среща Борисов се качи задено с посланикът на САЩ Херо Мустафа в джипа си и задено обиколиха района на строителството на тръбопровода. Борисов беше зад волана, а посланик Херо Мустава на предната седалка. След около 20 минути двамата се върнаха на мястото на официалното събитие и се разделиха. На раздяла Борисов разцелува посланичките на САЩ и Азербейджан. Интерконекторът между България и Гърция е един от седемте приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.", "date": "2019.11.11", "title": "Борисов: Доставяме втечнен газ от САЩ и Катар догодина "}
{"url": "https://www.monitor.bg:443/bg/a/view/drevnite-rimljani-bili-predimno-migranti-180500", "text": "Учени от няколко университета в САЩ и Европа проведоха първо по рода си „преброяване“ на населението на Древен Рим и изводът, до който са стигнали е, че в епохата на ставане на Римската империя Вечният град е бил населен основно с мигранти от Близкия Изток и Гърция, а не с коренни жители или западноевропейци. „Бяхме много учудени колко бързо се е променял генетичния „портрет“ на жителите на Рим, което е отразявало онова, как са се развивали отношенията между града и съюзниците му. Освен това бяхме поразени, доколко космополитно е било населението му. Дори в Античността в него са се смесвали различни култури и популации“, заяви Джонатан Притчърд от Стендфордския унивеситет. Анализът на 127 човешки генома въз основа на открити в района на Рим кости, които датират от последните 12 000 години, започвайки от мезолита и завършвайки със средата на XIX в., показва, че в града са живели мигранти от източната част на Средиземноморието и Близкия изток и тези мигранти наистина са преобразили облика на града в истинския смисъл на думата. За пръв път генетиката потвърждава с големи подробности историята на Древния Рим, който векове наред е властвал в Средиземноморието. Рим е основан около осми век преди Христа от представители на италийски племена. Когато Рим става имперска столица от 27 г. пр. Христа до 300 г., римляните напомняли настоящето средиземноморско население, като били сходни с гърци, малтийци, кипърци и сирийци, заявиха учени от Станфордския университет и няколко университета в Италия. Нови технологии за анализ на древна ДНК позволили да се направи възстановка на миграцията на население през хилядолетията и възхода на Рим. Най-древните анализирани в рамките на изследването скелети са на трима ловци и събирачи на плодове, живели 10 000-7000 г. пр. Христа. Те са приличали на събратята си от другата страна на Алпите. По-късно появата на земеделието и скотовъдството през неолита е довела земеделци от Анадола в Рим, както и в цяла Европа. През периода 900-200 г. пр. Христа Рим започнал да се различава от останалата част от Европа - превърнал се в голям град, имиграцията нараснала, жителите му се увеличили. Геномите от този период разкриват наличие на индивиди от Близкия изток и Северна Африка. След това, към първи век Рим става столица на империя с население 50-80 милиона души. Населението на града наброява около 1 милион души. Разширяването на империята и присъединяването на все нови територии предизвиква масова миграция, в хода на която огромни потоци, основно роби и занаятчии, се насочват към Вечния град, чиито граници стремително се разширяват през тази епоха. Етносите се променят по впечатляващ начин, като голяма част от жителите произхождат от източната част на Средиземноморието. Само 2 от 48 генома са на индивиди от Западна Европа, поясниха авторите на изследването. \"Разнообразието е много голямо\", отбеляза Рон Пинхази от Виенския университет. Оказва се, че по това време типичният гражданин на Рим е приличал от генетична гледна точка повече на жителите на древен Ливан и Силия, отколкото на италийците от началото на желязната епоха или на други западноевропейски народи. Подобно вариации в генетиката на древните римляни, както смятат учените, са свидетелство за това, че римляните не само са докарвали роби от покорените земи, но и са встъпвали в по-близки отношения с тях. Според изследователите силното влияние на генетиката на града може да е свързано с факта, че по това време източните региони на Римската империя са били по-гъсто населени от западната част на Европа, което вероятно допълнително е стимулирало преселението от тези области към столицата. Явлението намалява след разпадането на Римската империя. От Средновековието римляните отново напомнят останалите европейци. \"Някои хора може би си мислят, че днешната миграция е нов феномен - каза Джонатан Причард от Станфордския университет. - Древната ДНК обаче показа, че смесване на хора се наблюдава отдавна.\" Резултатите от изследването са публикувани в сп. \"Сайънс\".", "date": "2019.11.11", "title": "Древните римляни били предимно мигранти"}
{"url": "https://www.monitor.bg:443/bg/a/view/otkradnat-jivot-komandirova-ivan-urukov-v-klinika-v-germanija-snimki-180499", "text": "Да сложи хирургическата шапка в клиника по неврохирургия в Германия – това са последните премеждия пред актьора Иван Юруков в ролята на доктор Деян Табаков от „Откраднат живот“. Звездата замина за Хановер, като успя да прекара няколко часа в престижния международен изследователски институт по неврохирургия в града. Той не пропусна да зарадва последователите си с кадри от работното си пътешествие, което съвсем скоро вероятно ще бъде показано и на малкия екран в „Откраднат живот“. Това не е първият път, в който Евтим Милошев и компания опъват снимачен сет в Германия. Припомняме, че миналото лято и Юлиан Вергов бе позициониран в центъра на събитията, заснети от екипа на „Откраднат живот“ в страната на вурстовете. Екранният доцент Виктор Банков обаче засне своите сцени на ключови локации в германската столица Берлин. Междувременно фенове побързаха да дадат съвет на д-р Табаков.“Бързо да си идва, че бебето му Диана го чака“, гласи коментар на върла почитателка на поредицата под кадрите на Юруков от клиниката в Хановер. Други зрители пък поздравиха актьора за пълното му потапяне в персонажа. Самият актьор от трупата на Народния театър дебютира в ролята на д-р Табаков в началото на тази година – на старта на седмия сезон на продукцията „Любовта лекува“. Епизодите към момента пък го поставят и в образа на баща. Паралелно с това, д-р Василев ще изненада д-р Кръстева и доц. Захариев с решението си, свързано с трудната ситуация около двете новородени бебета. След като започна своя път към възстановяването, Галя ще изрече първите си думи след катастрофата на неверния си съпруг.", "date": "2019.11.11", "title": "“Откраднат живот“ командирова Иван Юруков в клиника в Германия (СНИМКИ)"}
{"url": "https://www.monitor.bg:443/bg/a/view/sreshtu-sivija-sektor-busove-shte-se-registrirat-samo-ot-firmi-180506", "text": "Бусове няма да може да се регистират от физически лица. Така управляващите се опитват да се справят със сивия сектор в транспортния бранш за превоз на пътници. Промените са записание в проект за изменение и допълнение на Закона за автомобилните превози, публикуван за обществено обсъждане. Превозните средства от категории М2 и М3 са предназначени за превоз на повече от 8 пътници, а превозните средства от категория N3 са предназначени за превоз на тежки товари. Тези превозни средства се използват за търговска цел, а в същото време няма пречка да се регистрират на физически лица, което е предпоставка за извършване на нерегламентирани превози в сивия сектор, записано в мотивите на промените. С проекта се регламентира, че превозни средства от категории М2, М3 и N3 могат да се регистрират само от юридически лица, едноличен търговец или физическо лице, регистрирано като земеделски стопани по реда на Закона за подпомагане на земеделските производители. Категория М2 са превозни средства с повече от 8 места за сядане, без мястото на водача, с технически допустима максимална маса не повече от 5000 кг, в които освен местата за сядане може да има място за правостоящи пътници. Категория М3 са превозни средства с повече от 8 места за сядане, без мястото за сядане на водача, с технически допустима максимална маса над 5 000 кг, в които може да има място за правостоящи пътници. Категория N са моторни превозни средства, проектирани и конструирани основно за превоз на товари. Припомняме, че от години физически лица извършват нелегални превози на пътници в страната и чужбина, основно към Белгия, Холандия и Германия. По темата „Монитор“ има серия публикации. 300 хиляди българи годишно участват в игра на руска рулетка, като се придвижват от точка А до точка Б в различни краища на България и Европа в микробуси на нерегламентирани транспортни \"оператори\". По данни на браншовиците по шосетата и магистралите в страната и у нас кръстосват 3000 превозни средства с места 7+1, които предлагат изгодни цени, транспорт от село до село или от врата до врата без никакви гаранции за пътници и товари. В социалните мрежи има специализирани странички, които набират пътуващи и чанти, а ако бъде спрян на пътя такъв микробус, хората вътре винаги са роднини, приятели и просто пътуват в една и съща посока.", "date": "2019.11.11", "title": "Срещу сивия сектор: Бусове ще се регистрират само от фирми"}
{"url": "https://www.monitor.bg:443/bg/a/view/kubrat-pulev-vzima-milioni-ot-mach-za-svetovnata-titla-180495", "text": "Профибоксьорът Кубрат Пулев разкри, че мачът за световната титла е много повече от пари за него, но се очаква са спечели много сериозна сума. Кобрата бе безапелационен срещу американеца Райдъл Букър и защити правото си да се изправи срещу Антъни Джошуа или Анди Руис. Българинът потвърди, че ще пътува за Саутидска Арабия, за да гледа реванша между двамата на 7 декември и посочи Руис като по-удобен за него съперник. \"Доказал съм, че за мен парите не са от значение. Те не са най-важното нещо, не се бия заради парите. Милиони са, но не знам колко милиона точно. Става въпрос за сериозни пари, но за мен е по-важно да направя нещо непостигано досега от българин. Това ще бъде голяма реклама за държавата, а и гордост за самия народ. Малък народ сме и би било голяма гордост\", коментира пред Нова тв Пулев по повод очаквания сблъсък. \"Не смятам, че парите са толкова трудно нещо за постигане, че да си дам живота за едни пари. Давам го за мечтата на баща ми. Сега вече тя е и моя мечта, както и на цяла България\", каза още Кобрата и се върна към случката с репортерката Джени Суши, довела до временно спиране на боксовия му лиценз. \"Когато нещо е фалшиво, то е безпочвено и краткотрайно. Истината възтържествува. Осъзнах грешката си, повече няма да я повторя. Нямаше я в залата, никой не я е спирал да дойде. Няма как да повторя това нещо отново\", заяви боксьорът.", "date": "2019.11.11", "title": "Кубрат Пулев взима милиони от мач за световната титла"}
{"url": "https://www.monitor.bg:443/bg/a/view/zapoznanstvo-v-internet-svyrshi-v-syda-180497", "text": "Окръжната прокуратура в Добрич предаде на съд 24-годишния Панайот Н. за грабеж на чужди вещи, представляващ опасен рецидив, извършен с употреба на сила, съобщават от Апелативна прокуратура – Варна. Според обвинителния акт, на 13 март тази година подсъдимият отишъл в дома на мъж, с когото се запознали в интернет. След като говорили известно време, без никаква причина Панайот се приближил до домакина си и го ударил с юмрук в лицето. Мъжът паднал на пода, а подсъдимият продължил да го рита и удря, като му причинил множество кръвонасядания, сътресение на мозъка и други травми. Издърпал мобилния телефон на жертвата си, отнел два лаптопа от жилището, златна обица, раница, портфейл със 100 лева и напуснал дома. В района на кооперативния пазар в Добрич Панайот продал отнетите вещи на неустановено по делото лице за 200 лева. Извършителят на  грабежа бил разпознат от пострадалия мъж. Назначената по делото експертиза оценила отнетото имущество на 3796 лева. Панайот Н. е осъждан ефективно за различни престъпления от Районния съд в Провадия. Делото срещу него е насрочено за разглеждане в Добричкия окръжен съд за 3 декември тази година.", "date": "2019.11.11", "title": "Запознанство в Интернет свърши в съда"}
{"url": "https://www.monitor.bg:443/bg/a/view/pod-lipite-pokazvat-poslednite-risunki-na-dechko-uzunov-180503", "text": "38 рисунки на академик Дечко Узунов ще бъдат показани пред почитателите на творчеството му в Стара Загора. Подборката е направена от директора на художествената галерия в Казанлък Христо Генев и е посветена на 120-та годишнина от рождението на големия творец. В експозицията са включени последните рисунки на майстора, които са част от дарението, направено на казанлъчани от съпругата му Олга при откриването на къщата-галерия само месец след кончината му през 1986 година. Генев припомня, че домът, където на 22 февруари 1899 г. се ражда един от най-значимите художници на миналия ХХ век, е бил възстановен по инициатива на казанлъчани. Лично академик Узунов е направил чертежите и указал къде и какви негови работи да бъдат окачени. Сред подарените творби е и негов автопортрет, на който за НХГ той направил копие. В експозицията с 93-те акварелни рисунки и графики са включени и 4 творби, дарени от племениците му Атанас и Христо Нейкови. На практика подбраните от Христо Генев рисунки за пръв път ще напуснат постоянната експозиция в родната му къща. Постоянната експозиция в казанлъшката художествена галерия включва 266 живописни и скулптурни творби. Сред тях са 57 икони от периода ХVІІ-ХХ в и близо 100 работи на родени и свързани с Града на розите автори: Петко Клисуров, Иван Вълчанов, Иван Енчев-Видю,  Иван Милев, Иван Пенков, Димитър Чорбаджийски-Чудомир, Мара Чорбаджийска и др. Представени са  и 171 творби на 88  бележити български художници като  Иван Мърквичка, Никола Кожухаров, Стефан Иванов, Борис Денев, Златю Бояджиев, Цанко Лавренов, Владимир Димитров-Майстора, Васил Стоилов, Илия Петров, Кирил Цонев, Бенчо Обрешков, Александър Петров, Димитър Казаков - Нерон, както и  скулпторите Александър Андреев, Жеко Спиридонов, Андрей Николов, Анастас Дудулов, Петър Рамаданов и Иван Лазаров. В началото на годината близо 1000 жители на Казанлък сложиха подписи под искане министерството на културата да обяви за паметник на културата пано на тема „Розоберачка“, рисувано от Дечко Узунов през 1981 година във фоайето на някогашния балкантуристки хотел в центъра на града. Вече близо 3 десетилетия то стои скрито зад гипсокартони и се виждат само ъгълчета от монументалната фреска. Близо 9 месеца по-късно все още няма отговор от културното ведомство.  ", "date": "2019.11.11", "title": "Под липите: Показват последните рисунки на Дечко Узунов"}
{"url": "https://www.monitor.bg:443/bg/a/view/grigor-dimitrov-tazi-godina-ne-sym-mislil-za-lubov-180496", "text": "Най-добрият ни тенисист Григор Димитров призна, че няма половинка до себе си след раздялата с певицата Никол Шерцингер. \"Честно казано тази година не съм мислил за любов, имах много перипетии и фокусът ми беше другаде. Не знам дали играя по-добре, когато съм влюбен или, когато съм сам. Има си и плюсове и минуси за играта. Това са много лични неща, пазя ги за себе си. Искам да бъда баща, защо не? Ако годините продължават като тази ще ми е малко трудно. Аз самият не знам къде искам да живея в момента. Един ден искам да науча децата си на работа, на дисциплина и да бъдат себе си\", сподели Димитров пред бТВ, открехвайки макар и леко вратата към личния си живот. Първата ни ракета направи любопитен коментар и за израза \"Мачкай, Гришо!\", който българските му фенове използват често по време на негови мачове. \"Понякога ми става много приятно да го чуя, особено когато съм на другия край на света. Интересно е и много го оценявам. На всеки турнир има български знамена, което ме прави адски горд. Българин съм и винаги съм играл за България. Тук се чувствам специално, въздухът е различен. Искам да се прибирам по-често, но програмата не ми позволява\", заяви още тенисистът и продължи: \"Мотивират ме работата, дисциплината, дори когато бях 78-и. Тогава беше още по-трудно, защото всеки мач ти се струва като вечност. Когато лежах в болница и бях 4-5 седмици настрани, имах моменти на негативизъм. Дори при най-позитивните хора имат моменти на негативизъм. Тяхната сила е, че намират позитивизъм в този негативизъм.\" Григор Димитров запази 20-ото си място в ранглистата на АТР, в която най-голям прогрес сред българите записа тийнейджърът Адриан Андреев. Той се изкачи със 73 места до 677-о, след като стигна до финала в Нейпълс (САЩ). Лидер в класацията е Рафаел Надал (Испания), следван от Новак Джокович (Сърбия) и Роджър Федерер (Швейцария). При жените първата ни ракета Виктория Томова падна с една позиция и вече е 160-а. Австралийката Ашли Барти е начело и продължава да води пред Каролина Плишкова (Чехия).", "date": "2019.11.11", "title": "Григор Димитров: Тази година не съм мислил за любов"}
{"url": "https://www.monitor.bg:443/bg/a/view/kustendilski-uchenici-s-naj-dylgoto-horo-180492", "text": "Кюстендилски ученици се хванаха на най-дългото хоро, а дворът на Шесто Основно училище „Паисий Хилендарски” едва събра фаворитите на народните танци. Над 400 деца и техните учители достойно конкурираха записания народен танц в книгата за рекордите на Гинес, показвайки завидните стъпки от родния фолклор. Събитието, което накара и хората от квартала да заиграят с ентусиазъм от ръководството на учебното заведение, го свързаха тематично с половинвековния юбилей от създаване на школото. „Действително беше много интригуващо. Всеки клас беше избрал тематично облекло, така че да е най-оригинален и неповторим. Учениците бяха облечени в различните диапазони – от модерните спортни тениски, през народните носии, както и дори карнавални облекла”, споделя 35-годишна майка на ученик в училището. „Доста време ни отне подготовката и разучаване на стъпките. Децата обаче бързо схващат и им е забавно, едни от други се увличат. Искахме инициативата да идва от тях, защото когато е нещо задължително нещата по-трудно се получават”, добавя начален учител в школото. Ежегодният конкурс \"Надиграване\" е очаквано събитие от всички ученици в училище. В конкурса децата по класове с класните си ръководители, са задължени да представят оригинална визия на класа и способностите си да играят различни видове народни хора. Преди четири години около храма „Свети Александър Невски” по идея на Илия Луков точно по Великден, страната ни успя да се запише в книгата за рекордите на Гинес. Тогава в него взеха участие над 11 000 души.", "date": "2019.11.11", "title": "Кюстендилски ученици с най-дългото хоро"}
{"url": "https://www.monitor.bg:443/bg/a/view/pavel-i-venci-venc-vs-lubo-kirov-180488", "text": "„Не бих могъл“ е името на най-личното парче на Павел и Венци Венц до момента. От създаването на песента в една пролетна нощ в мобилно студио във вила на Троянския Балкан до заснемането на видеото минават две години - период, в който хип-хоп дуото пази в тайна знаменитата си колаборация с Любо Киров. Шест години след дебюта си на родна сцена тандемът пренасочи творческата си философия от „Се таа, брат“ към космическия скок във вдигането на левела си като артисти и мъже, които има какво да кажат за любовта. В режисирания от Виктор Антонов-Рик проект Павел си партнира със своята муза Кристина Нгуен, нашумял модел и железен черпак от последния сезон на Master Chef. Венци пък избира да заложи на основната движеща сила в личния си свят – 9-месечната му дъщеря Агуая. признава Венци. „Това е песен за хората, без които животът ти би бил емоционален кратер. Не можеш без тях. Дишаш, но съществуваш на повърхността, а не живееш в оня смисъл на летенето, който ти дава любовта. Това, като го осъзнаеш, е колкото плашещо, толкова и вдъхновяващо“, казва Павел и добавя, е с Криси в реалния живот спорят само за битката между героите си във фентъзи играта „Лига“. Павел хваща микрофона след две лета като моряк на малка яхта в Несебър. Записва се във Военноморското училище. „Там обаче осъзнах отговорността на професията и невъзможността да я съчетая с музиката. Това ме изплаши и реших да преследвам докрай мечтата си, преди да се откажа. разказва момчето чудо от Бургас. За Венци началото на пътя в музиката идва в едно от първите издания на култовия фестивал Spirit of Burgas, където е ключова част от организацията. „Там срещнах Ангел - без Моисей. Вече бях започнал да фрийстайлвам и всяка една дума по онова време ми звучеше като песен. Като маркетинг мениджър, който си представяше цялото си блестящо бъдеще зад бюро, съдбата ми показа ироничната си усмивка. Саня ни забеляза след година и нещо - тегави младежи с татуировки навсякъде. Сигурно й е било лек културен шок в първата стотна. Впоследствие това между нас се превърна в огромно приятелство и лирическа проактивна работна любов“, споделя той.  Ако някой се чуди защо пилотното парче на Павел и Венци Венц се казва „Батман“, отговорът е простичък – Павката е заклет фен на човека прилеп. Освен като колекционер на постери и тематични татуировки по тялото си, изпълнителят изразява респект към идола си и с бутиков тунингован мотор, близък до оригинала, който кара Крисчън Бейл в „Черният рицар“. „Той е единственото нещо, което ми дава самостоятелност и миг спокойствие, да карам ми е медитация“, признава бийтмейкърът. Венци Венц гледа по-философски на нещата: „Не бих могъл, без да открадна малко време за себе си и да си събера мислите. Имам моменти, в които тишината ми действа изцеляващо.“ Когато не пътува между точка А и Б за поредното участие, той се разхожда с дъщеря си Агуая, играе „Лига“ до безпаметност, или хапва супер нездравословни бургери в компанията на бойни другари след творческа сесия в студиото. В края на ноември хип-хоп дуото ще пусне втория си албум, който носи името Upgrade. „Това е и начинът, по който се чувстваме – надграждаме себе си. Прави ни се честна музика – каквото ни се върти в главата и душата, това стига до хората като емоция“, признава Павел.  „Звъннаха ми в 2 през нощта, за да ми кажат, че имат парче за мен. описва предисторията на „Не бих могъл“ Любо Киров. В Павел и Венци той вижда идейни съмишленици, които правят музика с послание, а не за да попаднат под водопад от сутиени или във вестникарските колонки на всяка цена. Във видеото към парчето Любо е в ролята на разказвача, който отваря вратата към личния свят на рапърите. На молбата ни да развие „Не бих могъл“ до изповед, той казва: „Не бих могъл без приятелите, без музиката и без любовта. Имам късмет, че срещнах своя човек. Научих се да обичам без его и от душа, и да се грижа за тази връзка така, както бих отгледал детето си някой ден. Преди седмица станах на 47 и, естествено, пак бях на сцена, като всеки уикенд през последни няколко години. Концертът бе поредният разпродаден, но по-важно за мен бе отношението на феновете и на скъпи за мен хора като Влади Ампов-Графа, Мария Илиева. Ние не сме конкуренция, а приятели с кауза“, откровен е Любо.  Още преди да се научи да изписва правилно името си, Любо Киров хваща чифт вилици и започва да свири в ритъм върху масата в кухнята. Барабаните поддържат искрата на рокендрола в него през годините, в които завършва училището по приложни изкуства в Троян и Художествената академия със специалност „Керамика и стъкло“. Първата успешна група на артиста от Плевен - Mr. White, нашумява в столичния ъндърграунд и стига до разпродадени клубни турнета. В края на 90-те Любо привлича вниманието на фенове и медии както с изключителната комбинация от фънк и поп в тембъра си, така и с рокендрол присъствието си на сцената. Следва сформирането на група „Те“, с която разбиват ефира с хитове като „Ще те намеря“ и „Има ли цветя“. Соловата си кариера Киров стартира с фокуса на любимите си джедаи от поредицата на Джордж Лукас и заема безкомпромисно позиции във воукъл хаус (Life is Beautiful) и попа („Ще те намеря“, „Забранена любов“, „Отново вярвам“). Сборният му албум „Знам“ достига златен статус по продажби, а три разпродадени концерта в зала 1 на НДК по-късно „Както преди“ се сдоби със златен сертификат. Талантът му обаче се простира и отвъд вокалната дарба - над 150 са текстовете на песни, които е написал за своите колеги Дони, Орлин Павлов, Ирина Флорин, Тони, Мария Илиева, групите \"Каффе\", \"Сафо\" и др. Като всеки работещ музикант Любо работи по времето, което хората с редови професии празнуват като „уикенд“. През последните години почивката му е фиксирана в понеделник и вторник, а дестинацията е една – Гърция. \"Купил съм си лодка и в малкото си свободно време с удоволствие седя на брега на морето или кръстосвам най-закътаните заливчета. Сега, когато сезонът е свършил, е най-хубавото време за релакс. разказва певецът. В дългите пътешествия с него обикновено е Кая – верният пазител на дома му, порода „Акита ину“, който Катето Евро вече е успяла да разглези, канейки кучето да седне на масата заедно с останалите гости. ", "date": "2019.11.11", "title": "Павел и Венци Венц VS Любо Киров"}
{"url": "https://www.monitor.bg:443/bg/a/view/volejbolnijat-hebyr-s-priza-za-otbor-na-meseca-180486", "text": "Мъжкият волейболен тим на \"Хебър\" спечели отличието за отбор на месец октомври в традиционната анкета на Пресклуб \"България\". Пазарджиклии ликуваха със Суперкупата на страната, а в гласуването на медиите изпревариха баскетболния \"Левски Лукойл\", който също грабна подобен трофей през миналия месец. Ръководството на \"Хебър\" разкри, че вече се обмисля нов 5-годишен план за развитие на клуба, а настоящият се изпълнява задоволително. \"За нас това е висока оценка за пореден път. Много сме доволни, че зарадвахме града. Надяваме се да сме в максимална форма за Купата и за плейофите\", сподели председателят на Управителния съвет на клуба Александър Иванов. \"Със сигурност спечелването на Суперкупата носи допълнително самочувствие и увереност на състезателите, че могат да победят всеки. Нашият план първоначално бе за 5 години, а сега предстои да начертаем нов. Тази година работим много върху школата\", разкри още Иванов и добави, че в евротурнирите ще се гледа мач за мач, с надеждата за добро представяне. Той заяви, че в дългосрочен план вижда ситуацията за успех в турнира \"Чалъндж къп\" като по-реалистична и обеща, че клубът не смята да сваля нивото.", "date": "2019.11.11", "title": "Волейболният \"Хебър\" с приза за отбор на месеца"}
{"url": "https://www.monitor.bg:443/bg/a/view/bezplatni-pregledi-za-sydovi-zaboljavanija-v-sofijamed-180494", "text": "Профилактиката е от съществено значение за ранната диагностика, навременното лечение и респективно за добрите резултати при лечение на съдовите заболявания. Убедени в здравната и социална значимост на профилактиката, екипът на отделението по Съдова хирургия към УМБАЛ “Софиямед“ обявява скринингова кампания под формата на безплатни прегледи за съдови заболявания на 13-ти и 14-ти ноември от 14:00 до 18:00 ч. Те ще се провеждат в Кабинет по съдова хирургия №4, сектор Г в сградата на бул. „Г.М.Димитров” №16 с предварително записване на тел. 02 465 00 00. Опитът показва, че голяма част от пациентите пренебрегват редовната профилактика и търсят помощта на съдовия специалист едва след проява на първите симптоми на съдова недостатъчност. Само ранната диагностика на заболяването може да спомогне за навременното и адекватно консервативно или миниинвазивно (безкръвно) лечение, както и превенция на късните усложнения от нелекуваните съдови заболявания. В Отделението по съдова хирургия към УМБАЛ „Софиямед“ се провежда диагностика, безкръвно и оперативно лечение на разширени вени, запушване на дълбоките вени на крайниците, отоци, нарушено кръвоснабдяване на крайнциите, стеснения на сънната артерия, аневризма на абдоминалната аорта и други съдови заболявания.", "date": "2019.11.11", "title": "Безплатни прегледи за съдови заболявания в „Софиямед“"}
{"url": "https://www.monitor.bg:443/bg/a/view/rumynec-otiva-na-syd-sled-opit-da-podkupi-policai-v-rusensko-180491", "text": "Румънски шофьор ще бъде съден в Русе, след като опитал да подкупи полицаи. Това съобщиха от областната дирекция на МВР в крайдунавския град. 35-годишният мъж шофирал лек автомобил \"Фолксваген Пасат\" с германски регистрационен номер по главния път Русе-Бяла, когато бил спрян за проверка. Причината е, че изпреварвал в забранен участък. Полицаите съставили акт на чужденеца, но той отказал да го подпише. Вместо това сложил две банкноти с номинал от 20 евро и 10 евро в кочана с бланки актове. Случаят е документиран от полицията. Срещу 35-годишния мъж е образувано бързо производство за извършеното престъпление. Той бил задържан и в МВР за срок до 24 часа.", "date": "2019.11.11", "title": "Румънец отива на съд след опит да подкупи полицаи в Русенско"}
{"url": "https://www.monitor.bg:443/bg/a/view/lek-spad-na-noshtuvkite-prez-septemvri-180487", "text": "Общият брой на нощувките във всички места за настаняване, регистрирани през септември, е над 3,097 милиона, или с 2,3% по-малко в сравнение със същия месец на 2018 година, като най-голямо намаление на нощувките (с 4,6%) се наблюдава в местата за настаняване с три звезди, сочат данните на Националния статистически институт (НСИ). през по миналия месец, като намалява с 1 процентен пункт в сравнение с година по-рано. Най-висока е заетостта на леглата в хотелите с четири и пет звезди - 48,3%, следват с три звезди - 32,1%, и с една и две звезди - 20,2%. Според статистиката общият брой на местата за настаняване за една година се увеличава с 2,9%, а броят на леглата в тях - с 0,8%. Местата за настаняване с над 10 легла - хотели, мотели, къмпинги, хижи и други места за краткосрочно настаняване са 2924. Броят на стаите в тях е 131,6 хиляди, а на леглата - 294,7 хиляди. Броят на пренощувалите лица в местата за настаняване през септември се увеличава с 1,4% в сравнение с година по-рано и достига 847,3 хиляди, като е и намаление при чужденците с 0,1%. В НСИ пресмятат още, че българите са 377,8 хил. и са реализирали средно по 2,5 нощувки. Чуждите граждани са 469,5 хил. и са ползвали средно по 4,6 нощувки, като 72,9% от тях са нощували в хотели с четири и пет звезди. През септември 2019 г. в хотелите с четири и пет звезди са реализирани 74,3% от общия брой нощувки на чужди граждани и 32,3% - на българи. В местата за настаняване с три звезди са осъществени 19,9% от нощувките на чужди граждани и 31% - на българи, докато в останалите места за настаняване (с 1 и 2 звезди) те са съответно 5,8 и 36,7%. или с 1,5% повече в сравнение с преди година. Регистрирано е увеличение на приходите от български граждани - с 13,8%, докато тези от чужди граждани намаляват с 1,8%.", "date": "2019.11.11", "title": "Лек спад на нощувките през септември"}
{"url": "https://www.monitor.bg:443/bg/a/view/publikata-izbra-stranni-neshta-za-serial-na-godinata-180483", "text": " бе отличена за най-добър сериал на 2019 г. по време на 45-ата церемония по връчване на наградите „Изборът на публиката“. Историята за Елевън и компания триумфира още в категорията за драматично шоу, а старлетката Мили Боби Браун грабна приз за телевизионна актриса на годината. С най-много награди в категориите за кино пък може да се похвали екипът на „Отмъстителите: Краят“. Блокбастърът бе отличен за най-добър филм и най-добър екшън, а Робърт Дауни Джуниър – за филмов актьор на 2019. Екранният Тони Старк посвети наградата си на покойната легенда на комиксите Стан Лий. Една от най-големите изненади по време на церемонията беше първата публична поява на комика Кевин Харт след тежката катастрофа през септември. Той бе отличен за най-добро комедийно изпълнение на 2019 г. С почетни призове бяха удостоени актрисата Дженифър Анистън и певиците Гуен Стефани и Пинк. Анистън получи наградата \"Икона\" като признание за приноса й към киното и телевизията и за превъплъщенията й в няколко \"знакови и запомнящи се\" роли. Тя беше номинирана за филмова актриса на 2019 г., но се размина с приза, който отиде при Зендая за изпълнението й в \"Спайдърмен: Далече от дома\". Певицата и основателка на няколко модни бранда   като признание за уникалния й усет за стил. Пинк пък получи приза \"Борец\" за дейността й в подкрепа на редица благотворителни организации и ролята й като посланик на УНИЦЕФ. - \"След\" - филмова драма на 2019 г. - \"Аладин\" - семеен филм на 2019 г.  - Коул Спраус - звезда във филмова драма за \"На пет стъпки от теб\" - Ноа Сентинео - звезда във филмова комедия за \"Перфектната среща\" - Том Холанд - екшън звезда на 2019 г. за \"Спайдърмен: Далече от дома\" - Бионсе - звезда в анимация на 2019 г. за \"Цар Лъв\" - \"Теория за големия взрив\" - комедийно шоу на 2019 г.  - \"Животът на Кардашиян\" - риалити шоу на 2019 г.  - \"Америка търси талант\" - състезателно шоу на 2019 г.  - Коул Спраус - телезизионен актьор на 2019 г. за \"Ривърдейл\" - Зендая - телевизионна звезда в драма за \"Еуфория\" - Кристен Бел - телевизионна звезда в комедия за \"Добро място\". - \"Шоуто на Елън де Дженерис\" - дневно шоу на 2019 г. - \"Шоуто на Джими Фалън\" - вечерно шоу на 2019 г.  - Клои Кардашиян - телевизионна риалити звезда за \"Животът на Кардашиян\" - \"Ловци на сенки\" – научнофантастично/ фентъзи шоу на 2019 г.  - Шон Мендес - изпълнител на 2019 г.  - Били Айлиш - изпълнителка на 2019 г.  - Blackpink- група на 2019 г.  - Lover на Тейлър Суифт - албум на 2019 г.  - Senorita на Шон Мендес и Камила Кабело - песен на 2019 г.  - Блейк Шелтън - кънтри изпълнител на 2019 г. - Беки Джи - латино изпълнител на 2019 г.  - Хари Стайлс - стилна звезда на 2019 г. - мопсът Дъг - животино звезда на 2019 г.", "date": "2019.11.11", "title": "Публиката избра „Странни неща“ за сериал на годината"}
{"url": "https://www.monitor.bg:443/bg/a/view/cacarov-shte-glasuvam-otnovo-za-geshev-180493", "text": "Обвинител №1 Сотир Цацаров заяви, че отново ще гласува за Иван Гешев при избора на нов главен прокурор, който ще се проведе този четвъртък след връщането на указа от президента. Цацаров допълни още, че предварителен дебат по мотивите не може да има според Конституцията и закона, а трябва директно да се прегласува. Той коментира и решението на президента Румен Радев да не подпише указа, като подчерта, че не трябва да се говори за политически натиск или да се търси тъмен подтекст. „Той е президент и Конституцията му дава тези права, не изисква от него дори да мотивира връщането на кандидатурата. Чест му прави, че той го направи. Дали го приемам или не, това е отделен въпрос.“, обясни той Цацаров допълни, че не изключва да има изненади по време на гласуването, но подчертава, че той отново ще подкрепи заместника си. „Очаквам президента да не протака действията си след повторното гласуване за избор на главен прокурор в четвъртък, както е доказал досега“, посочи той.", "date": "2019.11.11", "title": "Цацаров: Ще гласувам отново за Гешев"}
{"url": "https://www.monitor.bg:443/bg/a/view/pijan-se-obyrna-po-tavan-180489", "text": "Пиян шофьор се е обърнал с колата си „по таван“ на улица в стрелчанското село Блатница. Панагюрецът Х.М. на 40 г. загубил управлението над „Деу“-то си. Леката кола напуснала платното за движение и се преобърнала. Пристигналите на местопроизшествието служители на РУ-Панагюрище тествали шофьора с дрегер. Уредът отчел 2.23 промила концентрация на алкохол. Общо шестима пияни шофьори са засечени и задържани през уикенда от пътните полицаи в региона. На улица в Пещера автопатрул от местното полицейско управление спрял за проверка „Опел“. Водачът му М.Т.- 34 г. от същия град бил тестван с дрегер, като пробата отчела 1.82 промила. Сходни са и съдбите на М.К.- 47 г. от велинградското село Долна Биркова, В.С.- 32 г. от Велинград, Г.К.-46 г. от Панагюрище и Д.Д.-26 г. от Пазарджик. Те били зад волана на возилата си съответно с 1.79, 2.21, 2.00 и 1.30 промила. Спрямо шестимата мъже са образувани бързи полицейски производства.  ", "date": "2019.11.11", "title": "Пиян се обърна „по таван“"}
{"url": "https://www.monitor.bg:443/bg/a/view/zadyrjaha-28-godishna-jena-za-syprichastnost-kym-ubijstvo-180477", "text": "28-годишна жена от Дупница е задържана за 72 часа с прокурорско постановление за съпричастност към смъртта на 62-годишен мъж от село Мламолово. Трупът му бе открит в събота - на 9 ноември в дома му, след подадения сигнал служители от полицията в Бобов дол са предприели незабавни действия, които са осъществени под прякото ръководство на наблюдаващ прокурор. Трупът на 62-годишния е закаран за аутопсия в кюстендилската болница. По първоначални данни смъртта е настъпила в резултат на пробождане с нож в областта на гърдите. 28-годишната жена е установена и задържана в дома на нейни роднини в Дупница. Работата по започнатото досъдебно производство за умишлено причиняване на смърт продължава в полицията в Бобов дол.", "date": "2019.11.11", "title": "Задържаха 28-годишна жена за съпричастност към убийство"}
{"url": "https://www.monitor.bg:443/bg/a/view/mariana-popova-za-aferata-na-veso-izbihme-se-180490", "text": "Певицата Мариана Попова проговори относно спекулациите, че е в люта вражда с актрисата София Маринкова, която е екранна изгора на Веселин Плачков в сериала „Пътят на честта“. Изпълнителката тушира слуховете за „грозните сцени на ревност“, които уж правила на снимачната площадка на поредицата, заради еротичните сцени на героите Киро Християнина и Жаклин Станкова. Колко е важно да сме човеци! Бъдете!\", написа Попова към кадър, на който позира с годеника си, Маринкова и нейният любим Драго Симеонов. По всичко личи, че двете двойки са в добри отношения и подминават фалшивите новини с наздравици. Преди дни Весо също коментира клюките в социалните мрежи. „Жълта пумия, тъпи клишета и неадекватни и бездарни хора ! А естетика в изкуството е нещо, което дори не можете да дешифрирате в плиткоумните си мозъци. Лъжите и ПР-а на гърба ни показва нищожно малките ви стремежи и уплашени душички. Не ви е срам ...“, написа актьорът с поразяващо сини очи.", "date": "2019.11.11", "title": "Мариана Попова за аферата на Весо: Избихме се!"}
{"url": "https://www.monitor.bg:443/bg/a/view/nad-340-pevci-muzikanti-i-tanciori-v-nadprevara-za-nagradite-na-folkloren-izgrev-vyv-varna-180480", "text": "Най-голямата досега пъстра среща на фолклорни колективи и солисти на сцената на фестивала „Фолклорен изгрев“ ще събере във Варна 340 участници – групи, ансамбли и индивидуални изпълнители, които ще се надпреварват да спечелят сърцата на публиката и наградите на феста. Големият празник на народното творчество и младостта от 15 дo 17ноември се организира от продуцентска компания „Сънрайз Маринов“, фолклорна телевизия „Сънрайз Мюзик“ и Grand Mall и с подкрепата на фонд „Култура“ на Община Варна. Патрон на 15-то издание на мащабното събитие е наскоро преизбраният кмет на район „Младост“, Христо Христов. Организаторите очакват събитието да бъде уважено и от кмета на голямата Община Варна Иван Портних. Жури от уважавани експерти по фолклор ще оценява музикантите и танцьорите от 240 формации и над 100 индивидуални участници. „Фолклорен изгрев“ е фестивал със състезателен характер за изпълнители от различни възрасти, в които се включват най-малките - деца от 3-годишна възраст, и ученици от школи в читалища, частни студиа, детски комплекси, професионални училища по фолклор и музика, студенти и самодейци от народни читалища и пенсионерски клубове. Фестивалът на младостта и фолклора ще представи солови изпълнители и групи в 6 основни направления- вокални изпълнители, инструменталисти, стилизиран фолклор, стари градски песни и шлагери, танцово изкуство, фолклорни ансамбли. Зрителите ще видят изпълненията на представители на многобройни фолклорни области у нас. Младите певци, музиканти и танцьори ще се състезават за медали, плакети, грамоти и много специални награди. Кметът на район „Младост“ във Варна Христо Христов е осигурил три парични награди за фолклорна група, за индивидуален изпълнител и за изпълнение на песен от македонската фолклорна област. Конкурсната програма през трите дни ще започва още в 9 часа, за да могат всички участници да се изявят на сцената.", "date": "2019.11.11", "title": "Над 340 певци, музиканти и танцьори в надпревара за наградите на „Фолклорен изгрев“ във Варна"}
{"url": "https://www.monitor.bg:443/bg/a/view/vss-glasuva-povtorno-kandidaturata-na-ivan-geshev-v-chetvyrtyk-180479", "text": "В четвъртък, 14 ноември, Висшият съдебен съвет ще гласува повторно кандидатурата на Иван Гешев за главен прокурор. Това става ясно от дневния ред на насроченото за тази дата заседание на Пленума на ВСС по разпореждане на правосъдния министър Данаил Кирилов. Припомняме, на 24 октомври 2019 г. след десетчасово заседание, на което бе изслушан кандидатът на главен прокурор, Висшият съдебен съвет гласува и избра Иван Гешев с резултат 20 \"за\" и 4 \"против\". След избора във ВСС процедурата продължава с предложение до президента, който назначава с указ избрания кандидат. Самият указ се обнародва в \"Държавен вестник\". Държавният глава има правомощието да не подпише указа и да върне процедурата във ВСС. Той може да направи това само веднъж, като при прегласуване на същата кандидатура във ВСС, държавният глава е задължен да приеме и подпише указа за назначаването. На 7 ноември президентът с изявление отказа да подпише указа за назначаване на Иван Гешев и върна процедурата във ВСС. Ден по-късно той подчерта, че отговорността за главен прокурор е на ВСС.", "date": "2019.11.11", "title": "ВСС гласува повторно кандидатурата на Иван Гешев в четвъртък"}
{"url": "https://www.monitor.bg:443/bg/a/view/jena-e-s-opasnost-za-jivota-sled-bitov-skandal-180478", "text": "Жена е с опасност за живота, след като е намушкана с нож от мъж, съобщиха от полицията в Плевен. На 9 ноември в 1.40 часа в полицията в Долни Дъбник е получен сигнал за семейно-битов скандал в село Крушовене. Незабавно на адреса са изпратени полицейски служители, които са установили, че 33-годишен мъж е намушкал в гърба с нож 36-годишна жена. Извършен е оглед на местопроизшествието, като е иззет кухненския нож. Пострадалата е транспортирана в УМБАЛ  \"Д-р Георги Странски\"-Плевен и е настанена в гръдна хирургия, с опасност за живота. Извършителят е задържан за срок до 24 часа. Уведомен е дежурен прокурор. По случая е образувано досъдебно производство.", "date": "2019.11.11", "title": "Жена е с опасност за живота след битов скандал"}
{"url": "https://www.monitor.bg:443/bg/a/view/vryshtat-oryjijata-na-nd-tradicija-180484", "text": "Връщат оръжията на национално дружество „Традиция“ след експертизата, ако се докаже, че няма извършени нарушения. В това увериха главният прокурор Сотир Цацаров и министърърт на вътрешните работи Младен Маринов след среща с представители на дружеството. Старинните ръжия бяха иззети в рамките на международна операция по линия на Европол - „Пандора“, срещу трафика и престъпленията с национално-културно наследство. В следствие на акцията, проведена от ГДБОП и служители на Главна дирекция „Национална полиция“, бяха конфискувани 56 оръжия и 900 единици боеприпаси на седем места в страната. Сотир Цацаров заяви, че българската държава трябва да демонстрира подкрепа на патриотични организации като „Традиция“ и подчерта, че ако се докаже от експертизите, че няма извършено нарушение от дружеството, Отсрещната страна пък обещала, че ако такива се установят, то те ще съдействат на властите. Министър Маринов увери, че експертните действия по старините ще дадат резултат до края на седмицата и обясни, че акцията не е била конкретно насочена към НД „Традиция“, а към проверката на конкретни сигнали. \"Част от лицата, които са били проверявани, наистина са от управителния съвет на „Традиция“, но към момента при част от тях са иззети оръжия, които вече има назначени експертизи, които да кажат дали те попадат в обхвата на изчезнали музейни сбирки или такива, които подлежат на контрол от закона, но се съхраняват неправомерно. До този етап нямаме данни да е констатирано извършване на престъпление\", допълни той  „Държавата не трябва да извършва действия, с които дава знаци, които не трябва да дава, спрямо хора защитаващи националния ни интерес. Ние сме от една и съща страна.“, подчерта главният прокурор Сотир Цацаров.", "date": "2019.11.11", "title": "Връщат арестуваните оръжия на колекцинерите при липса на нарушения (ОБНОВЕНА)"}
{"url": "https://www.monitor.bg:443/bg/a/view/arestuvaha-povtorno-pijt-dohyrti-180482", "text": "Певецът Пийт Дохърти бе задържан повторно в Париж в неделя. Причината - пиянско сбиване. Това се случва само ден след като беше освободен от ареста, където попадна заради притежание на кокаин. Според адвоката на музиканта, той си е поръчал само една чаша, но се е напил, защото от месец е на лечение за дезинтоксикация. Другият мъж, участвал в побоя, също е бил пиян. Той се е разминал без тежки наранявания. Прокуратурата поиска Дохърти да заплати глоба от 5000 евро за притежанието на кокаин. Сумата предстои да бъде одобрена от съда. Защитникът на изпълнителя настоява, че той не е престъпник, защото се лекува от пристрастяване във Франция и Англия и иска да продължи кариерата си. Припомняме, че през 2011 г. Дохърти беше осъден на шест месеца затвор за притежание на кокаин. През 2012-а пък го изгониха от луксозна клиника за дезинтоксикация в Тайланд, където се лекуваше от пристрастяване към хероин, заради липса на воля.", "date": "2019.11.11", "title": "Арестуваха повторно Пийт Дохърти "}
{"url": "https://www.monitor.bg:443/bg/a/view/majka-hvyrli-dvete-si-deca-ot-9-ija-etaj-180485", "text": "Жителка на Москва извърши зверско престъпление, след което сложи край на живота си. Трагедията се разигра в понеделник сутринта в северозападната част на руската столица. 36-годишната Людмила Соколова първо хвърлила от прозореца на 9-ия етаж на апартамента двете си деца – момиченце на 1,5 годинки и момченце на 6 г., след което скочила сама. Жената и невръстната й дъщеричка загинали на място, а синът й е в реанимация в тежко състояние. Малко преди да извърши жестокото престъпление, Соколова се обадила на Бърза помощ с оплакване, че момиченцето й е вяло и няма апетит. Дошлите на място лекари обаче не успели да попаднат в квартирата, тъй като никой не им отворил. В това време тя извършила тройното убийство. В прощалното си писмо Людмила призовала да ни винят никого за трагедията и най-вече съпруга й. Самият той е в шоково състояние и е откаран от Бърза помощ в болница, обявиха медици. По предварителни данни, семейство Соколови не се е водело на отчет в социалните служби като неблагополучно. Според запознати, причина за трагедията са станали лични проблеми на 36-годишната жена. В апартамента й полицаите открили множество нейни стихотворения, посветени на живота след смъртта.             Междувременно друг инцидент с летален изход наруши работата на московското метро. В понеделник жена падна на релсите на станция „Таганския“ и загина.  ", "date": "2019.11.11", "title": "Майка хвърли двете си деца от 9-ия етаж "}
{"url": "https://www.monitor.bg:443/bg/a/view/fejsbuk-vryshta-big-brother-prez-fevruari-180449", "text": "Със страшна сила, в продължение на повече от седмица, във Фейсбук циркулираше покана за кастинг за новия сезон на Big Brother, който трябва да се излъчи идния февруари. Информацията се разпространяваше от страницата Big Brother 2020, която уточняваше, че в новото издание на риалитито звезди ще живеят с обикновени хора и всеки, който иска да се включи в предизвикателството може да иде на прослушване през януари. Само преди няколко месеца обаче продуцентът, който правеше форматът до сега, Нико Тупарев, а в момента стои зад „Игри на волята“, заяви пред медии, че обича Големия брат, но му е дал малко почивка и идната година няма да го снима. Затова „Монитор“ потърси Нова телевизия, за да провери, дали Тупарев не е променил решението си. От там обявиха, че ще сигнализират на социалната мрежа за страницата Big Brother 2020, за да свалят съдържанието й, а всеки може „да получи достоверна информация за формата на официалната му страница“ във Фесйбук – Big Brother Bulgaria. От вчера страницата, която приканваше за кастинг вече не съществува.", "date": "2019.11.11", "title": "Фейсбук връща Big Brother през февруари"}
{"url": "https://www.monitor.bg:443/bg/a/view/djystin-timbyrlejk-i-djesika-bijl-rabotjat-za-vtoro-180453", "text": "Певецът Джъстин Тимбърлейк и актрисата Джесика Бийл са се нагърбили с приятната задача да увеличат семейството си с още един член. За това издаде звездата от „Денят на влюбените“ в интервю за сп. OK!. „Лудост е да имаш бебе. Но, ако пак ни се случи, ще е страхотно. Вече се изчервявам!“, призна бившата манекенка. Припомняме, че Бийл и Тимбърлейк възпитават 4-годишен син – Сайлъс. Преди време хитмейкърът заяви, че иска още много наследници. „Искам да имам възможно най-много деца, ако трябва да съм честен. Събуждаш се и изведнъж има едно човече, за което си отговорен“, сподели пред радио Beats 1 той.", "date": "2019.11.11", "title": "Джъстин Тимбърлейк и Джесика Бийл работят за второ"}
{"url": "https://www.monitor.bg:443/bg/a/view/mladi-predpriemachi-se-borjat-za-1500-lv-v-ikonomicheskija-vyv-varna-180452", "text": "Млади предприемачи ще мерят сили и ще се борят за чек за 1500 лв. по време на първото издание на Startup Ventures Varna. Състезанието ще се проведе между 15 и 17 ноември в Икономическия университет във Варна. Участниците ще имат възможността да стартират свой бизнес и в рамките на 54 часа да разгърнат идеите си пред журито. Очаква се около 30 отбора от бъдещи предприемачи да представят идеите си в някои от сферите на изкуствения интелект, роботиката, образователни, корпоративни продукти или финансови продукти, софтуерни услуги и други. Всеки от тях ще получи по 300 долара кредит за услугите на Google For Startups, 12 месеца домейн и хостинг, защити за дебитни карти и подложки за компютърна мишка. За отборите, които ще се класират на второ и трето място пък, ще има допълнителни награди от спонсорите. Младите предприемачи няма да работят сами, а ще могат да разчитат на помощта на утвърдени ментори. Те ще ги напътстват в развиването на техните идеи и ще ги научат как да изградят своите продукти, да направят свое маркетинг проучване и да положат основите на своя бизнес план. В състезанието могат да участват млади предприемачи на възраст между 18 и 30 години. Студентите от Икономическия университет пък ще могат да се включат безплатно.", "date": "2019.11.11", "title": "Млади предприемачи се борят за 1500 лв. в Икономическия във Варна"}
{"url": "https://www.monitor.bg:443/bg/a/view/botev-pd-sprja-levski-pomogna-na-gradskija-si-vrag-180469", "text": "„Ботев“ (Пловдив) спря „Левски“ и изпрати вечния си съперник „Локомотив“ (Пловдив) еднолично на второ място в Първа лига. \"Канарчетата\" надвиха с 1:0 \"сините\" в дербито от 16-ия кръг и пратиха столичани на трето място във временното класиране. Единственото попадение беше дело на бившия национал Александър Тонев. Юношата на ЦСКА вкара първия си гол за клуба в 47-ата минута. Интересното е, че това бе негов първи гол от 7 май 2017 година, когато се разписа в Серия \"А\" с бившия си тим „Кротоне“. Пловдивчани, които през тази седмица записаха първа победа от 24 август и прекъснаха серията си от седем мача без успех в шампионата, взеха шест точки в последните си два двубоя, след като имаха само две победи в първите си 14 мача. Загубата е трета за 26-кратните шампиони на България, които прекъснаха и серията си от три успеха в първенството, оставайки с актив от 35 точки, което е с една по-малко от \"смърфовете\". Ботевистите вече има 16 точки и заемат десетата позиция в класирането.", "date": "2019.11.11", "title": "„Ботев“ (Пд) спря „Левски“, помогна на градския си враг"}
{"url": "https://www.monitor.bg:443/bg/a/view/uchenici-stanaha-meteorolozi-za-den-180450", "text": "60 ученици от шести клас в столичното 51-во СОУ „Елисавета Багряна“ влязоха в обувките на метеоролозите, работиха заедно с тях и видяха как се правят измервания на температурата и вятъра. Това се случи в метеорологичния парк на Националния институт по метеорология и хидрология, който стартира образователната дейности по програма „Образование с наука“. Учениците обиколиха парка заедно с Орлин Георгиев от департамента за измервания, метеорология и информационни технологии, който им показа къде и как се мери температурата в София и откъде телевизиите и телефоните ни получат прогнозата за времето. Ученият обясни на децата, че всяка една централна метеорологична станция се поставят на места, където няма външно влияние, за да не се влияе от други фактори. Малчуганите проследиха технологията за мерене на валежите и киселинността на дъжда, както и че листата и птиците могат да пречат на уредите, с които се прави това. Георгиев представи на децата и какво се крие вътре в метеорологичната клетка. Метеорологът обясни, че тя трябва да е чиста, за да няма грешни заключения, и даде за пример как в Италия се появила фалшива новина за глобално затопляне, тъй като клетката не била добре поддържана. Ученият се опита да провокира децата с въпрос какъв според тях е термометърът в нея. Валентин, който беше един от най-активните ученици, веднага се сети, че температурата се мери с помощта на спиртен термометър, защото има по-ниска температура на замръзване от тази на живачния. Шестокласникът сподели, че за да може да отговори на въпросите, е приложил знания по човек и природата и география. След като обиколиха и уредите за мерене на фини прахови частици, учениците се насочиха към една от залите в НИМХ, където има урок и преговориха каква е разликата между време и климат, как се мери времето, а след това проследиха и петте основни стъпки за това. Георгиев посочи, че този вид проекти и посещения на децата са много полезни, за да могат да се ориентират в бъдещата си професия и да се запалят към науката. „При нас от доста време идват ученици, но благодарение на тези посещения те разбират пълния процес на работа и изявяват желание да вникнат в нещата, да научат повече, да се увлекат към природните науки“, обясни той.", "date": "2019.11.11", "title": "Ученици станаха метеоролози за ден"}
{"url": "https://www.monitor.bg:443/bg/a/view/vasko-vasilev-izvadi-album-za-turneto-180451", "text": "С диск още топъл от печатницата и 12 разпродадени от общо 15 дати на тазгодишното си турне в България. Така виртуозният цигулар Васко Василев стартира обиколката на родината си снощи в Плевен. В Града на Панорамата, но феновете не спираха да търсят до последния момент. Щастливците, които предвидливо бяха се сдобили с билети по-рано, бяха и първите, които имаха възможността да се порадват на чисто новия албум на гениалния музикант - „Passion Flamenca“, който излезе току-що и дори още не е зареден по рафтовете на музикалните магазини. Първи ще могат да си го купят всички присъстващите на спектаклите на Васко, „а след всеки концерт ще спазим традицията за автографи и среща с Вас“, обеща той. CD-то събира репертоара от горещи испански фламенко ритми, с които той ще обиколи България за 18 дни. За този безкрайно кратък срок, най-младият концерт майстор на Кралската опера ще изнесе 15 концерта, от които 12 вече е разпродал. Само преди ден самият той се похвали в социалните мрежи, че вече няма места в залите в Русе и Асеновград. Така единственият шанс на феновете му да го видят тази година на живо у нас останаха три от последните му спектакли – в Смолян на 22 ноември, в София на 26-ти и в Благоевград на 27-ми. За ударната доза музика на живо Василев пристигна буквално няколко дни преди старта на обиколката, но не пропусна да направи почитателите си свидетели на част от вълненията си докато е в родината. Той се и се щракна за спомен на метростация, в неделя сутринта пусна кратко видео от последната репетиция преди старта на турнето, а малко преди концерта в Плевен, запечата на снимка цветните алеи по центъра на града. Тази вечер Васко е във Велико Търново, а утре в Шумен.", "date": "2019.11.11", "title": "Васко Василев извади албум за турнето"}
{"url": "https://www.monitor.bg:443/bg/a/view/rosen-jeljazkov-otvarjame-pristanishte-varna-za-naj-tejkite-korabi-180472", "text": "350 млн. лева е стойността на проекта за удълбочаването на Варненския и Белославския залив. Това съобщи за bTV министърът на транспорта Росен Желязков. По негови думи това е инфраструктура за държавата, за да могат да влизат стоки и товари, а не се прави заради ТЕЦ-Варна. Ние не правим пристанище, а отваряме вратата към морето, изтъкна ресорният министър. \"Ще направим така, че врата на България по море - Варна, да бъде отворена за най-тежките кораби, които в момента не могат да влизат, каза още той. Желязков обясни, че проектът цели да има удълбочаване до 13 м. Според него това ще доведе до поевтиняване на транспорта и ще направи пристанището по-атрактивно. По думи на министъра в момента търговската конкуренция на Черно море е там, където отиват товарите. Искаме товарите да влизат през Варна, категоричен бе той. Относно повишаването на безопасността за движение по пътищата Желязков посочи, че от Министерството на транспорта са заявили, че трябва да се въведе контролирана среда за провеждането на изпити за вземане на шофьорска книжка. Той обясни, че в момента се изработва софтуер за теста и за подготовка на водачите, който вече се използва експериментално от редица автошколи. \"Важно е да се преценяват уменията на младите водачи, от една страна тяхната подготовка, а от друга страна - честността на изпита. А косвеният ефект е пресичане на корупцията\", заяви министърът. Той бе категоричен, че честността на изпита ще бъде гарантирана.", "date": "2019.11.11", "title": "Росен Желязков: Отваряме пристанище Варна за най-тежките кораби"}
{"url": "https://www.monitor.bg:443/bg/a/view/tijm-iznenada-federer-na-starta-v-london-180474", "text": "Доминик Тийм надделя със 7:5, 7:5 над Роджър Федерер за 1 час и 40 минути игра в първия мач на двамата тенисисти на заключителния турнир на ATP в Лондон. Това е трета победа за австриеца в трите двубоя помежду им през тази година след трисетовите му успехи в Мадрид и Индиан Уелс. Следващият противник на Тийм в групата “Бьорн Борг” е Новак Джокович, докато Федерер ще се изправи срещу Матео Беретини. Ноле също започна с победа – над Беретини с категоричното 6:2, 6:1. Днес своето участие в Лондон ще започне и световният №1 Рафаел Надал. Испанецът ще играе във вечерната сесия, е негов съперник ще бъде шампионът от миналата година Александър Зверев. Изключително интересен се очертава да бъде и ранният дуел. В дневната сесия сили ще премерят дебютантите в надпреварата Данийл Медведев и Стефанос Циципас. Всички тези срещи са от група „Андре Агаси“.", "date": "2019.11.11", "title": "Тийм изненада Федерер на старта в Лондон"}
{"url": "https://www.monitor.bg:443/bg/a/view/socialistite-pecheljat-izborite-v-ispanija-no-bezizhodicata-ostava-180471", "text": "Четвъртите парламентарни избори за последните четири години в Испания завършиха без категоричен победител. Управляващата социалистическа партия спечели най-много места, но няма да получи мнозинство в парламента. Крайната десница удвои резултата си от предишните избори, а безизходицата на испанската политическа сцена се задълбочи, съобщи ДПА. Според резултати от преброяването на бюлетините в над 99 процента от изборните секции Испанската социалистическа работническа партия (ИСРП) печели 28 процента от гласовете и 120 места в Конгреса на депутатите, долната камара на парламента. Това е с три места по-малко от последните общи избори през април и далеч от необходимите 176 места за постигане на парламентарно мнозинство. Изпълняващият длъжността министър-председател на Испания и лидер на ИСРП Педро Санчес обеща да сформира стабилно правителство. \"ИСРП спечели изборите. Но нашият план не е да продължаваме да печелим избори. Той се състои в това да сформираме стабилно правителство\", каза Санчес. Той призова политическите си опоненти да бъдат отговорни и да му позволят да състави кабинет, с което да се сложи край на продължаващия с месеци политически блокаж. На второ място се нарежда консервативната Народна партия с 20,8 на сто и 88 места. Тя подобрява резултата си от историческото дъно, което удари през април, когато успя да вкара в долната камара само 66 депутати. Лидерът на Народната партия Пабло Касадо заяви след края на изборния ден, че Испания повече не може да чака да има правителство. Той добави, че ще е още по-трудно да бъде управлявана страната след вчерашния вот, при който никоя партия не получи мнозинство, предаде Ройтерс. Крайнодясната партия \"Вокс\" печели 15,1 процента и 52 места, което е два пъти повече от досегашните й 24 депутати. \"Само преди 11 месеца нямахме представители в (регионалните, националния и Европейския парламент). Сега сме трета политическа сила в Испания\", каза лидерът на \"Вокс\" Сантяго Абаскал. Големите губещи са крайнолявата \"Унидас подемос\" с 9,8 процента и 26 места, което е спад от сегашните 42, и либералната \"Сиудаданос\" с 6,8 процента и 10 места, в сравнение с 57, спечелени през април. Лидерът на \"Сиудаданос\" Алберт Ривера каза вчера, че няма извинения за поражението на партията му. Той добави, че изпълнителният комитет на \"Сиудаданос\" ще се срещне днес и че ще бъде свикан партиен конгрес, на който ще бъде решено бъдещето на партията. Преговорите за съставяне на правителство няма да са леки. Теоретично Санчес може да състави мнозинство с \"Унидас подемос\", малката лява партия \"Мас паис\", с националистите и сепаратистите от Каталуния, Страната на Баските и Канарските острови. Но такава коалиция ще бъде трудна - социалистите и \"Подемос\" не успяха да се споразумеят след миналите избори, а сътрудничеството с каталунските партии е затруднено от сепаратистката криза в Каталуния. Напрежението в североизточната област се увеличи, след като миналия месец бяха осъдени деветима регионални лидери. Каталунските партии вероятно ще искат амнистия за тях в замяна на подкрепата си за Санчес - нещо, което лидерът на ИСРП надали ще приеме. Каталунският въпрос бе основен в кампанията и помогна за мобилизирането на гласове на противници на отцепването към \"Вокс\", която обеща да отмени автономията на Каталуния и да забрани всички регионални партии, борещи се за независимост. \"Вокс\" се представя като борец срещу политическата коректност. Наред с други неща, партията се противопоставя на миграцията, исляма, феминизма и привлича избирателите, изпитващи носталгия към диктатурата на Франсиско Франко. След смъртта на Франко и връщането на демокрацията в Испания през 70-те, ИСРП и Народната партия доминираха в продължение на над три десетилетия в политиката и се редуваха начело на страната. Но политическата фрагментация сложи край на двупартийния модел. За четири десетилетия демокрация Испания никога не е имала коалиционно правителство, но сега това изглежда единственият изход от политическата задънена улица, освен ако Санчес не успее да състави правителство на малцинството. Вчерашните избори бяха свикани, след като ИСРП спечели най-много гласове през април, но Санчес не успя да договори съюз с \"Подемос\" или със \"Сиудаданос\". Той се надяваше да получи по-силен мандат с предсрочните избори. Избирателната активност вчера бе 69,9 процента, малко по-ниска от тази през април, посочи министерството на вътрешните работи. Около 37 милиона испанци, включително, 2,1 милиона в чужбина, имаха право да гласуват.", "date": "2019.11.11", "title": "Социалистите печелят изборите в Испания, но безизходицата остава"}
{"url": "https://www.monitor.bg:443/bg/a/view/osvobodiha-ot-dlyjnost-shefa-na-pazardjishkata-bolnica-180476", "text": "Директорът на Многопрофилната болница за активно лечение в гр. Пазарджик д-р Васил Вълчев е освободен по разпореждане на министър-председателя Бойко Борисов. Още през изминалата седмица министърът на здравеопазването Кирил Ананиев е изпратил писма за свикване на Общо събрание на лечебното заведение, за да бъде извършена промяната в управлението на болницата. До избора на нов директор в МБАЛ-Пазарджик ще бъде назначен прокурист. Здравният министър е поискал от НЕЛК да направи проверка на ТЕЛК решенията, които са издадени от ТЕЛК комисиите в МБАЛ-Пазарджик. По разпореждане на министъра на здравеопазването Изпълнителна агенция „Медицински надзор“ от днес започна пълна проверка на лечебното заведение в гр. Пазарджик. Разследващият репортер на Нова телевизия Васил Иванов направи нови разкрития за нередности в здравното заведение.  През септември разследване на журналиста разкри скандални нередности в държавната болница в Пазарджик. Там, докато сестрите протестират заради ниски заплати, един кардиолог получава 57 000 лева месечна заплата. Оттогава в медията са получени сигнали и за други сериозни нарушения. Става дума за фалшиви ТЕЛК решения, за които директорът Васил Вълчев получава сигнали от години, но не предприема нищо. ТЕЛК-овете за цялата област се издават от две комисии. И двете са към държавната болница в Пазарджик и са на подчинение на директора Вълчев, както и лекарите в тях. Оказва се, че председателите и на двете комисии са с увреждания и са получили ТЕЛК решения от собствените си комисии.  „Не съм уволнен, болницата е търговско дружество и за момента е свикано общо събрание, което ще е през декември и сигурно тогава ще бъда освободен“, коментира шефът на болницата в Пазарджик д-р Вълчев. Той уточни, че въпросните решения на ТЕЛК били отпреди 4 години и били проверявани от прокуратурата, Министерството на здравеопазването и парламента, но не бил открит конфликт на интереси.", "date": "2019.11.11", "title": "Освободиха от длъжност шефа на пазарджишката болница"}
{"url": "https://www.monitor.bg:443/bg/a/view/evo-morales-podade-ostavka-180464", "text": "Боливийският президент Ево Моралес обяви, че подава оставка след три седмици бурни протести срещу избирането му за четвърти мандат, предаде Франс прес. \"Оттеглям се от президентския пост\", каза в телевизионно обръщение 60-годишният лидер, който е на власт от 2006 г. По-рано командирът на боливийските въоръжени сили Уилямс Калиман призова Моралес да подаде оставка \"за доброто на Боливия\". Още преди Моралес да завърши изявлението си в ефира на националната телевизия, хора започнаха да надуват клаксоните на колите си в Ла Пас и други градове и излязоха по улиците да празнуват, развявайки боливийски знамена и гърмейки фойерверки. \"Това не е Куба, нито Венецуела. Това е Боливия и Боливия е уважавана\", скандираше група демонстранти в столицата. \"Празнуваме, защото Боливия е свободна\", каза демонстрант край президентския дворец. Не е ясно кой ще наследи Моралес. Вицепрезидентът му подаде оставка, както и председателят на Сената.  Моралес бе първият президент от коренното население на Боливия и се задържа на власт 13 години и 9 месеца. \"Дадохме урок на света, утре Боливия ще бъде нова страна\", каза пред журналисти лидерът на опозицията Карлос Меса. Кубинският президент Мигел Диас-Канел осъди \"жестокия и подъл държавен преврат на десницата срещу демокрацията в Боливия\", новоизбраният аржентински президент перонист Алберто Фернандес и венецуелският президент Николас Мадуро също заклеймиха \"държавния преврат\".  Колумбия поиска извънредна среща на постоянния съвет на Организацията на американските държави \"за намиране на решение на сложната институционална ситуация\" в Боливия.", "date": "2019.11.11", "title": "Ево Моралес подаде оставка "}
{"url": "https://www.monitor.bg:443/bg/a/view/zajneb-gushna-momichence-180473", "text": "Едно от лицата на \"На Кафе\" - Зайнеб Маджурова, гушна първородната си рожба в края на миналата седмица. Блондинката, която започна публичната си кариера от \"Биг Брадър\", стана майка на момиче. Тази новина съобщиха колегите й в предаването на Гала, а водещата дори я включи по телефона, докато тя все още е в болницата. Зайнеб каза, че се чувства добре и се похвали, че е дала живот на момиченце с тегло 4, 130 кг. Заедно с таткото са избрали името Мириам \"Радвах се на здравословна бременност и дори деня преди да родя бяхме в планината и изминах 8 километра\", разказа репортерката, която предпочиташе да не демонстрира бременно коремче публично.", "date": "2019.11.11", "title": "Зайнеб гушна момиченце"}
{"url": "https://www.monitor.bg:443/bg/a/view/proverjavat-interkonektora-gyrcija-bylgarija-180475", "text": "Министърът на енергетиката Теменужка Петкова ще провери напредъка на строителните дейности по изграждането на междусистемната газова връзка Гърция-България. Инспекцията ще се извърши днес от 11.00 часа между селата Войводино и Орлово, област Хасково. За участие са поканени министър-председателят Бойко Борисов, вицепремиерът Томислав Дончев, председателят на Комисията за енергийно и водно регулиране Иван Иванов и други. Реализацията на приоритетния за страната проект за изграждане на интерконектора Гърция-България е от ключово значение за диверсификацията на източниците и маршрутите за доставка на природен газ в региона на Югоизточна Европа. БГНЕС припомня, че проектът се развива от проектната компания Ай Си Джи Би, в която по 50% акционерно участие имат Българският енергиен холдинг и гръцката IGI Poseidon SA. Възловата газова връзка ще свърже националните мрежи на двете страни. Тръбата с дължина 182 километра от българска страна ще достига до района на Стара Загора, а от гръцка – до Комотини. Годишно тръбопроводът ще пренася първоначално по 3 млрд. кубически метра газ от Гърция към България. Максималният капацитет се очаква да достигне до 5 млрд. Плановете са първите количества да тръгнат от следващата година. Прогнозната стойност за изграждането се оценява на 220 млн. евро. Срокът на изпълнение е 18 месеца от реалния старт на изпълнението. За изграждането на връзката се заговори още след газовата криза през 2009 година, след газовия спор между “Газпром” и Украйна.", "date": "2019.11.11", "title": "Проверяват интерконектора Гърция-България"}
{"url": "https://www.monitor.bg:443/bg/a/view/vejdi-rashidov-falshivite-novini-sa-pyt-kym-samounishtojenie-na-sveta-180443", "text": "\"Фалшивите новини са тема не само на България и на Европа, но и на целия свят. Те са продукт и рожба на ХХІ век, на така наречената интернет епоха, и с тях започна подмяната на истината, на достойнството и на ценностите, превръщайки ги в ежедневие. Малко хора осъзнават, че това е пътят на самоубийството на планетата.\". Това заяви в интервю за \"Монитор\" шефът на комисията по култура и медии в НС Вежди Рашидов. - По време на моето управление в Министерството на културата още от първите дни на първия ми мандат станах свидетел на нещо, което дори не съм подозирал, че години наред може да съществува – творци с достойни имена, кумири на българската държава да живеят с пенсии от по 200 лева. Хора на години, болни, които имат неистова нужда от средства за лекарства, за храна, за отопление и за бита си, за да съществуват. Не проумявах как личности, дали толкова много талант, труд и любов на целия български народ, вдъхвали на хората надежда и упование, са останали забравени от своята държава, дори от Бог, и изживяват своите старчески години по един унизителен начин. Затова още от първия ден се заех заедно със социалното министерство в лицето на министър Тотю Младенов и с финансовия министър Симеон Дянков да изработим закон и да намерим форма и средства, за да можем да подпомогнем най-нуждаещите се творци. Основание за това беше болестта на Борис Гуджунов от триото с Борислав Грънчаров и Боян Иванов. За жалост той не дочака тези средства. - В закона ясно е казано, че държавните парични награди са за особени заслуги към държавата и към нацията. Към закона има специална наредба, в която точно е описано как се присъждат наградите. Критериите са ясно описани. Аз не мога да отговоря дали днес всичко това е прозрачно или не. Лично аз не виждам никаква причина да не бъдат обявени членовете на комисията, защото по законите на българската държава всеки български гражданин има право на достъп до всякакъв вид информация. Трябва ясно министерството да обясни, че това не са пенсии, а са награди за хора, които имат изключителен принос към националната духовност, спорт и култура. Тази награда не засяга по никакъв начин пенсиите, които всеки в зависимост от това как се е осигурявал, получава като равнопоставен български гражданин. Така че тя не се дава за прослужени години. По мое време бяха дадени награди, като единственият критерий за тяхното връчване бе големият талант на отличените творци и, разбира се, че имаше и моралното чувство към хора в тежко здравословно положение. Има ли съмнение в това, че един актьор като Велко Кънев, преживял тежка болест, една певица като Валя Балканска, артисти като Джоко Росич, като Йорданка Кузманова, като Васил Михайлов, като Николай Николаев, една певица като Янка Рупкина, една актриса като Татяна Лолова, един художник като Владо Гоев или като Кеазим Исинов и още плеяда достойни български имена, зад които винаги бих могъл да застана, заслужават такива награди?! Нима може да има съмнение за достойнството на тези хора? А за Марги Хранова – това е една дама, която аз безкрайно обичам и определено смятам, че тя е достойна за награда. Защо не е получила награда – на този въпрос трябва да отговори министерството.   - Както е в закона – всички органи на централната и местната власт, творческите съюзи, висшите училища, фондациите, неправителствените организации, инициативните комитети могат да правят предложения. - Като художник, който се занимава с произведения, документиращи националната памет във времето, не само че имам отношение към темата, но и съм пристрастен. Изнасянето, унищожаването, фалшифицирането на културни ценности е един от най-силните пътища за унищожаване на нации, на държави. Ако изчезне културата на една държава, изчезва самата държава. Така са изчезвали цели цивилизации. Ще ви дам един по-простичък пример: ако ние оставим, да речем, една Франция без нейната опера, без Венера Милоска, Мона Лиза на Леонардо, ако Франция няма своите 50 големи имена през последните 100 години, то тогава ясно си даваме сметка какво представлява Франция – едно географско положение, населено с 66 милиона френскоговорящи хора. Така че опазването на културните ни ценности, ограничаването на фалшификатите и фалшивите новини, спомагащи за нашето обезличаване, са много сериозен проблем за цяла Европа като най-стария континент в света и за всички държави, които още носят хилядолетната история на Европа върху себе си. Показването на тракийската ни изложба в Лувъра ни донесе толкова много самочувствие, каквото никога не се е случвало в дългата ни история, и днес нашата култура е желана от много други световни музеи. Днес преговарят с нас от един от най-големите американски музеи – музея „Пол Гети“, които поемат изцяло финансирането и ангажимента за представянето на България и за рекламата, която ще направят на нашата малка държава. Предстои ми разговор с премиера по тази тема, защото неговата дума е много важна. - И сега законите са добри. Онова, което е нужно, е държавата да влезе в своите функции. Когато крачките на властта и закона са първи, то крачките на иманярите ще станат втори. - Всяка културна ценност, спасена или предотвратена от изчезване, ме кара да се радвам. Нека не забравяме, че бях министърът, който успя да върне от Канада 21 000 български антики, както и да върна 17 картини на Никола Танев, откраднати от неговата къща музей. Спирали сме нелегален трафик на икони към Италия, Франция и други държави. Както сме и връщали конфискувани у нас артефакти на други държави, за да радват техните музеи, благодарение на спогодбите, които сме сключвали с тези държави за предотвратяване на нелегалния трафик. - Фалшивите новини са тема не само на България и на Европа, но и на целия свят. Те са продукт и рожба на ХХІ век, на така наречената интернет епоха, и с тях започна подмяната на истината, на достойнството и на ценностите, превръщайки ги в ежедневие. Малко хора осъзнават, че това е пътят на самоубийството на планетата. Демокрацията не е хаос, а низ от правила за спазване на демократични закони. Именно затова този бич – фалшивите новини, трябва да намери своя противовес. Точно затова България става инициатор и домакин на Международен форум на председателите на комисиите за култура и медии от парламентите на страните - членки на ЕС, догодина. Защото това е обща болка и трябва много сериозно да седнем и да направим задълбочено обсъждане, за да минем през публични дебати по темата и да се намерят начини за разпознаването и неутрализирането на фалшивите новини. Това не може да стане без прилагане на общи европейски стандарти. - Не съм излизал. То е по-силно от всичко останало, с което се занимавам. - Бих дал парвенюшки отговор, че изключително съм доволен от голямата изложба, която направих в Градската галери на Пловдив – Европейска столица на културата. Но ако трябва да бъда откровен – предстои ми среща с ръководството на Лувъра в Париж, където съм поканен да видя голямата изложба на Леонардо да Винчи. Е, това е късмет. * Вежди Рашидов е роден на 14 декември 1951 г. в Димитровград * През 1978 г. завършва специалност „Скулптура“ в Националната художествена академия, където по-късно като утвърден творец преподава * През 1985 г. след спечелен конкурс заминава на специализация в академията „Сите дез Ар” в Париж * Има над 50 самостоятелни изложби у нас и в чужбина - Базел, Париж, Варшава, Краков, Лондон, Делхи, Москва, Ереван, Истанбул, Амстердам, Токио, Анкара, Сапоро, Виена, Сеул, Берлин, Вашингтон, Претория, Йоханесбург, Белград, Довил, Палма де Майорка и др. * Член е на Международната академия за изкуства в Париж и на Международната академия на изкуствата в Москва * Член-кореспондент на БАН * Министър на културата при първото и второто правителство на Бойко Борисов (2009-2013 и 2014-2017) * Като министър за пръв път в културната ни история подписва 5-годишно споразумение за сътрудничество с Лувъра * Председател е на комисията за културата и медиите в 44-тото народно събрание", "date": "2019.11.11", "title": "Вежди Рашидов: Фалшивите новини са път към самоунищожение на света"}
{"url": "https://www.monitor.bg:443/bg/a/view/tomi-shelbi-se-vryshta-s-demonite-si-v-peaky-blinders-6-180447", "text": "Пистолет в слепоочието. Привидение на мъртвите му съпруга и кон. Крясък. Черен екран. Така Стивън Найт (автор и сценарист) и Антъни Бърн (режисьор) ни оставиха на финала на сезон 5 от придобилата култов статус поредица на BBC и Netflix - Peaky Blinders. Брилянтното полудяване, което Килиън Мърфи направи за героя си Томи Шелби, достигна повратната си точка. Че ще има продължение на невероятна история за бирмингамската престъпна фамилия Шелби и нейният „крал“ Томи, който в последните серии страдаше от тежката обсесия, че някой иска да му седне на трона, е повече от ясно. Беше потвърдено и от двигателя на сериала Стивън Найт, който в интервюта заяви, че не само шести, ами и седми сезон ще има, за да може да завърши идеята си и да затвори историята между двете световни войни. Припомняме, че стартът на поредицата, който беше даден през 2013 г година, отведе зрителите в най-мръсните и бедни дебри на Бирмингам през 1919 г. точно след края на Първата световна война. Запозна ни с бандата на Шелби, оглавявана от Томи и състояща се от неговите братя Артър (Пол Андерсън, „Шерлок Холмс“), Джон (Джо Кол, A Prayer Before Dawn) и Фин (Хари Къртън), сестра му Ада (Софи Ръндъл, „Джентълмен Джак“), както и от леля им Поли (Хелън Макрори, „Майка, баща, син“) – сивият кардинал на сенчестия им бизнес, който започва от нелегални конни надбягвания и с течение на сюжета преминава през алкохол, коли, танкове, оръжия, наркотици, търговия с власт, за да се стигне до едни 7 тона китайски опиум. И докато в началото героят на Килиън Мърфи беше непоколебим, хладнокръвен и забележително жесток, на каскета си, то с течение на времето, и особено в последния сезон, вътрешните му демони и подтискани травми от войната започнаха да излизат наяве и да бележат слабите му звена. В последната порция серии го видяхме не веднъж да халюцинира, да визуализира стари страхове, да вижда и говори с мъртвата си жена, да усеща как изпуска хватката си и рангът му на глава на фамилията е застрашен. Неговата лудост кулминира в последната сцена, в която се озова насочил пистолет към собствената си глава в пристъп на желание да сложи край на живота си. Не е трудно да се прогнозира, че новите серии ще тръгнат от там, където всичко свърши. Първо, защото самият Стивън Найт, на старта на пети сезон обяви, че това ще е първата от общо две части на една глава от историята на Шелби, и второ, защото подложи достатъчно, задавайки въпросителни за детството на героя на Килиън Мърфи, наследството му по майчина линия (нейното самоубийство), намекна и за още „връщания“ към Първата световна война и копачът на тунели Томи. Само преди дни Найт обяви, че е готов със сценарият на новите серии, а Бърн разкри, че ще започне да снима началото на 2020 г, като се надява резултатът да е на екран до май 2021 г. Въпреки множеството спекулации (заради споменаването на Ал Капоне в сюжета), че Шелби ще се развихрят в Америка, сценаристът е категоричен, че фамилията остава в Бирмингам. Борбата на Томи като троянски кон в сърцето на зараждащото се фашистко движение ще продължи, и на екран ще се върне Сам Клафлин в образа на реално съществуващата историческа личност Осуалд Моузли. Всички стискат палци еврейнът Алфи Соломон (Том Харди) да демонстрира брилянтното си чувство за хумор и истинска жестокост отново и в 6 сезон, след като неочаквано се завърна в току-що изтеклите серии, оцелял по чудо от смъртоносния изстрел точно на Томи. С наближаването на края на поредицата Стийв Найт в новите два сезона. Първото потвърдено участие ще е на Стивън Греъм. Спекулираше се, че именно той ще влезе образа на Ал Капоне, роля, която му е до болка позната от „Престъпна империя“. „Никакъв Ал капоне. Не искам да ходя на Запад. Един път като влезеш в гангстерските интриги на Чикаго е като минно поле“, обясни Найт и добави, че вече е написал ролята на Греъм. Колкото по-популярен става сериала, толкова повече известни имена са обсебени от него и чакат на опашка за роля. Сред тях е Брад Пит, Дейвид Бекъм, Снуп Дог, а Джулия Робъртс е спрягана за бъдещият пълнометражен филм, който трябва да продължи историята на бандата на Шелби и животът им през Втората световна война. Едно е ясно – ще трябва да почакаме още година, за да видим дали Томи ще дръпне спусъка, как ще оцелее след това и дали ще бори лудостта си в клиника или по старомодния начин – с пистолет. Доста въпроси чакат отговор – основният, от които – кой предаде Томи и той не успя да приключи с фашисткото движение още в зародиш? Как ще се развие политическата му кариера? Дали леля Поли ще се върне, след като подаде оставката си и застана зад гърба на сина си Майкъл, опитал да вземе властта от Томи? И още и още...", "date": "2019.11.11", "title": "Томи Шелби се връща с демоните си в Peaky Blinders 6"}
{"url": "https://www.monitor.bg:443/bg/a/view/vsjaka-shesta-buchka-sirene-s-palma-180437", "text": "Почти всяка шеста бучка сирене, произведена у нас за първите 9 месеца на годината, е с добавка на хидрогенирани растителни мазнини. Това сочат данни на земеделското министерство. В България 30 фирми официално са декларирали използването в производството си на въпросната добавка. От цеховете им в периода от януари до края на септември са излезли 9265 т такива продукти или средно на производител се падат по 308 т. Общото количество за деветмесечието на 2019-а е с 337 т по-голямо от същия период на миналата година. Най-имитации с палма са били произведени през юли и август, съответно 1235 и 1211 т. Запознати коментират, че това е свързано с активния летен туристически сезон у нас и в някои съседни страни. За цялата минала година у нас официално са произведени 11 504 т сирена с хидрогенирана палма, като пикът от 1529 т тогава е отчетен през юни. На пазара у нас продуктите с палма се пласират основно в малките населени места, където покупателната способност на хората е изключително ниска. смята Симеон Присадашки, зам.-председател на Асоциацията на млекопреработвателите. Според него няма начин да се забрани влагането на хидрогенирана палма. Представители от бранша споделят още, че немалка част от тези продукти се пласират в заведенията за обществено хранене, най-вече при ол инклузива в хотелите. Най-често хидрогениранита растителна мазнина се влага и при производство на продукти със сухо мляко, което замества натуралното. Суровината е много по-евтина и за това се предпочита от производителите. Около 2400 т е импортът на сухо мляко в България само за първите 8 месеца на годината и по този показател изпреварвайки Унгария, Чехия, Румъния, Гърция, Финландия. По време на последното голямо изложение на храни в София потърсих мнение по проблема от представители на участващите в събитието млекопроизводители. Интересното бе, че немалка част от тях не пожелаха да се цитират имената им. Вълкан Тодоров, собственик на мандра за биволско мляко край Ихтиман, смята, че над 60% от обикновеното краве сирене на пазара съдържа хидрогенирани растителни мазнини. Според него такива добавки в млечните продукти трябва да бъдат забранени, защото вредят на здравето. Негов колега от съседен щанд, пожелал анонимност, смята, че с палма са около половината от сирената и кашкавалите. Най-често те се пласират по магазините в по-бедните райони на страната и за това няма да има ефект от евентуалната забрана. Мандраджията посъветва да гледаме и цената. същото и важи за кашкавал под 10 лв. Производител от село в Хасковска област припомня, че сиренето с палма е много търсено заради ниската си цена за сметка на качествените продукти. Според него щом тези храни се продават на пазара и не бива да се забраняват. Светла Георгиева от търговския отдел на фирма от Добричко обаче е категорична, че добавките с хидрогенирани растителни мазнини трябва да бъдат забранени, както това е направено в други страни. „Освен че изкривяват пазара, те нанасят и вреда на човешкото здраве”, каза тя. На същото мнение е и Танер Шахин, регионалният мениджър за София на мандра в област Силистра, произвеждаща млечни продукти. „Делът им на пазара е голям. Трябва да се забранят обаче заради вредите, които нанасят на човешкото здраве”, добави той. От началото на годината БАБХ е извършила извърши 2 тематични проверки в общо 4709 обекта и установява, че Връчени са 233 предписания и 19 акта. 32 кг имитиращи продукти са били насочени за унищожаване поради изтекъл срок на годност, а 6,504 кг имитиращи продукти са изтеглени от пазара за преетикетиране, съобщиха за „Монитор” от санитарното ведомство. Най-често констатираните несъответствия при извършените проверки са липса на задължителния надпис „Имитиращ продукт“, както и ясно обозначаване на компонента или съставката, които са използвани като частични или пълни заместители на млечните съставки, не е обявено количеството или категорията съставки (сурово мляко, мазнини и/или протеини от немлечен произход, използвани в производството на имитиращите продукти), некоректно отразяване на съставките на храните, предлагани в заведенията за обществено хранене.", "date": "2019.11.11", "title": "Всяка шеста бучка сирене с палма"}
{"url": "https://www.monitor.bg:443/bg/a/view/pochitame-sveti-mina-pokrovitel-na-semejstvoto-siracite-i-bezdomnite-180463", "text": "На 11 ноември православната църква почита Свети Мина като закрилник на семейството. Името му означава „месечина, луна“. Свети Мина е покровител на сираците и бездомните. Смята се за патрон и покровител на всички народни лечители, знахари, воини, както и на хората, поели на дълъг път. Свети Мина закриля и жените, затова на този ден те се молят пред иконата на светеца за здраве на децата си, за радост и благополучие на дома. Св. Мина бил войник в Египет. За вярата след мъчения бил посечен с меч в 296 година при Диоклетиан и Максимиан. Според указа вярващите в Христа навсякъде били принуждавани да извършат идолски жертвоприношения. Тогава блаженият Мина, като не желаел да гледа това бедствие и почитането на бездушните идоли, оставил воинското си звание и се оттеглил в планините, в пустинни места. Той сметнал, че е по-добре да живее със зверовете, отколкото с хора, които не познават Бога. Свети Мина дълго време се скитал в планините и пустините, поучавайки се в Божия Закон, с пост и молитва очиствайки душата си и служейки ден и нощ на Единия Истински Бог. Така изминало доста дълго време. В народните представи Свети Мина е бил господар на вълците, които трябвало да пуска и да прибира. Неговият празник бележи средата на така наречените Вълчи празници – от Архангеловден до Коледни Заговезни – времето, в което вълците бесуват. Те водят и най-дългите нощи. По това време хората довършвали всички започнати ремонти, поправяли огради и запушвали процепите, през които можели да се промъкнат караконджули и други зли сили. Имен ден празнуват Минчо, Минка, Мина, Виктор и Виктория.", "date": "2019.11.11", "title": "Почитаме Свети Мина – покровител на семейството, сираците и бездомните"}
{"url": "https://www.monitor.bg:443/bg/a/view/sedmicata-zapochva-sys-slynce-180465", "text": "Днес над по-голямата част от страната ще преобладава слънчево време. По-значителна облачност ще има над Югоизточна България, където на отделни места ще превали краткотраен дъжд. Ще духа слаб до умерен вятър от югоизток. Максималните температури ще бъдат между 15 и 20 градуса. Над Черноморието ще преобладава слънчево време, с по-значителни увеличения на облачността над южното крайбрежие, където на места ще превали дъжд. Ще духа до умерен югоизточен вятър. Максималните температури ще бъдат 19-20 градуса. Температурата на морската вода ще бъде 18-19 градуса, на север от нос Калиакра - 13-14 градуса. Вълнението на морето ще бъде 2 бала. Над планините ще преобладава слънчево време. Ще духа до умерен вятър от юг-югоизток. Максималната температура на височина 1200 м ще бъде около 10 градуса, на 2000 м - около 4 градуса. Във вторник облачността ще бъде разкъсана, в низините на Източна България - значителна ниска, а от запад ще се появи висока и средна. Вятърът ще е от югоизток, след обяд ще се усили. Преобладаващите максимални температури ще бъдат 17-22 градуса, по-ниски в крайните северозападни райони, а минималните ще бъдат 4-9 градуса, на югоизток до 12 градуса. В сряда облачността ще се увеличи. На места в Западна и Южна България ще има превалявания от дъжд, по-съществени в Рило-Родопската област. Ще се повишат минималните температури, дневните в повечето райони ще са все още без особена промяна.", "date": "2019.11.11", "title": "Седмицата започва със слънце"}
{"url": "https://www.monitor.bg:443/bg/a/view/ronaldo-besen-sled-smjana-trygna-si-predi-kraja-na-derbito-s-milan-180466", "text": "Кристиано Роналдо не беше много щастлив, след като за втори път в рамките на седмица бе заменян по време на мач. Нападаталелят на \"Ювентус\" беше заменен в 55-ата минута на срещата с „Милан“ от Пауло Дибала, който донесе и успеха на тима с минималното 1:0. Решението на мениджъра Маурицио Сари обаче не се хареса особено много на звездата, който си тръгна преди края на срещата, а преди това директно се прибра в съблекалнята. Роналдо беше заменен и в двубоя с „Локомотив“ (Москва), спечелен с 2:1 в Шампионската лига през седмицата. Тогава треньорът Сари обясни, че причината е контузия, която мъчи футболиста. Става дума за проблем в коляното, който кара португалеца да променя начина си на бягане и да натоварва повече бедрените си мускули. След края на мача с „Милан“ наставникът потвърди отново тезата за проблемите с коляното. \"Неголеми проблеми с коляното той изпитва в продължение на месец. В резултат на натъртване по време на тренировка има повредени колатерални връзки\", коментира треньорът.", "date": "2019.11.11", "title": "Роналдо бесен след смяна, тръгна си преди края на дербито с „Милан“"}
{"url": "https://www.monitor.bg:443/bg/a/view/nacional-se-kontuzi-pri-rutinna-pobeda-na-ludogorec-180467", "text": "Защитникът на „Лудогорец“ и националния отбор Антон Недялков получи контузия по време на мача с „Витоша“ (Бистрица), който българският шампион спечели с 1:0. Бранителят е почувствал остра болка в адуктора и поради тази причина е бил заменен принудително. „Витоша“ и „Лудогорец“ играха на доста тежък терен, предвид проливния дъжд, който се изля над Бистрица. Травмата на Недялков е хронична и от известно време насам му създава главоболия. Лошият терен по време на двубоя допълнително е усложнил положението на защитника. Контузията на Недялков означава, че той ще пропусне контролата на България срещу Парагвай и квалификацията срещу Чехия. Бранителят ще е под въпрос за важния мач на „Лудогорец“ срещу „Локомотив“ (Пловдив), който ще се състои след паузата заради националните отбори.", "date": "2019.11.11", "title": "Национал се контузи при трудна победа на „Лудогорец“"}
{"url": "https://www.monitor.bg:443/bg/a/view/kmetyt-na-nesebyr-polaga-kletva-s-beleznici-180468", "text": "Протест ще се проведе преди началото на тържествената общинска сесия в Несебър. На нея избраният кмет Николай Димитров и двама общински съветници ще бъдат доведени с конвой от ареста в София, за да положат клетва. Протестните действия се организират в тяхна подкрепа. Тримата бяха задържани дни преди първия тур на изборите с обвинения за купуване на гласове, съобщава БНР. Протестът ще се проведе пред заседателната зала, в която новоизбраните кмет и общински съветници ще положат клетва. Организатори са Инициативният комитет, издигнал кандидатурата на Николай Димитров за кмет. След като положи клетва, Димитров може да упълномощи свой заместник, защото след тържествената церемония той ще бъде върнат отново в ареста. Адвокатът на Николай Димитров - Ина Лулчева, написа писмо до Специализираната прокуратура, в което поиска да бъде променена мярката му за неотклонение, за да може той да встъпи в длъжност. Тя напомни, че става дума за демократичен избор на гражданите и ако той не може да поеме функциите си, то това би било подменен вот. Във второ писмо до Спецпрокуратурата Лулчева поиска незабавно той да бъде освободен от ареста, а постановлението за привличането му като обвиняем за купуване на гласове да бъде отменено като издадено от некомпетентен орган. Тя е категорична, че специализираните прокуратура и съд не са компетентни да се занимават с дела за купувана на гласове, респективно с делата срещу политическите права на гражданите.", "date": "2019.11.11", "title": "Кметът на Несебър полага клетва с белезници"}
{"url": "https://www.monitor.bg:443/bg/a/view/toto-pechalbi-tiraj-90-180505", "text": "„6 от 49“: Числа - 13, 21, 24, 25, 33, 42. Печалби: 6 – няма, 5 – 11 по 3083,30 лв., 4 – 629 по 53,90 лв., 3 – 10 948 по 4,30 лв. ДЖАКПОТ: 2 474 234,26 лв.  Числа - 12, 14, 15, 29, 34, 39. Печалби: 6 – няма, 5 – 5 по 2216,10 лв., 4 – 193 по 57,40 лв., 3 – 3488 по 4,50 лв. ДЖАКПОТ: 563 950,04 лв.  I теглене: 4, 19, 25, 29, 35. Печалби: 5 – няма, 4 – 272 по 144,10 лв., 3 – 7531 по 6,90 лв. II теглене: 6, 20, 25, 28, 30. Печалби: 5 – няма, 4 – 217 по 180,60 лв., 3 – 6710 по 7,70 лв.  Позиция - 6, 8, 9; Цифра – 4, 8, 7. Печалби: 3 – 7 по 4724,10 лв., 2 – 1842 по 18,00 лв. ДЖАКПОТ - няма.  Числа - 15, 33, 41, 47, 50; Зодия 5 – Лъв. Печалби: 5+1 – няма, 5 – няма, 4+1 – 1 по 5000,00 лв., 4 – 4 по 500,00 лв., 3+1 – 17 по 100,00 лв., 3 – 129 по 10,00 лв., 2+1 – 214 по 5,00 лв., 1+1 – 1305 по 1,50 лв., 2 – 2124 по 0,80 лв., 0+1 – 2372 по 1,00 лв. ДЖАКПОТ: 3 000 000,00 лв.  Година 81, месец 06, дата 22, ден 4. Печалби: I група – няма, II група – 2 по 239,80 лв., III група – няма, IV група – 1 по 239,80 лв., V група – 5 по 48,00 лв., VI група – 9 по 21,30 лв., VII група – 12 по 20,00 лв., VIII група – 29 по 6,60 лв., IX група – 49 по 5,90 лв., X група – 108 по 3,10 лв., XI група – 148 по 2,60 лв., XII група – 219 по 2,20 лв., XIII група- 491 по 2,10 лв., XIV група – 1235 по 1,30 лв., XV група – 2726 по 0,99 лв. ДЖАКПОТ: 19 649,27 лв. Печалба            Игра    Фиш №         Район Ford Mondeo     6/49    259248258    София", "date": "2019.11.11", "title": "Тото печалби, тираж № 90"}
{"url": "https://www.monitor.bg:443/bg/a/view/strelba-v-shvecija-ostavi-trup-180462", "text": "15-годишно момче бе убито, а друго е в критично състояние след стрелба на оживен площад в Малмьо, съобщи шведската полиция, предаде Асошиейтед прес. Според очевидци неизвестни нападатели са открили огън в събота вечерта по заведение за пица и са избягали с колела. Стрелбата е станала минути след експлозия в друг район на Малмьо, където се е взривила бомба, заложена под кола. Тя унищожила автомобила и нанесла щети на още няколко коли. Засега полицията не може да каже дали двата случая са свързани и не е установила самоличността на извършителите. Председателката на местния общински съвет Катрин Ямех изрази пред шведската обществена телевизия опасения от ескалация на насилието в 320-хилядния град. Тя добави, че според шведската полиция много подобни инциденти в миналото са били свързани с гангстерска престъпност.", "date": "2019.11.11", "title": "Стрелба в Швеция остави един труп "}
