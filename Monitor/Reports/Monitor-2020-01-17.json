{"url": "https://www.monitor.bg/bg/a/view/hodene-po-mykite-ili-smjana-na-dokumentite-186137", "text": "Когато и да се наложи да отидеш за смяна на лични документи, никога няма да е подходящо. Това е изводът ми от дълги и тягостни часове пред едни гишета. Зад които се намират по правило вечно намусени и вечно заети с нещо друго чиновници. Но да започнем отначало, или как се процедира при обир на лични документи? Освен неприятния факт, че някой се е осмелил да те преджоби, докато се возиш в градския транспорт, взели са ти парите и всички лични вещи, ами се оказваш и в административна безизходица. Всички институции сякаш са уморени и спят зимен сън. Защото се оказва, че трябва да се оправдаваш за това, че си отишъл в полицията или паспортна службата и ги занимаваш с проблемите си. След обир беше необходимо, защото такъв е редът, да разкажа в полицията за наглите крадци, които са свили портфейл ловко от дамската ми раница. Отивайки в районното, видимо разстроена разказвам за какво съм там на портиера. Той отива да пита за къде съм и се бави 20 минути. Връща се, поглежда ме и ми казва: „Няма кой да ви приеме сега, вече е късно (18.30 ч.). Има само работна група, а тя е извън полицията и няма къде да пуснете жалба“. Поглеждам и питам – какво да направя, ако някой реши тази вечер да си купи телевизор с моята лична карта, а отговорът е вдигане на рамене и: „Ами молете се да не стане така, госпожо“. Прибирам се вкъщи и започвам да се моля поне на следващия ден да успея да се оплача, че са ме обрали. Отивам рано сутринта в 8 ч. на същото място. Посреща ме друг полицай, на когото разказвам за откраднатите ми вещи, а той ми казва, че трябва да изчакам малко. Малкото време се оказа разтегливо понятие – в 9.15 ч. се появи друг униформен, на когото обясних цялата си история. Очаквах да ми се издаде документ или поне нещо подобно, но вместо това униформеният ми каза, че щом нямам претенции да ми търсят парите от откраднатия портфейл, не съм за тях и ме препрати в паспортна служба. Преглътнах 2-та часа загубено време и се отправих към паспортното, където за осми път обясних какво ми се е случило. Дадоха ми заявление за откраднати вещи. След като го попълних, започна реденето на опашка – оказа се, че не съм единствената обрана. След около 40 минути предадох документа и ми казаха да се редя за бланки за нова лична карта. Която въпреки че са ме обрали, ще си заплатя. И там повисях около 40 минути, за да взема две страници – попълних и тях и отново се наредих. Когато дойде моят ред, вече без да смятам времето, една жена с леко иронична усмивка ми обясни, че им се е „сринала“ системата и днес няма да работят!. Това ме разклати окончателно и се зачудих защо трябва да пропилееш поне 1 работен ден, за да обявиш, че са те обрали?. След около 2 часа реших да проверя и се оказа, че все пак ще мога да подам документи, защото са им оправили системата. Наредих се на опашка от 12 човека и кротко зачаках отново, за да сложа подписа си и да получа заветен номер от една отегчена служителка. Това е ходене не по мъките, а трагикомедия, която се играе в 21-ви век. С една дума - в модерната дигитализирана среда само бюрокрацията у нас си е старата. И прилага до втръсване остарелите си номера. Крайно време е това да се промени. За да не разчитаме само на молитви към небето да благоволят да ни обслужат на гишето.", "date": "2020.01.17", "title": "Ходене по мъките или  смяна на документите"}
{"url": "https://www.monitor.bg/bg/a/view/momiche-ocelja-sled-18-chasa-pod-lavina-186128", "text": "12-годишно момиче оцеля, след като прекара 18 часа, затрупано под метри сняг, след като лавина се стоварила върху дома ѝ в Кашмир, Пакистан, съобщава BBC. Самина Биби часове наред крещяла за помощ, докато лежала в снежен капан в стаята си, затрупана от лавината. \"Случи се за миг. Мислех, че ще умра!\", споделя момичето. Самина била спасена и откарана в болница в Музафарабад, защото била с леки травми и счупване на крака. Част от семейството ѝ обаче загинало под снега.  Майка ѝ Шахназ Биби разказа, че семейството се било събрало около огъня в триетажната им къща, когато лавината ударила. \"Това се случи за едно мигване на окото. Не чухме нищо преди това\", каза още жената. Въпреки многото часове, майката не изгубила надежда, че ще намерят момиченцето живо. Долината на Нелум в Кашмир беше засегната от няколко лавини и свлачища през последните дни, при които загинаха най-малко 74 души. Въпреки, че в хималайският регион често стават подобни бедствия, сегашният брой на смъртните случаи е един от най-високите в най-новата история.", "date": "2020.01.17", "title": "Момиче оцеля след 18 часа под лавина"}
{"url": "https://www.monitor.bg/bg/a/view/v-lichnoto-stopanstvo-do-3-praseta-2-goveda-i-100-pileta-186115", "text": "В личните стопанства на физически лица ще могат да се гледат до 3 прасета, различни от свине майки и некастрирани нерези, 2 едри преживни животни и приплодите им до 12-месечна възраст, 10 дребни преживни с приплодите им до 9-месечна възраст, два броя еднокопитни и приплодите им до 12-месечна възраст, 10 възрастни зайци с приплодите им, но не повече от сто броя общо, 50 възрастни птици независимо от вида и 100 бройлера или подрастващи птици независимо от вида. Това е записано в новите изисквания за по-висока биосигурност на такива обекти. Измененията и допълненията в Наредба 44 от 2006 г. за ветеринарномедицинските изисквания към животновъдните обекти са обнародвани в последния брой на „Държавен вестник“. Въвеждат се и редица нови мерки за биосигурност. Стопаните трябва да предприемат действия за дезинфекция, както и В домашната кочина трябва да е осигурена поне по 1 кв. м площ за всяко животно. Място за отглеждане, използваните съоръжения и инвентар да са от материали, позволяващи цялостно и ефективно почистване, дезинфекция, дезинсекция и дератизация. Определени са и размерите и на копанките за хранене и се въвежда задължително наличие на поилки. Влизането на лицата до мястото за отглеждане на прасета за угояване и излизането да става с с работно облекло и обувки след преминаване през място за дезинфекция. Около индустриалните свинеферми за ограничаване на всякакъв контакт с глигани се обособява буферна зона с отстояние не по-малко от 500 м от оградата на обекта до горски територии и обработваеми земеделски земи за добив на продукция или двойна ограда, състояща се от мрежа и електропастир или плътна ограда, която е метална или зидана. Друга промяна е, че и при отглеждането на свине ще трябва да има обособени места и/или съоръжения за съхранение на фураж за изхранването им и те трябва да са покрити и заградени по начин, Нови животновъдни обекти за отглеждане на свине във фамилна и индустриална ферма се изграждат при спазване на мерките за биосигурност и на разстояние не по-малко от 10 км от други обекти за отглеждане на свине във фамилна, индустриална ферма и заградена територия за отглеждане на космат дивеч, пише още в промените на наредбата. Същото условие за отдалеченост е предвидено и за обектите за отглеждане на птици. С промените нормативния документ вече се изисква животновъдните ферми да разполагат не само достатъчно количество, а от собствени и/или от обществени водоизточници, като при свине и птици, отглеждани във фамилни и индустриални ферми, се осигурява питейна вода. На входа на всяка сграда за отглеждане на животните да има филтър за смяна на работното облекло, оборудван с вана за измиване и дезинфекция на обувките и съоръжение за дезинфекция на ръцете, пише още във влязлата в сила наредба. За пунктовете за събиране на труповете на умрелите животни във фермите трябва да има изградена канализация или пречиствателно съоръжение за отпадните води от измиване и дезинфекция, ограден е по начин, непозволяващ достъп на други животни или хора. В предишния вариант на нормативния документ се разрешаваше наличието на септична яма вместо канализация. За пасищата се въвежда изискване да имат ограда, която не позволява свободен достъп на хора и други животни, а също да има навес. Всяко отглеждано добиче там трябва да разполага поне с по 2 дка площ.", "date": "2020.01.17", "title": "В личното стопанство до 3 прасета, 2 говеда и 100 пилета"}
{"url": "https://www.monitor.bg/bg/a/view/kameri-i-audiodiktovka-na-izpita-v-chetvyrti-klas-186134", "text": "Видеонаблюдение в класните стаи и диктовка от аудиозапис са сред новостите, които очакват четвъртокласниците на тазгодишното национално външно оценяване. Идеята на аудиозаписите е всички ученици да бъдат поставени на равни условия, обясни пред „Монитор“ зам. образователният министър Таня Михайлова. „Един от упреците към провеждането на тези изпити е, че някои от учителите четат диктовката по-бързо, а други дават повече време. Аудиозаписът ще измести учителите, които четат, за да бъдат всички деца при равни условия, за да няма субективизъм“, подчерта тя. При направата на записите темпото на четене ще бъде съобразено с възрастта на децата и с условията за провеждане на диктовка - първо се прочита, за да се придобие смислова представа, след това на определени интервали се диктува, а накрая отново се прочита. уточни зам.-образователният министър. Еднаквите записи за всички ще позволят да се избегнат ситуации от предходни години, в които родители се оплакваха, че учителят, който е чел диктовката на детето им, не е произнасял някои думи разбираемо или пък е говорел много бързо. Според директора на столичното 119 СУ „Акад. Михаил Арнаудов“ Диян Стаматов обаче въвеждането на аудиозаписи няма да се одобри от всички, тъй като всяко дете има различно темпо на писане. „Едно дете може да не пише с темпото на останали и да се разплаче, което може да провали външното оценяване на целия клас“, обясни той. Тази година четвъртокласниците ще имат само два изпита – по „Български език и литература“ и „Математика“, тъй като отпадат по „Човекът и природата“ и „Човекът и общество“. Те ще бъдат съответно на 27 и 28 май. Подготовката за директорите, чиито възпитаници ще се явяват на изпита, обаче трябва да започне по-рано. „Директорите трябва да подготвят от по-рано техниката, на която ще бъде пуснат аудиозаписът компютър или касетофон, както да направят проби“, обясни Михайлова. По отношение на видеонаблюдението зам.-министърът уточни, че няма изискване за задължителното му въвеждане. Ако в дадено училище има камери и директорът реши да ги използва, няма никакъв проблем за това. Най-важни обаче остават квесторите, на които от просветното министерство разчитат най-много при провеждането на всички изпити. подчерта Михайлова. Тази година изпитът на четвъртокласниците ще бъде проверяван в електронна среда, затова и ще се наложи да пренасят отговорите си на друга бланка, както правят зрелостниците. „Това не трябва да притеснява учениците, те ще имат достатъчно време“, увери зам.-министърът и допълни, че изпитните работи ще бъдат анонимизирани.", "date": "2020.01.17", "title": " Камери и аудиодиктовка на изпита в четвърти клас"}
{"url": "https://www.monitor.bg/bg/a/view/vseki-peti-smyrten-sluchaj-v-sveta-zaradi-sepsis-186130", "text": "Сепсисът е причина за всеки пети смъртен случай в света - два пъти повече, отколкото се смяташе досега, съобщи Франс прес, цитиран от БТА. Това установи изследване, чиито резултати са публикувани в сп.\"Лансет\". Инфекции на долните дихателните пътища - бронхит, грип, пневмония, са най-честата причина за тези смъртни случаи, смятат учените. Анализът им сочи, че в света през 2017 г. е имало 48,9 милиона случая на сепсис, като се починали 11 милиона души. Около 40 на сто от всички нови случаи на тежкото състояние, свързано с отравяне на кръвта, са при малки деца - от няколко месеца до петгодишна възраст. Сепсисът се проявява, когато органите на пациента спрат да функционират нормално в резултат на възпалителен процес. Преобладаващата част от случаите на сепсис през 2017 г. - осемдесет и пет на сто, са регистрирани в по-бедни страни, предимно в Субсахарска Африка, на островите в Южния Тихи океан и Южна Азия, Източна Азия и Югоизточна Азия. \"Годишният брой на случаите на сепсис в света през последните две десетилетия е намалял с почти 50 на сто. Въпреки това той е причина за над 20 на сто от смъртните случаи в света\", отбелязват в публикацията американските специалисти Джордан Кемпкер и Грег Мартинс.", "date": "2020.01.17", "title": "Всеки пети смъртен случай в света заради Сепсис"}
{"url": "https://www.monitor.bg/bg/a/view/nad-10-000-bylgari-napisaha-knigi-za-petiletka-temata-186141", "text": "45 275 книги са излезли от печат в България за последните 5 години, става ясно от данните на Националния статистически институт. Над 17 000 от тях са художествена литература, останалите са учебници, специализирани издания и т.н. Повече от 10 500 са българските заглавия, към 6500 – чуждите. Съдейки по цифрите, с известна сигурност можем да твърдим, че над 10 000 българи са написали книга през петилетката 2014-2018 (докогато има данни в сайта на НСИ). Във всяка от тези години родните заглавия са превишавали чуждестранните, като през 2018 г. ножицата е била най-широко разтворена: разликата е цели 1050 заглавия в полза на нашите. За този период общият тираж на българските художествени книги е към 3 750 000, а на „вносните“ - 5 500 000 екземпляра. Така излиза, че средният тираж, на който разчитат българските автори, е 300 бройки, а за чуждите е около 850. Само издателите и книжарите обаче могат да разяснят какво точно се крие зад тези цифри. А тяхното категорично мнение е, че едва половината от споменатия брой БГ заглавия стигат до крайния потребител – негово величество читателя; другата половина са плод на мемоарни и народоведчески напъни на графомани „самиздатци“, които изобщо не достигат до книжарниците. Но всички тези книги са получили ISBN номер от Народната библиотека “Св. св. Кирил и Методий”, което „раздува“ статистиката. Всъщност, като се приспаднат плодовете на самиздатското его, миксът в книжарниците е съставен от около 20-25% произведения на български автори и 75-80% от други. „Това е съвсем нормално, защото представете си колко е голям целият литературен свят и как бихме извратили пазара, ако повече от половината от книгите са на български автори и целият литературен останал свят се побере в другата по-малка половина. Абсурдно е“, коментира директорът на мощното издателство „Сиела“ Константин Йорданов. Но и той не отрича, че в последно време родната продукция все по-активно залива рафтовете на книжарниците. И за това си има причина: „Издават се много книги на български автори, защото много от тях взеха да стават бестселъри. Според класацията на нашите книжарници за миналата година в топ 10 от 1-во до 9-о място са само БГ автори и то със забележителни продажби. Никога преди те не са били повече от 3-4. А апетитът идва с яденето. Когато вече имаш много продаваеми имена, издателствата решават да поемат риска да пускат по-широко ветрило, защото не е ясно откъде ще излети птиченцето. Понеже издаването на книга на български автор не е скъпо начинание, предпочитаме да поемем риска да издадем повече с идеята, че тук е шансът да улучим някоя много приятна изненада“, казва Йорданов. Тотална изненада за 2019-а е лидерът в листата на „Сиела“: „Топ мистериите на България“ на Слави Панайотов – момче, „дошло от нищото“, от YouTube, както Емил Конрад, сензацията отпреди няколко години. Стойностни творби ли попълват нарасналия брой заглавия? Според шефа на „Сиела“ това е доста спорно. Много критици твърдят, че става дума не за литература, а за заместващ продукт, но в крайна сметка най-продавано и най-стойностно невинаги съвпадат. Йорданов констатира интересна тенденция: книгите лидери в рейтинга не са точно художествена литература в класическия смисъл на това понятие. „Топ мистериите...“ са по-скоро научно-популярна книжка; на 3-о място е „Алманах. История на българщината“ от професорите Пламен Павлов и Милко Палангурски – популярно разказана история, свързана с телевизионното риалити „Фермата“ (изд. „Хермес“); на 4-то - „Свидетелства за прехода“ на Иван Костов – документалистика, мемоаристика; следват „Тайните на Стефи“ от Стефани Петкова и „Щастливей“ на Изабел Овчарова (изд. „Егмонт“) – юношеско четиво от популярни в мрежата млади хора и т.н. Чак на 7-о място се нарежда Захари Карабашлиев с най-новия си роман „Жажда“, който вече е истинска литература. „Живот в скалите“ на Мария Лалева, който заема втората позиция, също може да се приеме за литература, но с известна условност, смята Константин Йорданов. И допълва, че издателствата, които наблягат на високата литература, са доста назад в продажбите – пазарът в момента не е особено благосклонен към тях. Тиражът при родните литературни труженици също е нещо условно. В „Сиела“, а и при повечето им колеги, ако не са сигурни, че някой ще продаде поне 1000 бройки, просто не го издават. Човек, който няма 4-5 хиляди приятели във Фейсбук, не е сериозно да издава книга, твърди Йорданов. Ето защо от неговото издателство освен текста, внимателно проучват и кой е авторът, какви са социалните му контакти дали е екстроверт или интроверт. Така откриват например един талантлив учител – Милен Хальов, изключително популярен сред децата и младите хора. Неговата дебютна книга „Кало Змея“ вече е бестселър. А споменатият водач в листата Слави Панайотов с „Топ мистериите“ гони Емил Конрад, с над 60 000 тираж. Но това е книга, която ще продаде и 100 000, вярва Йорданов. Стохилядник се е похвалила, че е Розмари де Мео със „Стопанката на Господ\" – книга, която бе много критикувана, че профанира науката и е откровено плагиатство. Но широката читателска публика трудно хваща такива неща. „Когато само 200 души са чели оригинала, за останалите 7 милиона ти си авторът“, казва Йорданов и призовава онези, които разбират и виждат, да не си мълчат каква е истината, за да коригират такива практики. В издателство „Жанет 45“ на Божана Апостолова – дамата, посветила се на мисията да открива и налага родни имена в литературата, минималният тираж е 300 бройки – обикновено за първа книга поезия. Начинаещите прозаици най-често стартират с 1000 екземпляра. Авторите обаче са качествени и често веднага се налага пускането на нов тираж или допечатка. С редактора Красимир Лозанов могат да посочат най-талантливите млади автори на 2019-а: Мартин Илиев с „В печалния хан на дните“, Ина Иванова с „Криле от папиемаше“, Васил Балев с „Тежест“ (поезия), Николай Терзийски с втория си роман „Хроники на неведомото“, Петър Денчев, познат и като режисьор, с „Малкият бог на земетръса“, Симеон Ботев с „Преследването, или седемте дни на дервиша“, Виолета Кунева с „Почти всичко е наред“, дебютният роман на Алеко Желязков, новите на Яница Радева, Антон Борисов (проза). Има и още. В „Жанет 45“ имат избор, защото е известно, че дават рамо на български автори и получават 5-8 ръкописа дневно. „В момента имаме около 40 книги, изцяло готови за пускане. Но не ги издавам наведнъж, така че да се блъскат и да се настъпват по петите, а пускам по 5-6 на месец, за да се чуе името и постепенно да го наложа. А читателите да се насладят на книгата, докато дойде следващата“, обяснява Божана Апостолова. В „Жанет 45“ работят и с имена, които продават по 7-8 хиляди екземпляра на година – Георги Господинов, Милен Русков, отскоро Здравка Евтимова и Папи Ханс (Константин Трендафилов). Именно благодарение на техните продажби Апостолова и екипът й могат да си позволят да издават нови таланти, които си пробиват път. „Напоследък казвам, че много автори се надпреварват да пишат не с таланта, а с егото си. Но тези, които пишат с егото си, пишат своите „велики“ автобиографии, които интересуват малцина. Ние такива нямаме“, обобщава издателката. Доста пробиващи автори предпочитат да издават книгите си на принципа „Самиздат“, но това не е, защото нямат друг шанс. Така избягват условията на издателствата, които понякога извиват ръце с ниския авторски процент, не се грижат за твореца, а го оставят на произвола на литературния пазар, като голяма част от приходите отиват директно за тях. Младият поет Георги Славов например има 2 стихосбирки - „И това ще мине“ (10 лв.) и „Звездопадение“ (12 лв.), които са отпечатани от фирма в тираж от по 250 екземпляра, който за година-година и половина вече е продаден. Активната реклама в социалните мрежи и разпространението си зависят изцяло от него. Дава книгите си на консигнация в книжарниците, които му удържат 45-50% от продажната цена – горе-долу толкова, колкото взимат и от книгите на издателствата. Посещава събития и се вижда с хора, които също ги популяризират. Начинанието излиза 1000-1200 лв. за книга, като се има предвид, че лирикът от тях плаща на илюстратор и редактор, все пак отделя и 25% за реклама. „Ако решиш да си продаваш книгата на 10-ина лева чрез издателства, понякога се случва така, че си на загуба от всяка продадена бройка. А ако ги пуснеш на 25 лв., е непродаваемо и става много комерсиално, което не ми харесва“, казва Гоги. От стихосбирките си той е получил към 300-400 лв. приходи от всяка, а да изкараш пари с поезия си е постижение, твърди той. „Но за мен по-важен е пътят, който изминавам, срещите с интересни хора – не бизнес аспектът, а чисто естетският. Докато при издателствата връзката между автор и читател е изтрита тотално, поне на мен така ми се струва. За да стане продуктът продаваем, трябва да продадеш личните си вярвания, а моите лични вярвания са антикомерсиални. Когато правиш поезия, за да бъде купувана, ти правиш различна поезия, а не тая, която ти е в душата – нагаждаш се към пазара, а не създаваш своя собствена среда“, заключава младият поет.", "date": "2020.01.17", "title": "Над 10 000 българи написаха книги за петилетка (ТЕМАТА)"}
{"url": "https://www.monitor.bg/bg/a/view/sedmichen-horoskop-za-18-14-januari-2020-g-186090", "text": "Какво ви вещаят звездите през седмицата... Съботният ден носи откровение за бъдещето. В неделя е време да стигнете до крайна цел. 20-и е ден белязан с конфликти и разногласия, но на 21-и ще постигнете поне една победа, а тя ще отвори важни перспективи и възможности за бъдещето. На 22-и прехвърлете имот на децата, а на 23-и се свийте в черупката и максимално се защитете. Не позволявайте на странични хора да ви се месят. Добре е за старт на нови производства, дейности и връзки. Внимавайте с изневерите. Прекъснете вредни връзки и контакти и направете посещение при специалист, ако имате един или друг проблем. Повярвайте в себе си и успехът няма да закъснее. Не си поставяйте спирачки и ограничения. Родените в първата декада трябва да вземат наложителни, но болезнени решения. Бъдете отговорни. Добре опечете и сварете храната си. Почистете градината от камъните и боклука, но не ги хвърляйте в градината на съседа. В събота не поемайте излишни рискове, а в неделя нищо важно не започвайте. На 21-и преодолявате с лекота преградите и всичко тръгва като по вода. 22-и позволява да решите имотен и наследствен спор. На 23-и не допускайте нови хора в средата си. Работете само с доказани партньори. На 24-и сме оставени на собствения си избор, нито доброто помага, нито злото вреди. Бъдете себе си. Изпипвайте детайлите, уверете се, че не сте изпуснали важна подробност в нещата, които правите или започвате като отношения и лични ангажименти. Избягвайте пренапрежението. Може да си докарате нервен срив и сърдечна криза. Не се препоръчва активност. Не бързайте с инициативите. Добре е да проведете консултации със специалисти по въпроси, за които не сте достатъчно компетентни. Бъдете сигурни, че ще намерите изход от всяко положение и ще постигнете целите си. Ще получите някакъв дар и неприятните юридически въпроси ще се уредят. Ще трябва да се съобразите с големия шеф, с родителите или с децата, ако сте вече на възраст. Връщат ви дълг на внимание и обич. Погрижете се за тези, които обичате. Ще се очертае и една нова посока за бъдещето. Навлизате в период на бурни промени и неочаквани възможности за развитие. От 20-и и Слънцето ще ви гледа в стимулиращ аспект от знака на Водолея. 20-21-и ще бъдат тест за истински верните ви и важни приятелски връзки. Ще се нуждаете от подкрепа и лагерите в живота ви ще се оформят. На 23-и не предприемайте нищо важно. На 24-и ще направите стабилизираща крачка в нова посока. Залагат се важни базови проекти. Спазвайте диета. Една връзка приключва с брак или с раздяла. Пазете се от случайни контакти. Родените във втората декада да бъдат особено внимателни. Пътят ви е като бягане с препятствия. Трудностите ще са на всяка крачка, но ако се постараете повече още утре ще завоювате победа, ще си получите дължимото и изработеното. Огледайте се, направете огледи на място и по възможност не използвайте посредници. Късметът ще дойде при вас по неочакван начин и то в момент, когато на пръв поглед губите позиции. Властва дегизираната посредственост. Не се обяснявайте с никого, не допускайте нови хора в екипа си. Проведете прочистваща диета. Откажете се от всичко вредно, разболяващо и ненужно. Прекъснете вредни връзки. Проведете прочистваща диета на тялото и душата. Очертава се успешен и творчески уикенд, в който ще определяте правилата и другите ще се съобразяват с вас. 20-и е ден на неразбории и конфликти в отношенията. Никой на никого няма направи компромис. Не водете преговори. Отложеното за 21-22-и ще мине на ниво. Може да подпишете перспективни договори и да си уредите изгодни поръчки. 22-23-и са рискови дни. Ако проявите безотговорност и несериозност кулата на амбициите ви ще се срути. Ще бъдат засегнати болезнено и тези, които са ви се доверили. Ще получите откровение за правилния път и избор. Ще постигнете крайната си цел. Направете си равносметка, не започвайте нищо ново, ако не сте приключили със старото.Трудно ще постигнете консенсус дори и по взаимно изгодни начинания и проекти. Желателно е да проведете разговор на четири очи с капацитет в нужната ви област. Потърсете компетентно мнение по неотложните въпроси. Включете резервите на пълна мощност. Концентрирайте се над най-важната си цел. Върнете си дълговете и започнете прочистваща диета. Контролирайте емоциите. Вероятни са провокации. Някой ще си поиска това, което му дължите. Ще се определят границите в отношенията. Не сечете дървете. Подарявайте цветя в саксия, а не откъснати. Внимавайте с очите. Не подписвайте прибързано договори, ако не сте запознати добре с обвързващите клаузи. Следете кръвното и намалете натоварването. Проведете диета. Ще си проличи кой може да се справя сам и кой е тотално зависим. 18-и носи опасности и конфликти. На 19-и приключвайте, но нищо не започвайте. 20-и идва с разногласия и конфликти както у дома, така и на работното място, но вие ще определяте правилата. На 21-и всичко предприето ще тръгне като по вода и ще ви донесе ползи. На 22-и сключете нови договори и уредете имотни дела. 23-и е рисков и губещ ден. 24-и залага нова база за развитие. Поемете си отговорностите, свършете работата, която се налага. Не отсъствайте от местата на личния си интерес и не оставайте половинката сама да се оправя с децата или в трудна житейска ситуация. Правете всичко без бързане, за да избегнете пренапрежението и нервните сривове. Проведете прочистващи тялото и душата диети. Някой ви наблюдава от страни и в бъдеще ще ви повери отговорна работа. Каквото предложите ще се приеме, каквото посадите в градината на личния си интерес ще се Следете кръвното и не товарете очите. Бъдете шефът, който организира нещата и не се намесва в работата на специалистите. Не предприемайте нищо важно и отговорно. Родените в първата декада ще претърпят загуби и ще попаднат в капани. Здравето е нестабилно. Започнете прочистваща диета. Добре е да разчистите терена на връзките и да си дадете сметка с кого и към какво ще вървите напред. Време е да се връщат дълговете, за да може в следващите дни да се предприемат самостоятелни инициативи. Очертава се благодатен уикенд с важни срещи и възможни придобивки. До петък уредете имотен спор. Бъдете внимателни на 20-и. Качвате кръвното в излишни спорове и разправии. На 21-и нищо няма да ви се даде даром, постарайте се повече. Ще се наложи да преодолявате тежки препятствия. На 23-и съдбата елиминира ваш конкурент. Изчакайте и на 24-и направете своя ход. Разчистете терена. Обърнете внимание на здравето си, спазвайте диета. Не бързайте, не проявявайте излишна активност, за да не вършите чуждата работа или услуги, които няма да ви се върнат, признаят и заплатят. Довършете работата, която ще представяте пред шефове и комисии. За утре се очертават спорове и конфликти. Работете самостоятелно. Където се съберет повече хора ще прескачат искри и работата ще зацикли. Водете само двустранни преговори и отложете за 22-и взимането на важни решения. Вечерта ще е напрегната, очертават се скандали. Може да намерите търсеното жилище или помещение за офис. И тези, които се търсят ще се намерят. Оставени сме на собствения ни човешки избор. Време е за разчистване на сметките и за връщане на стари дългове. Нищо ново да не се започва преди да се разчисти терена на връзките в професионален и семеен план. Съберете се, разберете се. На 18-и старото се руши, а на 19-и постигате целта. За 20-и се очертават разправии на работното място и у дома. Претенциите взимат връх над здравия разум. 21-22-и ще ви донесат победа на всички нива, стига да сте концентрирани в замисли и действия. На 22-и ще обеднеете, но ваш близък може да забогатее. Прехвърляте имот на децата. 23-и носи неприятности, а на 24-и бъдете себе си. Сега е момента да яхнете вълната на промените, да овладеете енергията на семейството и колектива и да прокарате личните си идеи и амбициозни проекти. В сила е поговорката, „ който бърза бавно стига”. Ще се разменят упреци и неприятни реплики, които после ще изискват извинение. Ще се влиза в непремерени отношения и лични връзки. Един друг ще се настъпваме по мазола. Не влизайте в пререкания и разправии. Близо до вода ще получите неочаквано прозрение. Интуитивно идват знания и ви се предлагат решения на проблемите и дано им се доверите. Вие сте реалисти, но в момента и реалностите, в които живеем са различни. Задълженията ще ви дойдат в повече. Пазете очите и следете кръвното. От нещо дребно може да се появи тежък проблем. Проведете разговорите, които отлагате от доста време. Не тръгвайте в нова посока, ако не сте сложили в ред отношенията със старите партньори. Благодатен уикенд, в който ще решите голяма част от натрупаните проблеми и ще се отървете от нещо, което ви е носило грижи и неудобства. Помислете за устройване на ново място. На 20-и не се въвличайте в конфликти. 21-22-и бележат скок в кариерата и личните ви връзки, а за 23-и не планирайте нищо важно. 24-и ви дава свобода на действие. Родените до 1 ноември късат окови. Сега е моментът да направите или приемете предложение за брак, да поемете важно задължение към близките и децата и да започнете нова дейност. Обърнете гръб на миналото, гледайте само напред. Намерете тихо място, медитирайте и обмислете бъдещите си планове. Не проявявайте прекалена активност. Желателно е да се срещнете на четири очи с капацитет в интересуващата ви област преди да вземете каквито и да било генерални решения. Ще получите неочаквана подкрепа от различни места и източници. Ще разкриете важни тайни и ще преосмислите отношенията си с някого. Действайте активно. порода могат да бъдат и много опасни. Нищо важно да не се предприема. Не водете преговори. Неблагоприятен ден за старт на нови инициативи, проекти и дейности. Тенденцията е всичко да тръгне накриво и да донесе само разходи на пари, чувства и време. Запалете лампите, нека е светло, прогонете тъмнината от връзките и живота си. Време е за лична инвентаризация. Предстои стимулиращ амбициите ви уикенд. На 20-и няма да мине без сблъсъци и разправии. На 21-и ще постигнете много. Бъдете настойчиви и активни, не се отказвайте от намеренията си. 22-и носи подкрепа, стимул и финансиране, възможност да получите повишение или имотна придобивка. На 23-и ограничете контактите и запазете неутралитет. 24-и носи победа, стига да бъдете верни на себе си. Пазете се от случайни контакти и срещи. Не позволявайте на странични хора и фактори да променят личната ви програма и нещата, за които сте се разбрали и които сте съгласували в предните дни с близки, колеги и приятели. Започнете прочистваща диета. Натрупаното напрежение ще ескалира и ще избие в агресия в най-слабите точки. Вероятни са нервни сривове. Препоръчват се консултации със специалисти. Движете се по линията на най-малкото съпротивление. Не се занимавайтне с околните, а вложете всички сили и старания за постигането на най-важните си цели. Всичко предприето ще има успех. Може да получите стимулираща материална инжекция. Близки и роднини ще се грижат за интересите ви. Някой ще се уреди с имот, а друг ще вложи семейните спестявания в нов бизнес или в жилище. Следете кръвното. Нищо отговорно да не се предприема. Отложете старта на новите си начинания и замисли. Прекъснете вредни връзки, гонете от съзнанието си натрапчивите мелодии. Откажете се от вреден навик, помислете как да се измъкнете от ангажименти и работа, които ви разболяват и навреждат на здравето и на отношенията с близките. Направеното по своя воля ще успее, направеното под диктат ще се провали и ще ви разбалансира. 18-и налага реформи, а на 19-и не търсете услуги и не допускайте намеси. 20-и идва с разбъркана програма и излишни конфликти. На 21-и правите стабилизираща крачка напред и постигате важна цел. 22-и носи късмет, придобивки и предимства за родените в първата декада. На 23-и проявявате несигурност и страх, лъсват комплексите ви и някой ще се възползва. На 24-и стартирайте нов бизнес. Сега е момента да промените начина си на работа и живот. Проведете прочистващи и оздравителни процедури. Спазвайте диета. Очертават се сблъсъци на интереси, амбиции и позиции, което ще постави съвместната ви дейност под въпрос. Голяма част от планираната работа няма да се свърши, а това ще отложи във времето доставки, поръчки и постъпления. Лесно се преодоляват различия, разногласия и прегради. Търсете нов източник на ресурси и осъществете перспективни връзки. Обадете се на спонсори, кандидатствайте за одобрение и финансиране на дейности и проекти. Възможно е прозрение за бъдещето и уреждане на проблем, който отдавна ви мъчи. Насрочете срещи с брокери и посредници. Лесно може да се наследи, купи или продаде имот. Почивайте, чистете се от шлаката, не бързайте да започвате каквото и да било и да се обвързвате с някого за нещо. Бъдете много внимателни през уикенда и не си поставайте тежки задачи. Почивайте, медитирайте, не позволявайте намеси. 20-и ще разбърка плановете на много хора. Това ще помогне да се отървете от конкурент и да привлечете съюзници. 21-22-и носят награди, възможности за нова работа и преспективно делово сътрудничество. На 23-и стойте мирни, а на 24-и действайте активно. Излизате от период на зацикляне. Проведете прочистващи процедури, релаксирайте на приятно място, не променяйте заложената програма и не реагирайте на нови предложения и покани. Всяка намеса в плановете ви за деня ще донесе неприятности и конфликти. Гонете личните си цели и не се съобразявайте толкова с чуждите. Противопоказно е да се бърза. Трудно е да си намериш мястото, да получиш услугите, които ти трябват и да уредиш работата, която не търпи отлагане. Не е ден за битка с вятърни мелници. До вечерта поне една цел ще бъде постигната. Движете се по линията на най-малкото съпротивление. Поне един въпрос ще се уреди. Ще получите бонус или имотна придобивка, ще се уредите с нова работа и поръчка. Този ден позволява да влезете в изгодни делови отношения и да намерите мястото търсено отдавна. Отворете се към света, медитирайте, търсете нови източници на сила. Ограничете контактите, не започвайте съвместни дейности, не позволявайте да ви въздействат и манипулират по един или друг начин. Разчистете преградите. Планирайте за уикенда старт на нова дейност. Очертава се приятен уикенд с пътуване и гостуване, което ще ви донесе радост и награди. 20-и е може би най-проблемният ви ден за периода, в който конфликтите са неизбежни. И на 21-и ще ближете рани и ще се налага да правите компромиси, за да постигнете целите си. 22-и е ден на придобивки и благоприятно стечение на обстоятелствата. 23-и носи загуби, а 24-и нови възможности и надежди. Някой е на път да се ожени, а друг вече подготвя терена за новите хора в живота си и за новата работна програма, която смята да започне. По-добре отложете срещите, от които очаквате много, особено ако там ще присъстват и преките ви конкуренти. Вървите по ръба на отношенията и губите предимства. Уредете си среща с потенциални спонсори. Може да намерите отдавна търсеното жилище или помещение за офис. Което е ваше ще си дойде при вас. Новите ви начинания ще донесат успех, пари и ползи. Подпишете нови договори. Лесно ще убедите някой да ви съдейства. Случайно ставате свидетел на разговори, които ще ви отворят очите за истинското положение на нещата. Сложете край на вредни връзки. Край с изчаквателната политика. Който до момента не се е коригирал и в бъдеще няма да се промени. Всичко, което до момента ви е пречило е добре да изчезне, независимо колко болезнено ще бъде. Този ден ни помага да бъдем себе си и да тръгнем по пътя, който отдавна ни очаква и привлича.", "date": "2020.01.17", "title": "Седмичен хороскоп за 18-14 януари 2020 г."}
{"url": "https://www.monitor.bg/bg/a/view/zelenski-ne-prie-ostavkata-na-premiera-si-186142", "text": "Украинският президент Володимир Зеленски не е приел подадената днес оставка на министър-председателят на Украйна Олексий Хончарук, съобщиха световните информационни агенции. По-рано Хончарук подаде оставка след като бе забъркан в скандал и се очакваше държавният глава да се произнесе. Той обаче призова премиера да остане на поста и продължи изпълнението на задълженията си. Предложението за оттегляне на премиера подлежи на одобрение от парламента, украинския парламент. Но анализаторите изразиха съмнение, че оставката действително ще стане факт. Припомняме, че по-рано стана ясно, че на сайта на украинския президент се е появила електронна петиция, авторите на която настояха Хончарук да бъде уволнен, защото е непригоден за поста. Това стана, след като канал в YouTube, озаглавен \"Как да се заблуди президента\", публикува аудиозаписи от предполагаемо неофициално заседание на премиера с министри и ръководители на някои ведомства през декември. В записите звучат неласкателни фрази за Зеленски, а в един от записите украинският лидер е наречен \"глупав\". Пресслужбата на правителството заяви, че не разполага с данни за достоверността на тези записи. Хончарук ръководи правителството от 29 август миналата година, като преди това той беше заместник-началник на канцеларията на президента. Партията \"Опозиционна платформа - За живот\" по-рано поиска оставката на украинското правителство воглаве с Олексий Хончарук.", "date": "2020.01.17", "title": "Зеленски не прие оставката на премиера си "}
{"url": "https://www.monitor.bg/bg/a/view/pyrvata-srednovekovna-sinagoga-otkriha-na-hylma-trapezica-186139", "text": "Първата и единствена засега средновековна еврейска синагога е открита на хълма Трапезица във Велико Търново и е на път да се превърне в световна сензация. На останките в югоизточната част на хълма, се натъква археологическият екип на доц. Мирко Робов още в 2014 г. Тогава археологът решава, че това е поредната християнска църква. В хода на проучванията обаче се установява, че сградата не е стенописвана никога. Което е недопустимо за един християнски храм. Това насочва вниманието на доц. Робов към идеята, че може да е култова сграда на друг етнос.”Сградата се датира към 40-50 години на 13-ти век и е с доста сериозни размери: 22 х 14,5 м. вътрешната и квадратура е 267 кв.м. измазана е с хоросан и е била ориентирана изток – запад. Тази ориентация е и една от причините да реша, че е църква. Но липсата на стенописи ме опроверга. Единствените, освен българите, живели по това време на Трапезица, са били евреите. Не е ясно колко са били те като брой, но очевидно са били много влиятелни. Свидетелство за това е провелият се през 1359-60 г. в Търновград, Втори антиеретичен събор, организиран от цар Иван Александър, който е бил насочен всъщност срещу тях. не е ясно каква е причината за него. Дали са искали да им хвърлят вината за чумата или да ги изнудват за пари. Но еврейската колония на Трапезица е била голяма. И затова е нормално да са имали и свой подобаващ по големина храм”, разказва доц. Робов. В подкрепа на думите му е открито парче керамика, на което се вижда звездата на Давид, основният символ на евреите. И не на последно място, още в началото миналия век, при разкопки под хълма Трапезица са установени гробове, за които е много вероятно да са еврейски. Въпреки това Робов смята, че това е все още е работна хипотеза, която трябва да се облече в сериозни нучни доказателства за да добие наистина тежест. Новината за синагогата на Тръпезица предизвиква истинска сензация сред световната евреска общност. Влиятелното еврейско издание „Таймс”, което излиза на пет езика и се чете от милиони евреи по цял свят, разпространява новината в своя статия, която в продължение на цяла седмица е водеща в сайта на изданието. А откривателят е поканен да изнесе доклад на туристически форум в София, на който ще присъства министът на туризма на Израел. Находката на доц. Мирко Робов би могла да постави основите и на един много силе поклоннически туризъм от стрна на израелските туристи, които както се знае изключително много се интересуват от своята история и древно минало.", "date": "2020.01.17", "title": "Първата средновековна синагога откриха на хълма Трапезица"}
{"url": "https://www.monitor.bg/bg/a/view/bradli-kupyr-ubedil-de-niro-da-se-snima-v-jokera-186121", "text": "Актьорът Брадли Купър е виновникът Робърт де Ниро да се съгласи да изиграе комика Мъри Франклин в един от най-обсъжданите филми през последната година - „Жокера“. каза звездата от „Разяреният бик“ по адрес на по-младия си колега, с когото са си партнирали във вече четири заглавия, сред които и „Наръчник на оптимиста“. Причината пък именно Купър да е повлиял на решението на Де Ниро е фактът, че режисьорът на последния римейк на „Роди се звезда“ е и сред продуцентите на „Жокера“. „Срещнах се първо с режисьора Тод Филипс и го харесах. Мислех си, че това наистина може да се превърне в интересен проект. Но Брадли беше човекът, който ми каза да го направя“, признава още Де Ниро пред сп. People.", "date": "2020.01.17", "title": "Брадли Купър убедил Де Ниро да се снима в „Жокера“"}
{"url": "https://www.monitor.bg:443/bg/a/view/46-4-mln-lv-sa-izplatenite-zabaveni-zaplati-na-slujiteli-186135", "text": "46.4 млн. лв. са изплатените забавени заплати на работници и служители за последните 3 години след намесата на Инспекцията по труда, съобщават от институцията. Засиленият контрол от страна на Агенцията води и до намаляване на сумата на установените забавени възнаграждения, която през 2017 г. е била 28.4 млн. лв., през – 2018 г. - 27.3 млн., през 2019 г. вече e 17.8 млн. лв. Броят на ощетените лица също намалява от над 12 000 през 2017 г. и 2018 г. до 6250 през 2019 г. Инспекцията по труда реагира с приоритет на всеки сигнал, свързан със забавени възнаграждения. Като се има предвид, че поне един работещ във всяко предприятие, бавещо заплати, в даден момент подава сигнал, може да се предположи, че контролните органи проверяват почти 100% от работодателите, които не плащат навреме. Практиката показва, че когато работодателят има временни затруднения, той намира начин след намесата на инспекторите по труда да изплати дължимите суми на работниците и служителите си. ГИТ напомня на работниците и служителите, че имат законовата възможност да прекратят трудовото си правоотношение без предизвестие, като запазват пълни права за получаване на обезщетение за безработица, ако работодателят им забави възнаграждението. В общия случай при напускане на това основание работодателят им дължи минимум едно обезщетение в размер на една заплата. Те могат да търсят и по съдебен ред забавени възнаграждения и обезщетения.", "date": "2020.01.17", "title": "46.4 млн. лв. са изплатените забавени заплати на служители"}
{"url": "https://www.monitor.bg:443/bg/a/view/namaljavat-bolnichnite-ot-ortopedi-i-nevrolozi-na-20-dni-186131", "text": "Лекарските консултативни комисии (ЛКК) да имат право да издават само 20 дни болнични, вместо сегашните 30. Това се предлага в Анализ на причините за нарастване на изплатените от осигурителите и държавното обществено осигуряване парични обезщетения за временна неработоспособност поради общо заболяване в периода 2016-2019 г., изготвен от НОИ. Една от предвидените в него мерки е да се намали продължителността на временната неработоспособност, определяна от ЛКК и от ЛКК по решение на ТЕЛК от 30 на 20 дни еднократно, респективно от 180 на 120 дни без прекъсване. След изтичане на 120 дни непрекъснат отпуск или 240 дни с прекъсване в две предходни календарни години и в годината на боледуването, при необходимост от продължаване на временната неработоспособност - след решение на ТЕЛК. Най-често тези болнични се издават от ортопеди и невролози, тъй като техните диагнози в повечето случаи изискват продължително лечение. Предлага се също и промяна в правомощията на лекуващия лекар по отношение продължителността на временната неработоспособност пропорционално на намалените правомощия на ЛКК – еднолично от 14 на 7 дни непрекъснато за едно или повече заболявания, но за не повече от 20 дни с прекъсване за една календарна година. Близо 29 сто от издадените болнични през 2018 г., по които е платено обезщетение от ДОО, са по пет диагнози, става ясно още от публикувания анализ. Това са „Остър бронхит, неуточнен“, „Увреждания на междупрешленните дискове в поясния отдел“, “Остра инфекция на горните дихателните пътища, неуточнена“, „Заплашващ аборт“ и „Вирусна инфекция, неуточнена“. Тези диагнози обхващат над 45 на сто от хората, на които е изплатено обезщетение поради общо заболяване. Мерките срещу злоупотреби, предложени от осигурителния институт, предвиждат още да не се разрешава ползването на отпуск за временна неработоспособност непрекъснато за повече от 360 дни. Предлага се и в Закона за здравето да бъде предвидена възможност заинтересованите лица и организации - освидетелстваните, осигурителите, териториалните поделения на НОИ и НЗОК да могат да обжалват пред регионалния съвет не само решенията на ЛКК, както е до момента, а и решенията на лекуващите лекари, с които се нарушават изискванията и редът при издаване на експертни решения за временна неработоспособност. Експертите от НОИ предлагат също в Наредбата за медицинската експертиза да бъде предвидено за извършването на профилактични прегледи в работно или извънработно време да не се издава болничен лист. В тези случаи лекарят, който прави прегледа, ще издава служебна бележка на осигурения, в която да отразява часа на явяването и часа на приключването на изследването. Нови задължения и изисквания се предвиждат и за работодателите, като предложението е те самите да участват в процеса на контрол, тъй като познават своите служители и биха могли да установят дали има злоупотреба с болнични листи. В Закона за здравето да се въведе и административна санкция за болния, за неспазване на режима описан в болничния лист, предлагат още от НОИ.", "date": "2020.01.17", "title": "Намаляват на 20 дни болничните от ортопеди и невролози"}
{"url": "https://www.monitor.bg:443/bg/a/view/cherna-pantera-pobyrka-italija-186095", "text": "Черна пантера разбуни духовете и предизвика истинска психоза сред населението на южната италианска област Пуля. Звярът всява от няма и два дни у местните жители чутовен страх, който бе нагнетен от появилите се в социалните мрежи ужасяващи снимки и коментари за набезите на дивото животно в полята между градовете Фоджа и Бари. Ето защо полицията призова разпространителите на всяващите паника текстове и фотографии да престанат да ги качват по „стени“ и сайтове, защото водели до подсъдно нарушаване на обществения ред. В същото време кметовете на селищата от важния за Италия земеделски район приканиха селските стопани да си ходят спокойно на работа и да не се поддават на зловреди внушения. Иначе опасният хищник бил забелязан за пръв път на 15 януари привечер в просторния двор на фабриката за фойерверки край град Сан Северо. Видял го работникът Никола Киарапа, който отначало го помислил за прегладняло бездомно куче и се опитал да му подхвърли останалите му от обяд колбаси. „Тръгвах си за вкъщи – разказва Никола на местни репортери, - когато видях в двора тази приседнала на земята черна сянка. Щом се приближих, животното побягна към изхода на фабриката, но аз си мислех, че е куче и тръгнах след него с подвиквания, за да му дам храна. Но изненадващо животното се обърна към мен и тогава си дадох сметка, че въобще не ставаше дума за куче, тъй като имаше отпред два изключително остри зъба. Уплаших се, когато звярът скочи върху капака на автомобила ми, но той само ме погледна и след това изчезна в нивята зад фабриката“ – завършва Никола Киарапа разказа си за необичайната среща. Изглежда думите на работника от фабриката за фойерверки са били взети на сериозно от военнослужащите от голямата армейска база край близкия град Амендола, защото те решиха да започнат търсенето на черната пантера с изключително модерен разузнавателен дрон в землището както на Сан Северо, така и в съседните райони.", "date": "2020.01.17", "title": "Черна пантера побърка Италия "}
{"url": "https://www.monitor.bg:443/bg/a/view/praznichen-bolnichen-186138", "text": "", "date": "2020.01.17", "title": "Празничен болничен"}
{"url": "https://www.monitor.bg:443/bg/a/view/mz-opredeli-koj-shte-stroi-detskata-bolnica-186129", "text": "Министерството на здравеопазването определи изпълнителя на обществена поръчка за извършване на инженеринг на Националната детска болница, съобщиха от там. На 17 януари 2020 г., с Решение № РД-11-23/17.01.2020 г. на министъра на здравеопазването са класирани участниците и е определен изпълнителят на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница\". Определеният от министъра на здравеопазването изпълнител за Национална детска болница е ДЗЗД „ДЕТСКО ЗДРАВЕ“ с участници в обединението \"Главболгарстрой\" АД, \"ГБС – Пловдив\" АД и \"Главболгарстрой Интернешънал\" АД. Оферираната от определения за изпълнител участник цена е в размер на 77 839 442, 89 (седемдесет и седем милиона, осемстотин тридесет и девет хиляди, четиристотин четиридесет и два и 0.89) лева без ДДС.", "date": "2020.01.17", "title": "МЗ определи кой ще строи детската болница "}
{"url": "https://www.monitor.bg:443/bg/a/view/uhajvat-tajka-uajtiti-za-mejduzvezdni-vojni-186112", "text": "Режисьорът Тайка Уайтити, който по-рано тази седмица се поздрави с , е в преговори да дирижира един от следващите филми на „Междузвездни войни“. Към момента бъдещето на галактическата сага все още не е известно. Въпреки това Уайтити и шефът на „Марвел“ Кевин Файги вече са ухажвани от „Дисни“ да режисират свои филми. Припомняме, че двамата вече са работили заедно по „Тор: Рагнарок“. Самият Уайтити няма да режисира за първи път продукция, вдъхновена от „Междузвездни войни“. Именно той застана начело на хваления от феновете последен епизод на „Мандалориецът“. Сериалът е създаден от Джон Фавро, който освен, че е голям почитател на франчайза, се смята и за един от архитектите на това, което се очаква да се случи оттук нататък с него. Припомняме, че биографията и на Фавро крие работа за „Марвел“. Именно той се зае с първия филм за Железния човек, за който се смята, че даде старт на цялата киновселена от супергероите.", "date": "2020.01.17", "title": "Ухажват Тайка Уайтити за „Междузвездни войни“"}
{"url": "https://www.monitor.bg:443/bg/a/view/izpisaha-endji-kasabie-i-malkija-rajan-ot-bolnicata-186114", "text": "Диетоложката на звездите Енджи Касабие и новороденият й син Раян са вече у дома си. Майка и бебе бяха изписани от столичната болница, в която чаровната блондинка даде живот на наследника си. Това съобщи пиарът на звездата Атанас Лазаров. „Трябва да се прибираме у дома, вече с малкия Раян“, написа в социалните мрежи той. След загубата на близнаците ми, сега искам да ви запозная с бебето ми – Раян. Не мога да опиша чувствата си, но мога да кажа, че ще направя всичко по силите си да съм най-добрата майка! Благословена съм за тези страхотни мъже в живота ми“, откровена бе и Касабие скоро след раждането. Тя не пропусна да сподели и снимка с мъжа до себе си - Мистър Ливан 2014 Рабих Ел Зейн.", "date": "2020.01.17", "title": "Изписаха Енджи Касабие и малкия Раян от болницата"}
{"url": "https://www.monitor.bg:443/bg/a/view/georgi-gospodinov-s-mejdunarodna-nagrada-ot-italija-186108", "text": "Георги Господинов бе отличен с международната литературна награда Ceppo (Premio Ceppo Internazionale Racconto) в Италия. Писателят си заслужи приза с книгата си с разкази „И всичко стана луна“, издадена от местното издателство „Воланд“. През март пък Господинов ще изнесе и лекция магистралис във Флоренция. Тя ще бъде озаглавена „За тъгата, страховете, детството и други истории“. Тогава авторът ще представи и книгата си „Всичките наши тела“, която предстои да се появи на италианския пазар в превод на професор Джузепе дел'Агата. „Благодарение на своето поетическо възприятие, подхранвано с меланхолия, но и с хумор, той успява във всичките си разкази да прояви силна емпатия между своя Аз и другите (\"Аз сме\"), което е дарба на детството, продължена в зрелостта и невероятен талант за смесване на различни жанрове.\", гласят думите на журито, отсъдили приза Ceppo на името на Господинов.", "date": "2020.01.17", "title": "Георги Господинов с международна награда от Италия"}
{"url": "https://www.monitor.bg:443/bg/a/view/napylniha-kamion-sys-smet-ot-reka-marica-186119", "text": "Цял камион отпадъци събраха работниците на ОП „Градини и паркове“ при поредното почистване на речното корито, съобщи изпълняващият длъжността директор на общинското предприятие инж. Георги Николаев. Екипите работиха от северната страна  на Марица, като започнаха от моста на бул. „Васил Априлов“ до магазин „Лекси“ и продължиха на изток по течението на реката. Извадени са разнородни боклуци, като най-много са опаковките. От моста и крайбрежния булевард директно в реката са хвърляни и цели торби с битови отпадъци. Почистването на речното корито ще продължи поетапно до моста на Адата, увери инж. Николаев. Той припомни, че преди около седмица от  южната част на Марица край Университета по хранителни технологии бяха събрани над 50 чувала отпадъци, и отново призова пловдивчани да пазят чиста околната среда.", "date": "2020.01.17", "title": "Напълниха камион със смет от река Марица"}
{"url": "https://www.monitor.bg:443/bg/a/view/amerikansko-selce-shte-praznuva-surva-186117", "text": "Американското селце Найлс в района на Кук Каунти в щата Илинойс, ще посрещне кукерска група, ще организира тематична изложба и ще излъчи филм за уникалната традиция в неделя, 26 януари. Това стана ясно от профила във Фейсбук на Американското посилство у нас. Събитието ще се проведе в базирания в община Арлингтън Хайтс български културен център. Кукерите ще празнуват в библиотеката Niles-Maine от 14 до 15:30 часа. Говорител на събитието ще бъде Иван Анчев, генерален консул на България в Чикаго. Организаторите заявиха, че 50-минутният филм „Сурва: минало, настояще и бъдеще“ също ще бъде показан на мероприятието. Събитието е едно от първите преди откриването на церемонията „Заедно в град Скоки и Найлс“, за годишното сътрудничество на училища, библиотеки и други институции в град Нилс, които всяка година отбелязва различна култура. Темата за тазгодишното събиране е „Пътувания до град Найлс Таун“, което разказва историята за това как имигрантските богаташи са пристигнали в района. Извън Чикаго, Нийлс и Скоки последователно се нареждат сред най-разнообразните общности в Илинойс, според данните от преброяването в САЩ. Те са с голямо население от чужденци и такива, които първият им език е различен от английски.", "date": "2020.01.17", "title": "Сурва стигна до Америка"}
{"url": "https://www.monitor.bg:443/bg/a/view/ot-razpit-v-prokuraturata-lysna-izcheznal-vodomeryt-na-jazovir-studena-186126", "text": "Водомерът, който отчита колко вода излиза от язовир „Студена“, е изчезнал. Това става ясно от разпит на шефката на отдел „Управление на риска от наводнения“ при МОСВ Мая Дряновска. Протоколът от разпита на експертката заедно с разпити на двамата заместник-министри на околната среда и водите Атанаска Николова и Красимир Живков, както и заповедта на ВиК дружеството в Перник за определяне на цените на водата в кубични метри за гражданите и за индустрията бяха разпространени от пресцентъра на държавното обвинение. Това е втора част от документи по делото, които се обявяват публично, след като миналата седмица прокуратурата разкри част от материалите по досъдебното производство срещу вече бившия министър на околната среда и водите Нено Димов, обвинен в умишлена безстопанственост заради водната криза в Перник. От показанията на Дряновска става ясно, че на 29 ноември миналата година инспектори установили, че липсва основният водомер на язовир „Студена“. Устройството отчитало общото количество излизаща от язовира вода и било демонтирано. По-късно служител на „ВиК Перник“ обяснил, че водомерът бил взет под наем и фирмата собственик си го била прибрала, но не можел да каже кога е станало това. Без този уред МОСВ реално няма представа колко вода е изтекла от язовира след неговото демонтиране. Разпространените от държавното обвинение доказателства бяха представени пред Апелативния специализиран наказателен съд (АСНС), който в четвъртък остави Нено Димов за постоянно в ареста. От прокуратурата уточняват, че оповестяването на материалите се прави \"в подкрепа на разбирането, че българските граждани имат право на информация по въпроси, които представляват за тях законен интерес\", както и след разрешението на наблюдаващия делото прокурор, който вече ги е представил пред съда. От новите доказателства напълно се потвърждава тезата на прокуратурата, изложена пред съда, че бившият екоминистър е бил надлежно и редовно информиран за актуалното и прогнозно състояние на водния обем в язовира, като въпреки резкия спад на притока и бързото намаляване на водното количество в язовира, той е разрешавал разходване на вода за промишлени нужди в поисканите от предприятията обеми, макар те да са разполагали и с други водоизточници. Според държавното обвинение по този начин Нено Димов не спазил нормативното изискване за преимуществено подаване на вода от язовир \"Студена\" за питейни и битови нужди на населението в региона. От публикуваната справка освен това се потвърждава и твърдението на прокуратурата, че пернишкото дружество \"Стомана индъстри\" и \"Топлофикация Перник\" са купували от яз. \"Студена\" вода на цена близо 20 пъти по-ниска от тази за битовите потребители в Перник. Според държавното обвинение Димов е знаел това, но въпреки всичко е позволил подаването на вода. Малко по-късно в петък от правителствената пресслужба съобщиха, че министър-председателят Бойко Борисов ще проведе в събота от 9 часа среща с министрите на околната среда и водите Емил Димитров-Ревизоро, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник. На разговора ще присъстват още кметовете на София и на Перник - Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация. Новият екоминистър Емил Димитров – Ревизоро в петък бе на среща в Перник. „Всичко трябва да бъде докладвано на господин кмета, на председателя на Общинския съвет в Перник, но крайното решение е на този, който ще даде парите - това е премиерът. Той на мен ми е началник, поръчал ми е да уведомя за вариантите“, заяви на пресконференция Ревизоро. \"Многото работа е свършена преди това, аз се включвам от два дни\", отбеляза той. \"Аз лично се съгласявам с мнението с хората от Перник, но премиерът ще вземе окончателното решение утре, силно се надявам утре премиерът да каже какво ще правим. Аз лично се надявам един ден София да стане предградие на Перник!\" Емил Димитров докладва, че вече е изпратил екипи да проверят ВЕЦ-ове и ТЕЦ-ове в региона дали използват питейна вода за производство на ток. Нареждането беше направено от Бойко Борисов по време на последното правителствено заседание. Необходимо е в много бърз порядък да се създаде по-ефективен контрол при въвеждането на отпадъци на територията на страната, складирането им на площадките, оползотворяването, разделянето и изгарянето им, заяви още новият екоминистър Емил Димитров, предаде БТА. По думите му сегашната система не е добра, затова е възложил изготвянето на заповед за междуведомствен съвет, ще бъде сформирана и междуведомствена група за целта. През това време, за да не продължават да влизат контейнери с неясен характер, министърът обмисля да даде указания на директорите на РИОСВ да се въздържат от издаване на разрешения. Законът им позволява те да издават, те да контролират, каза министърът. По думите му мораториум на този етап вероятно няма да бъде въвеждан, докато не бъдат синхронизирани новите правила. След срещата си в Перник Димитров замина за Благоевград и Бобов дол. Видеонаблюдение и така нареченият дълбок ОВОС за всички тецове. Това предлага председателят на парламентарната екокомисия Ивелина Василева пред БНТ. По думите й така контролът ще е сигурен и няма да се допуска горене на нерегламентиран отпадък в топлоцентралите. Като мярка за ограничаване на горенето на отпадъци Василева предложи налагане временна забрана по вноса на смет от чужбина. „Ние сме част от европейския пазар, имаме строг регламент. България е част от т.нар. Базелска конвенция за трансграничния превоз на отпадъци. Въпросът е дали се спазва законодателството, дали прилагането му е факт, дали има допуснати незаконни действия и ако има такива - да бъде наказано с цялата строгост на закона“, каза Василева, която е бивш екоминистър.", "date": "2020.01.17", "title": "От разпит в прокуратурата лъсна: Изчезнал водомерът на язовир „Студена“"}
{"url": "https://www.monitor.bg:443/bg/a/view/4-pyti-po-goljam-budjet-za-investicii-v-rastenievydstvoto-186122", "text": "Производителите на плодове и зеленчуци ще могат да се възползват от 4 пъти по-голям бюджет през 2020 г. по схемата „Помощ за инвестиции в материални активи в земеделски стопанства, свързани с първично производство на растениевъдна земеделска продукция”. През 2019 г. в направлението беше разпределен ресурс от 3,6 млн. лв. За настоящата бюджетът е увеличен на 18,6 млн. лв., съобщи ДФЗ. Земеделските производители ще могат да кандидатстват за подпомагане по схемата от 3 до 28 февруари 2020 г. Документи ще се приемат в областните дирекции на ДФ „Земеделие“. Помощта покрива до 50% от допустимите разходи за инвестиции за такава техника, но не повече от 120 000 лева. Тя се предоставя под формата на капиталова субсидия за закупуване на машини, оборудване и линии за подготовка, охлаждане и съхранение при производството на собствена първична земеделска продукция. По предложение на браншовите организации в сектор „Растениевъдство” обхватът на схемата е разширен, като се включват и машини, оборудване и съоръжения за защита от слана и градушки. Кандидати по схемата могат да бъдат земеделски стопани, малки и средни предприятия, признати групи или организации на производителите. Целта на държавната помощи е да стимулира земеделските стопани да направят инвестиции за подобряване на общата производителност и устойчивост на стопанствата си и по-специално да намалят производствените разходи. За първи път в помощ на бенефициентите е публикувана и информация за най-често допусканите грешки при кандидатстване.", "date": "2020.01.17", "title": "4 пъти по-голям бюджет за инвестиции в растениевъдството"}
{"url": "https://www.monitor.bg:443/bg/a/view/preporychaha-robyrta-na-prochut-anglijski-klub-186125", "text": "Именитият английски клуб “Съндърланд”, който в момента играе в Лига 1, може да отправи оферта за нападателя на “Левски” Найджъл Робърта. Според Тим Кийч от компания MRKT, специализирана в препоръките за трансфери, младият стрелец на „сините“ би могъл да усили сериозно офанзивната мощ на \"черните котки\". За него той казва още, че е мощен голмайстор, който има ценни качества, като способност да навлиза навътре от крилото и да стреля. С тези качества той щял да бъде \"много ефективно оръжие\" в атаката на “Съндърланд”. Интерес към холандеца има и от страна на елитни турски тимове. Николай Михайлов пък може да не остане в “Левски” за пролетния дял от шампионата. Вратарят на \"сините\" е желан от турския „Гьозтепе“, който е в средата на таблицата на Суперлигата. От клуба вече са се свързали с агентите на Михайлов, но ще трябва да преговарят и с “Левски”, ако искат да го привлекат. Националният страж има договор за още 18 месеца със „сините“ и едва ли ще бъде пуснат без трансферна сума. Титулярен вратар в “Гьозтепе” е португалската легенда Бето. Той обаче е вече на 37 години и контрактът му изтича през лятото. През есенния полусезон Николай Михайлов загуби битката за титулярното място в “Левски” за сметка на черногореца Милан Миятович.", "date": "2020.01.17", "title": "Препоръчаха Робърта на прочут английски клуб"}
{"url": "https://www.monitor.bg:443/bg/a/view/razpitvat-48-svideteli-za-obira-na-poshtata-v-haskovo-186123", "text": "48 свидетели ще бъдат разпитани на общо 6 съдебни заседания по делото за мега обира на пощата в Хасково.  Подсъдими са шампионът по мотокрос Красен Кънчев, шефът на инкасо охраната Тихомир Мавродиев и столичанинът Димитър Димитров. Грабежът на крупната сума от 1,83 млн. лева бе извършен вечерта на 7 срещу 8 юни 2016-а. Тогава група маскирани мъже проникнаха в сградата на областна пощенска станция в Хасково. Те заглушиха алармите, пребиха и завързаха охранителя. В рамките на минути обирджиите влязоха в трезора, разрязаха го с флекс и разбиха три големи каси. После духнаха с предварително подготвени автомобили и уговорени маршрути. Наглият обир се разплете едва когато апашите бяха задържани за друго престъпление. В съда юрист на „Български пощи“ обяви, че предявяват иск за цялата сума от 1 832 700 лева, заедно с лихвите от момента на грабежа.  Ако вината на тримата бъде доказана пред Темида, те могат да получат решетки от ​5 до 15 години.​", "date": "2020.01.17", "title": "Разпитват 48 свидетели за обира на пощата в Хасково"}
{"url": "https://www.monitor.bg:443/bg/a/view/ali-sou-prizna-otkazah-oferta-ot-al-ahli-186120", "text": "Нападателят на ЦСКА Али Соу призна, че е отказал да премине в египетския гранд “Ал Ахли”. \"Аз съм играч на ЦСКА. Щастлив съм тук, затова се върнах”, заяви гамбиецът при прибирането на отбора от Турция. “В моя мозък е само да бъда тук и се чувствам у дома. Спекулациите не ми повлияха, но имаше мисли в главата ми. Аз съм играч, който иска да се концентрира върху тренировката си. Щастлив съм да остана в отбора. Имах оферта от „Ал Ахли“, но я отказах\", допълни Соу. Наставникът на ЦСКА Милош Крушчич пък за пореден път сподели, че чака двама нови офанзивни футболисти, но дори преговорите с тях да се провалят, това няма да е фатално за отбора. „Ръководството води преговори с футболисти. Но засега не е ясно кога ще завършат, коментира Крушчич. - Не съм искал десен бек, защото имам Турицов. Искам футболисти в офанзивен план, но не централен нападател. Имам достатъчно. Ако не дойдат двамата нови, нищо страшно няма да се случи. Тези футболисти, които имам сега, съм доволен от тях. Ако дойде нов, то той трябва да усили тима”, завърши треньорът на „червените“. ЦСКА ще продължи подготовката си в Марбея от 19-ти януари до 2-ри февруари. На испанска земя „червените“ ще изиграят четири контроли срещу „Вухан Зал“ (Китай), „Олборг“ (Дания), „Нюрнберг“ (Германия) и „Шонан Белмаре“ (Япония).", "date": "2020.01.17", "title": "Али Соу призна: Отказах оферта от “Ал Ахли”"}
{"url": "https://www.monitor.bg:443/bg/a/view/ochakvat-se-opashki-za-dokumenti-prez-april-i-maj-186140", "text": "Очакват се опашки за подмяна на лични документи след месец април и май. За 2020 г. предстои да бъдат подменени 2 249 711 лични документи. От тях 996 257 лични карти, 630 666 паспорта и 622 788 свидетелства за управление на моторно превозно средство, съобщиха от Дирекция \"Български документи за самоличност\" при СДВР. От началото 2019 г. до средата на декември са издадени общо 1 844 825 лични документи. От тях 653 433 лични карти, 847 040 паспорта и 344 352 свидетелства за управление на МПС.", "date": "2020.01.17", "title": "Очакват се опашки за документи през април и май"}
{"url": "https://www.monitor.bg:443/bg/a/view/decata-na-charlijz-teron-smjatat-nominacijata-j-za-oskar-za-zaguba-na-vreme-186106", "text": "Като „загуба на време“ - така децата на Чарлийз Терон определили номинацията й за „Оскар“. Това сподели актрисата, след като получи бурни аплодисменти от публиката в шоуто на комика Джими Кимел. „Почувстваха се тъжни и ядосани“, обясни Терон визирайки номинациите й и липсата на награда в крайна сметка от отличията на „Избора на критиците“ и „Златен глобус“. При новината, че ще има шанс и за „Оскар“ пък децата са изразили съмнение. намигна още чаровната блондинка. На 9 февруари, когато ще се раздадат призовете на Американската филмова академия, Терон ще се бори в категорията за най-добра актриса. Номинацията й е за участието й в , където тя влиза в ролята на популярната водеща Мегън Кели. За да изгради образа, актрисата работи с треньор по диалекти, като обясни, че именно това е било едно от най-трудните предизвикателства в персонажа. „Тези хора също трябва да могат да получат „Оскар“, заяви още Терон за треньора си.", "date": "2020.01.17", "title": "Децата на Чарлийз Терон смятат номинацията й за „Оскар“ за „загуба на време“"}
{"url": "https://www.monitor.bg:443/bg/a/view/prokuraturata-podhvana-tec-bobov-dol-zaradi-gorene-na-opasni-otpadyci-186127", "text": "Под ръководството на Районна прокуратура-Дупница, се води разследване по образувано досъдебно производство за извършено престъпление по чл. 353в, ал.1 от Наказателния кодекс. На 16.01.2020 г. по сигнал на ТД „Национална сигурност“ и икономическа полиция при ОД МВР на гр. Кюстендил, екип от прокурори и следователи, съвместно с представители на РИОСВ-Перник, са извършили следствени действия във връзка с информация за управление на опасни отпадъци не по установения ред и горене на същите без комплексно разрешително от РИОСВ-Перник в ТЕЦ \"Бобов дол\". На свой ред това би могло да води до евентуално замърсяване на околната среда и да създава опасност за здравето на хора, животински и растителни видове. В хода на разследването е бил извършен оглед на местопроизшествие, иззети са множество веществени доказателства, разпитани са свидетели, изискани са писмени документи за осъществяване на дейността. Понастоящем на място три мобилни лаборатории извършват необходимите изследвания. Разследването продължава. През последните месеци жителите на Бобов дол многократно сигнализираха за проблема, но без резултат. В петък те дори свързаха горенето на опасни отпадъци с бума на болни от хепатит А в миньорската община. „Тровят ни от месеци наред. Голяма част от населението е онкоболно. Дано най-накрая се разбере истината“, категорични бяха бобовдолци, които разбраха за разследването в края на петъчния ден.", "date": "2020.01.17", "title": "Прокуратурата подхвана и ТЕЦ „Бобов дол“ заради горене на опасни отпадъци"}
{"url": "https://www.monitor.bg:443/bg/a/view/chinovnici-pogrebaha-jiva-pensionerka-186116", "text": "Пенсионерка от Габрово вече два месеца опитва да докаже на българските чиновници, че е жива, но удря на камък, тъй като по документи тя се води покойница. В края на миналата година бъгарските власти получават от Германия документи, удостоверващи смъртта на 69-годишната Яна Георгиева. След като документите са получени, без да си направят труда да проверяват, първото нещо, което българските служби предприемат е да спрат пенсията на жената и. Когато обезпокоена, че не е получила пенсията си, Яна отива в пенсионната служба оттам и казват, че няма как да я получи, тъй като е мъртва. Смъртният и акт бил издаден на 8 юни в Германия. Служителите в НОИ и ГРАО в града на хумора са категорични, че няма как да обявят за невалиден и да обезсилят получения от Германия смъртен акт, тъй като всичко в него съвпадало: трите имена на жената, ЕГН-то и номера на документа и за самоличност. Фактът, че бабата стояла пред очита на държавните и общинските чиновници жива и здрава, изобщо не ги трогнало и те били категорични, че на мъртъв човек пенсия не се полага. Все пак служителите от ГРАО подали сигнал до районната прокуратура в Габрово, откъдето вече са започнали проверка. Тя обаче вероятно ще продължи повече от месец, тъй като ще трябва да се правят запитвания и да е изчаква разследването и на германските власти. А дотогава как баба Яна ще преживява без една стотинка пенсия, за никого не е ясно. Самата пенсионерка и близките и смятат, че в случая става въпрос за кражба на лични данни. Преди години възрастната жена изпращала своя европейска здравна карта на българин във Фрайбург, който обещавал да я вземе да работи при него като чистачка. Тя така и не получила работата но вероятно мъжът или някой друг са се възползвали от лините данни на Яна, с които са дали чужда самоличност на трето лице. И когато това лице е починало, германските власти всъщност са издали смъртен акт на човека, чийто три имена фигурират на личната карта, а именно на българката от Габрово. Така живата Яна става покойница. Нещата стават още по-объркани и заплетени и от резултатите на немските разследващи. Според тях документът за самоличност на базата на който е бил издаден смъртният акт, е представен от руска гражданка, която казала на лекаря, че починлата е майка и. предстои криминалистите и прокуратурата в Германия тепърва да изясняват коя и каква е въпросната руска гражданка и дали реално починалата е нейна дъщеря или в случая става дума за някаква по-сериозна измама. Докато разследващите в двете държави разплитат случая обаче, 69-годишната Яна ще си стои без пенсия, няма право на прегледи при семеен лекар. И всъщност като покойница очевидно ще се окаже че няма и още доста други права.", "date": "2020.01.17", "title": "Чиновници „погребаха” жива пенсионерка"}
{"url": "https://www.monitor.bg:443/bg/a/view/ostaviha-v-aresta-injenera-v-chijto-imot-vyv-vetovo-izbuhna-vzriv-186113", "text": "Минният инженер, в чийто имот във Ветово избухна взрив в началото на тази седмица, остава в ареста. На заседание днес Окръжният съд в Русе гледа мярката за неотклонение на 51-годишния М.М. Мъжът поиска да се върне у дома, но съдията не се съобрази с желанието му. Пред журналисти преди началото на заседанието М.М. каза единствено, че съжалява за случилото се. Инженерът пострада при взрива, избухнал в стара жигула в двора на къщата му на 13 януари, и бе отведен в болница, откъдето бе изписан на третия ден и откаран в ареста. Първоначално бе задържан  за 24 часа, а по-късно този срок бе удължен с още 72 часа. В съдебната зала прокурор Николай Николов обясни, че все още се изясняват мотивите за предизвикване на взрива. Съществували обаче достатъчно доказателства, от които да се направи обосновано предположение, че М.М. е автор на деянието. Стана ясно също, че към момента на инцидента мъжът е бил в нестабилно психическо състояние. Преди месеци потърсил специализирана помощ и приемал лекарства. Затова една от версиите е, че е искал да се самоубие. При следствените действия в имота му във Ветово са открити 26 кг взривни вещества. До такива вещества той е имал достъп през годините във връзка с работата си.  М.М. е привлечен като обвиняем по две престъпления – за предизвикване на взрив и за незаконно придобиване и държане на взривни вещества. За всяко едно от тях наказанието е от три до 10 години лишаване от свобода.", "date": "2020.01.17", "title": "Оставиха в ареста инженера, в чийто имот във Ветово избухна взрив"}
{"url": "https://www.monitor.bg:443/bg/a/view/v-berlin-ministyr-taneva-obsyjda-vaksina-sreshtu-a-ch-s-186118", "text": "Земеделският министър Десислава Танева ще обсъди възможността за създаване на ваксина срещу африканската чума по свинете (АЧС) със свои колеги от Германия, Австралия, САЩ, Корея и Китай на Международното изложение „Зелена седмица“ 2020 в Берлин, съобщи БТА. Ресорният министър ще води лекция по темата, а като основни акценти в нея ще бъдат изложени необходимостта от подкрепа на науката за работа с база данни с цел откриване на ваксина за лечение на АЧС. Добрата информираност относно заболяването също е ключова за решаването на проблема, беше категорична тя. Като друг важен акцент е посочена регулацията на болестта, която покоси 6 600 млн. животни в световен мащаб и затвори някои от най-големите индустриални производства у нас. Развитието на болестта в България започва през 2018 г., а до момента са унищожени 203 хил. свине. Компенсацията за сектора възлиза на над 70 млн. лв. По време на изложението беше обсъден и стокооборотът между Германия и страната. Експортът се повишава с 15.6 на сто като основните изнасяни продукти са зърнени храни, рапично масло и шоколадови изделия. Германия внася у нас главно тестени сладкарски изделия и млечни продукти.", "date": "2020.01.17", "title": "В Берлин министър Танева обсъжда ваксина срещу АЧС "}
{"url": "https://www.monitor.bg:443/bg/a/view/danychnite-iznenadaha-v-pirinsko-nad-50-obekta-s-vnezapni-revizii-186111", "text": "52 търговски обекта – хотели, заведения, бензиностанции, аптеки, студия, магазини и дори общински паркинг в Пиринско изненадаха инспектори от НАП и те вече са в списъка като подлежащи на запечатване за констатирани нарушения на данъчните и осигурителни закони. От Благоевград са включени хранителният магазин „БГ Маркет 4“ на ул. „Славянска“ 79 на фирма „Бете 111“ ООД, фризьорски салон „Кокона“ на „Любима Мишева“ ООД и зеленчуков магазин на ул. „Калиманци“ 1 на „Любима Мишева“ ЕООД, магазин на „Евромаркет“ ЕООД на ул. „В. Левски“ 3, спа хотел „Монте Кристо“, бензиностанция „Газпром“ на гл. път Е-79 на НИС „Петрол“ ЕООД и книжарница „Дъга на „Дъга-2000“, от Разлог обектите  в списъка на НАП са козметично студио на „Разлог Инвест“ ООД, автомивка и кафе на „Авто Ник 75“ ЕООД, автосервиз на фирма „Естел“, бензиностанция на „Б и А Карго Транс“ ООД и магазин на „Геолин 1“ ООД. В разложкото село Баня на запечатване подлежи хранителен магазин на ул. „Втора“ 15 на „Соня Чобанова 58“ ЕООД. По-сериозен е броят на подлежащите за запечатване на обекти в Банско - баничарница на „Айс груп 2018“ ООД, магазин за подаръци на ул. „Цар Симеон“ 45 на „Таня Духова-Теди“ ЕТ, ресторант „Канчето“ на ЕТ „Никола Калоянов“, магазин за мебели на „Транс-Мебел“ ЕООД, магазин „Джоджо“ на „Стил 63“ ЕООД, склад за плодове и зеленчуци на „Белла-СНС“ ЕООД,  студио №44 на „Джи енд ем“ ООД, апарт хотел Сейнт Джон на Стоянка Асенова Димитрова, магазин на ул. „Пирин 44“ №16 на „Люлю арт“ ЕООД и къща за гости „Момини двори“ на „Тонев и син-Давид Тонев“ ЕООД, а в село Кремен в същата община – магазин за хранителни стоки на ПК „Пирин“. В Сандански данъчните са констатирали нарушения, заради които са застрашени от затваряне бензиностанция на фирма „Стопетрол“, хотел „Перун“ на „Профстрой“ ООД и бензиностанция на „Капатово“ ООД в село Зорница. В Петрич в черния списък на НАП фигурират нощен клуб Авалон на „Авалон“ ООД, пицария „Хипо“ на ЕТ „Иван Андонов Атанасов“ и бензиностанция в местност 7-ми километър с. Първомай на „Хаджиеви-Стойчевски“ ООД. Подлежащи на запечатване от НАП са и бърза закуска на „Гевси“ ООД и лавка  на ул. „Дунав“ 27 на ЕТ „Авгелина Георгиева-98“, и двете в Гоце Делчев, механа „Родопски кът“ в гърменското с. Лещен, гостилница „При майстора“ в Хаджидимово на „Коджебашев“ ЕООД, аптека на „Виф Арма-2009“ ЕООД в с. Огняново, аптека в с. Брезница на „Мария Даракчиева 1 А“ ЕООД, аптека на „Виталис-Р“ ООД в белишкото с. Краище, мотел-ресторант „Мерина“ в района на Кресненското ханче на гл. път Е-79 на „Мерина 58“ ЕООД, склад за строителни материали на гл. път Е-79 в района на Струмяни  на „Байрак 2112“ ЕООД и механа „Св. Варвара“ в гр. Мелник на „Петър Арнаудов 62“ ЕООД.  Фирмите имат 3 дни срок да обжалват през Административен съд предвидените санкции.", "date": "2020.01.17", "title": "Данъчните изненадаха в Пиринско над 50 обекта с внезапни ревизии"}
{"url": "https://www.monitor.bg:443/bg/a/view/izbori-v-syrbija-na-19-ili-26-april-186107", "text": "Следващите парламентарни избори в Сърбия ще се произведат на 19 или 26 април 2020 година, заяви днес по ТВ Първа президентът на Сърбия Александър Вучич, предаде Танюг. Или на 19, или на 26 април. По-вероятно на 26 април, каза сръбският лидер, отговаряйки на въпрос кога ще бъдат изборите.  От началото на декември миналата година сръбската опозиция провежда всяка седмица протести срещу управлението на Сръбската прогресивна партия. Протестиращите представители на опозицията заявиха, че възнамеряват да бойкотират предстоящите парламентарни избори. В същото време не е изключено в Косово да бъдат насрочени нови избори, смята белградският вестник \"Блиц\".", "date": "2020.01.17", "title": "Избори в Сърбия на 19 или 26 април"}
{"url": "https://www.monitor.bg:443/bg/a/view/pobedi-za-arda-i-botev-vraca-v-kontroli-186109", "text": "„Арда” (Кърджали) победи с 4:0 втородивизионния „Ботев“ (Гълъбово) в първата си контрола от зимната подготовка. Срещата се игра на стадион \"Хасан Семерджи\" в Момчилград. Спас Делев и Иван Коконов се разписаха през първото полувреме, а след почивката с две попадения се отличи новото попълнение Светослав Ковачев. След три дни играчите на “Арда” заминават за Белек (Турция) за същинската част от подготовката си за пролетния полусезон. Следващата контрола на “Арда” е срещу “Прищина” в Турция на 22 януари. “Ботев” (Враца) пък победи “Кариана” (Ерден) с категоричното 4:1 в първата си контрола за годината. Срещата се игра на стадион „Христо Ботев“ в Криводол. Владислав Узунов, Чавдар Ивайлов, Доминик Янков и Мирослав Маринов се разписаха за врачани. На 20 януари тимът на Антони Здравков ще отпътува за турския курорт Алания, където до 31-ви януари ще проведе втората част от предсезонната си подготовка. Предвидено е на турска земя “Ботев” (Враца) да изиграе четири контролни срещи, като два от съперниците вече са ясни – “Напредък” (Сърбия) и “Силекс Кратово” (Македония), а за останалите две проверки все още се търси съперник.", "date": "2020.01.17", "title": "Победи за „Арда“ и „Ботев“ (Враца) в контроли"}
{"url": "https://www.monitor.bg:443/bg/a/view/arheologyt-konstantin-dochev-medalionyt-na-omurtag-ot-aukciona-e-namerenijat-ot-shkorpil-predi-100-g-186110", "text": "Предложеният на аукцион в Ню Йорк медальон на хан Омуртаг, за който ФБР и прокуратурата в САЩ стартираха разследване, е откритият през 1903 г. такъв от Карел Шкорпил. Това обяви великотърновският археолог професор Константин Дочев. Той е категоричен, че между медальона, който Шкорпил открива край село Белоградец, близо до Плиска и Велики Преслав и обвеният за продажба от аукциона има изключително много прилики, което давало сериозно основание да се предположи, че става въпрос за един и същи предмет. „Когато Шкорпил обявил за откритието си той така и не показал самият медальон, а в историческия сборник била публикувана негова рисунка. После изведнъж този медальон изчезва. Възможно е да е бил изнесен тогава, или по-късно от България. И ето че сега изведнъж се появява на бял свят отново” смята Дочев. Той е и един от малцината български археолози, държали в ръце другият медальон на Омуртаг, намерен при разкопки в северозападната част на хълма Царевец във Велико Търново. „Четири години стоя на бюрото ми”, усмихва се археологът. Той разказва, че вторият медальон е открит през късното лято на 1976 г. от археолога Петър Славчев. „Тъкмо бях започнал работа във Филиала на Археологичския институт с музей във В. Търново, когато бай Петър дойде при мене. Държеше нещо завито в една жълта хартия. Разгъна я и ми показа една златна пластина с едностранно изображение на мъж, когото отначало оприличих на някой византийски император. На главата му имаше корона с кръст, в ръцете си държеше също дълъг кръст и свитък. Надписът около фигурата обаче силно ме порази. Там пишеше „Канас Омуртаг”. Казах го на колегата и той призна, че също го е разчел и е изумен. Защо е изобразен един езически български хан с християнския символ, кръста. След като се консултираха със светилата в българската наука, Петър Славчев и проф. Иван Йорданов публикуваха статия в сп. Археология бр. 2 от 1979 г. Тогава се чудехме на необичайното изобразяване на българския хан с кръст. Сега обаче съм сигурен, че вече зна отговора на загадката”, категоричен е доц. Константин Дочев. Според него и върху двата намерени медльона, от 1903 и 1976 г. наистина е изобразен хан Омуртаг. Самите медальони обаче били изсечени във Византий по поръка на императора и били предназначени за даряване. „ През Античността е имало традиция владетелите да правят дарения при сключване на мирни договори, при привличането на федерати или за подкупи на съюзници. Давали са се различни предмети: тежки златни монети, колани със златни токи, къси оръжия, гривни, огърлици и подобни медальони. По време на своето управление, хан Омуртаг е сключвал два пъти договори с Византия, в 815 и 820 г. като при сключването на първия договор той е поискал от императора на Византия, договорът да бъде сключен според българските и ромеиските традиции. Т.е. императорът е трявало да пролив вода от сребърна чаша, да обръща наобратно конски седла и да разсича куче. А българският владетел е трябвало да целуне иконата и кръста. Наред с останалите традиционни подаръци византийският император Лъв V вероятно е изсякъл и тези медальони, които е дал като подарък на българския си съюзник. А той пък от своя страна след това ги и раздавал като дарове на приближените си таркани и боили. И така две от тези пластини медальони са се запазили до наши дни. Особено интересно обаче е, че единият е намерен в крепостта Царевец, която е била столица на Второто българско царство. Това показва, че 400-500 години след Омуртаг, следващите български владетели още са почитали историческата традиция и приемственост и са се определяли като наследници на владетелите от Първата българска държава. За това има и др. доказателства, като колоната на хан Омуртаг, вградена от Иван Асен II в църквата „Св. 40 мъченици”, също за да покаже приемствеността си с Крумовия род”, обяснява историкът и археолог Константин Дочев. Той е сигурен, че медальонът на Омуртаг ще бъде върнат от Америка на България. и дори има предложение, този медальон да бъде даден на Регионалния исторически музей във Велико Търново, заедно с оригинала на Калояновия пръстен, който сега е в НИМ-София. Предметите трябва да се намират там, където са открити а не всичко да се събира и пази в столицата. Така, както вече върнаха Панагюрското съкровище, така трябва да постъпят и с тези безценни открития, които са намерени във В. Търново. и следователно трябва да бъдат тук, за да могат хората да им се радват. А не всичко най-ценно да се монополизира от музеите в София”, категоричен е професор Константин Дочев.", "date": "2020.01.17", "title": "Археолог: Медальонът на Омуртаг от аукциона е намереният преди 100 г."}
{"url": "https://www.monitor.bg:443/bg/a/view/duoto-gebrev-vasilev-s-nov-opit-da-otmykne-dunarit-186136", "text": "Пореден опит да бъде задигнат под носа на държавата оръжейният завод „Дунарит“ пробва престъпният тандем на банкера беглец Цветан Василев и вярната му пионка Емилиян Гебрев. В опитите си пък са подпомагани от окръжни съдии от Русе, показва разследване на  . За целта е задействан старият сценарий за увеличаване на капитала на оръжейния завод и по този начин да се изместят наложените от държавата запори върху дружеството. Още преди няколко години дуото беше решило да задигне завода, като увеличи капитала от 8 млн. лв. на 68 млн. лв. с цел запорираните от държавата акции да загубят значение и по този начин фирмата на Гебрев - „Емко“, на практика да влезе във владение на завода. Тази сделка обаче засега не се осъществяваше именно заради възбраните върху дружеството. Акциите на „Дунарит“ са запорирани още преди 5 години по искане на КПКОНПИ и НАП и това възпира засега опитите на бившия агент на Държавна сигурност и укриващия се в Сърбия финансов фараон да откраднат завода и да ощетят държавата с милиони. „Дунарит“ дължи над 100 милиона лева на КТБ, като синдиците на банката водят множество дела в опит да ги съберат. Същевременно акциите на предприятието са предмет и на мегаделото за отнемане в полза на държавата на над 2 милиарда лева незаконно имущество на Цветан Василев. Съществена подробност в целия случай обаче е обстоятелството, че Комисията за защита на конкуренцията изрично забрани през 2019 г. това увеличение, а според документите в Търговския регистър нейното разрешение е задължително условие. Сега се оказва, че Гебрев тихомълком и вероятно в съучастие със съдии от Окръжен съд – Русе, прави пореден опит да „избомби“ дружеството и да впише увеличението на капитала. Видно от Търговския регистър в началото на 2020 година неизвестен съдия от Русенския окръжен съд е изпратил съобщение до Агенцията по вписванията с приложени две решения на софийски съдилища, с което на практика е поискал длъжностното лице по регистрацията да погази закона и да впише увеличението. Веднага обаче в съда са внесени възражения. Оглавяваната от Сотир Цацаров КПКОНПИ веднага е възразила, като е посочила, че срещу замесените лица са повдигнати наказателни обвинения, а ако увеличението бъде вписано, държавата ще бъде ощетена. Синдиците на КТБ също остро са възразили и са наблегнали на обстоятелството, че Комисията за защита на конкуренцията изрично е забранила подобно действие. Прилагайки закона, Търговският регистър е отказал вписването, като така отново е порязал мераците на Гебрев и Василев и е защитил интереса на държавата. Аферата обаче не приключва дотук, защото само няколко дни след това, на 15 януари, е пусната жалба против този отказ до Окръжния съд в Русе. А предвид обстоятелството, че новата процедура тръгва всъщност от съдия именно от този съд, вероятно целта на цялата операция е да се напише съдебно решение, с което отказът да бъде отменен, а увеличението да стане факт - въпреки забраната на Комисията за защита на конкуренцията и въпреки наложените от държавата запори върху акциите.", "date": "2020.01.17", "title": "Дуото Гебрев-Василев с нов опит да отмъкне „Дунарит“"}
{"url": "https://www.monitor.bg:443/bg/a/view/energijnata-borsa-zatvori-na-105-77-leva-za-megavatchas-186132", "text": "При средна цена 105.77 лева за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка (18 януари). Средната цена на пиковата енергия (9.00-20.00 ч.) e 116.34 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 95.20 лв. за мегаватчас. Най-ниската цена в рамките на днешната сесия, при утрешен ден на доставка, е 72.85 лв. за мегаватчас, достигната за 2.00 - 3.00 ч., а най-високата е 130.04 лв. за мегаватчас - за 19.00 - 20.00 часа. Данните от БНЕБ показват, че са продадени общо 36 082.90 мегаватчаса електроенергия. Енергийната борса вчера затвори при средна цена 119.04 лв. за мегаватчас. В сегмента \"пазар в рамките на деня\" за днес, 17 януари, БНЕБ отчита до момента общ търгуван обем от 1 684 MWh. Среднопретеглената дневна цена е 124.13 лева за мегаватчас.", "date": "2020.01.17", "title": "Енергийната борса затвори на 105.77 лева за мегаватчас"}
{"url": "https://www.monitor.bg:443/bg/a/view/gluh-myj-sydi-pornosajt-za-lipsa-na-subtitri-186097", "text": "Глух американец съди най-големия порно сайт PornHub поради факта, защото много от видеоклиповете, публикувани там нямат субтитри, съобщи „Е-здравей“. Поради липсата на текстови съобщения мъжът не можел да разбере за какво говорят актьорите в кадрите. Според чуждестранни уебсайтове глухият жител на САЩ Ярослав Сурис посочил в исковата молба, че политиката на порно сайта нарушава неговите права и противоречи на федералния закон на страната. През 1990 г. в САЩ влезе в сила закон за защита на гражданите с увреждания. Според американеца популярният сайт нарушава този закон. Мъжът обясни, че използва премиум акаунт, за който плаща пари. Въпреки това той не може да се наслади напълно на филмите, тъй като в повечето видеоклипове няма субтитри и диалозите са просто неразбираеми за него. Сурис поиска да бъдат добавени субтитри към всички видеоклипове. Той също поиска обезщетение за морални щети. Размерът на иска не се съобщава. Вицепрезидентът Pornhub Corey Price побърза да отговори на желанието на мъжа да заведе дело. Собственикът обясни, че сайтът има специална секция, където всички видеоклипове са придружени от субтитри. В момента има 410 видеоклипа.", "date": "2020.01.17", "title": "Глух мъж съди порносайт за липса на субтитри"}
{"url": "https://www.monitor.bg:443/bg/a/view/razsledvat-slujiteli-na-riosv-stara-zagora-zaradi-bokluci-kraj-brikel-186091", "text": "Окръжната прокуратура в Стара Загора води разследване за дейността на служители при РИОСВ и Изпълнителната агенция по околната среда. Досъдебното производство е образувано за престъпление по член 282 ал. 1 от НК за престъпление по служба. На този етап разследването е срещу неизвестно лице, в хода на предварителните действия показания като свидетели са дали врид шефа на старозагорската екоинспекция Христина Петрова и нейни подчинени. Те са били разпитвани до ранни зори на 16 януари, няма разпоредени задържания. Разследването  е започнало след извършени процесуално-следствени действия по наблюдавано от Районна прокуратура –Стара Загора досъдебно производство за това, че на 14 януари т.г., в сграда № 3, находяща се източно от административната сграда на площадка „Брикетопроизводство“, в землището на гълъбовското село Обручище са управлявани отпадъци от разнородни материали, с неустановен вид и произход. Чрез складирането им там, след като теренът е бил отдаден под наем на „Траш юнивърс“ ЕООД, е била  създадена опасност за живота и здравето на хората и е могло да бъдат причинени немаловажни вреди на околната среда, престъпление по чл.353б, ал.1 от НК. По досъдебното производство на Окръжна прокуратура – Стара Загора следва да установи дали длъжностни лица са нарушили или неизпълнили служебните си задължения с цел да набавят за другиго имотна облага и от това могат да настъпят немаловажни вредни последици. По делото са иззети множество документи от Регионална инспекция по околната среда и водите – Стара Загора и Изпълнителна агенция по околната среда – Стара Загора. Разследването продължава с извършване на множество процесуално-следствени действия. Дейността по управление на отпадъците от страна на „Траш юнивърс“ е била разрешена от бившия директор на РИОСВ – Стара Загора Петя Папазова от 27 март 2019 г.Липсват докладите от задължителните проверки на площадката във времето както и заключенията на проверяващите дали са били изпълнени предписанията за съхраняването на отпадъците. Тепърва ще се изяснява какъв е техният произход, как са стигнали до Гълъбово и дали сред балите има и такива с опасен характер.Площадката е върху терен от 25 дка, според разрешителното там в рамките на 12 месеца е можело да бъдат разположени 1,6 млн т отпадъци от пластмаси, каучук и RDF. Предстои да бъде направена проверка и на друга площадка в района на старозагорското село Калитиново, където също се съхранявали огромни количества отпадъци, но от друга фирма.", "date": "2020.01.17", "title": "Разследват служители на РИОСВ-Стара Загора заради боклуци край Брикел"}
{"url": "https://www.monitor.bg:443/bg/a/view/pri-agresija-lekarite-signalizirat-prokuraturata-po-goresht-telefon-186104", "text": "Горещ телефон ще предава информация до главната прокуратура в случай на агресия от страна на пациенти. Това съобщи председателят на Българския лекарски съюз д-р Иван Маджаров по повод подписаното споразумение между Главната прокуратура, Министерството на здравеопазването и съсловната организация за сътрудничество и взаимодействие за предотвратяване и разследване на престъпления, свързани с дейността на медицинското обслужване. \"Създадохме пътна карта, в която всяка от трите институции да си свърши работата. До края на месеца БЛС ще има такъв телефон. Миниум веднъж годишно ще имаме съвместна среща, на която да отчетем какво се е случило\", каза още д-р Маджаров. \"Онкологичните лекарства са единствените, които се плащат директно от Националната здравноосигурителна каса, каза той по повод твърдението на нейниуя управител д-р Дечо Дечев за седемкратни разлики в различните лечебни заведения. - Нито една болница, независимо каква цена плаща, няма печалба от това, защото в нея не остават пари. Това са средства, осигурени от държавата през позитивния списък, за да се обезпечи безплатното лечение на онкоболните. Учудващо е, че в позитивния списък може да съществува цена, която е седем пъти по-висока от тази, на която доставчикът я доставя“, допълни той. Д-р Иван Маджаров припомчи, че в наредбата, регламентираща тези плащания пише, че при промяна на цената всеки вносител на медикаменти трябва да информира Съвета за цени и реимбурсация. По думите му в това се корени и основният проблем. Той изрази надежда скоро съветът да излезе с актуална информация и заключи, че темата прилича повече на политически спор.", "date": "2020.01.17", "title": "При агресия лекарите ще сигнализират прокуратурата по горещ телефон "}
{"url": "https://www.monitor.bg:443/bg/a/view/jordanka-hristova-postrada-pri-padane-186096", "text": "Йорданка Христова счупи лявата си ръка след тежко падане. Това призна самата певица, която обяснява, че до травмата се е стигнало, след като се е опитала да предпази гръбнака си. коментира изпълнителката на „Изповед“. Въпреки счупването Христова е отказала да сложи гипс, заради това в момента е с шина в любимите й цветове – червено и черно. „Ако беше сива, щеше да ми е друго настроението“, казва още певицата. Тя се радва от факта, че не е имала планирани концерти, но е категорична, че при нужда би се качила и със счупена ръка на сцената.", "date": "2020.01.17", "title": "Йорданка Христова пострада при падане"}
{"url": "https://www.monitor.bg:443/bg/a/view/alma-e-naj-izlychvanata-bg-pevica-v-efira-ni-186084", "text": "Младата певица Алма отбеляза поредния си успех, като с парчето си Perfect се наредиха на първото място в класацията за най-излъчвани родни песни в българския ефир през 2019 г. Дъщерята на Саня Армутлиева взима и бронза с Don't Know. Между двете песни пък са се настанили момичетата от 4Magic с тяхната „Колко ми липсваш“. Списъкът се допълва още от Sagapao на Дара Екимова и Искрата, „Дарби“ на Дара, Fiesta на Йоана, Ca$h на Графа и Ndoe, “Да или не“ на Криско, „Само теб“ на Михаела Маринова и „Браво“ на Ицо Хазарта. Българско участие има и в класацията на най-излъчваните мелодии от целия свят в ефира ни за отминалата година. Логично, честта отново се пада на Алма и Perfect, които заемат 6-о място. Челната позиция пък е за Ava Max и нейния хит Sweet but Psycho, който оглави класациите в над 25 държави. В топ 10 попадат още Love Myself on the Weekend (Coyot), Señorita (Шон Мендес и Камила Кабело), Calma (Педро Капо), I Lost You (Havana Feat. Yaar), So Long (Malfa), Tomame (Елени Форейра), Gitana (Claydee feat. Lil Eddie) и Life (Zivert). Годишната класация се изготвя от данни, предоставени на Дружеството за колективно управление на сродни права в музиката – ПРОФОН, от испанската мониторинг компания BMAT. Класацията обхваща периода от 1-ви януари до 31-ви декември 2019 г. и е базирана на 24-часово отчитане на излъчванията в ефира на над 60 телевизионни канала и радиостанции с национално покритие.", "date": "2020.01.17", "title": "Алма е най-излъчваната БГ певица в ефира ни"}
{"url": "https://www.monitor.bg:443/bg/a/view/roma-dopylni-finalnata-osmica-za-kupata-na-italija-186100", "text": "„Рома“ се класира за четвърфиналите в турнира за Купата на Италия. „Вълците“ победиха с 2:0 при гостуването си на „Парма“, а двете попадения отбеляза Лоренцо Пелегрини през второто полувреме. Преди почивката „Рома” очевидно бе по-добрият отбор, но пропуски направиха Дженгиз Юндер, Никола Калинич и Лоренцо Пелегрини. В 49-ата минути Пелегрини направи двойно с Никола Калинич в наказателното поле и с прецизен удар в далечния ъгъл вкара за 1:0. В 76-ата минута Флоренци получи топката в наказателното поле и опита меко центриране. Топката срещна ръката на Барила и съдията посочи бялата точка. Зад топката застана Пелегрини, който оформи крайния резултат – 2:0. Така \"вълците\" допълниха четвъртфиналистите в надпреварата. Техен съперник в следващата фаза ще бъде шампионът „Ювентус“. Срещата ще се играе на 22 януари в Торино. В останалите мачове „Наполи“ е домакин на „Лацио“, „Милан“ ще приеме „Торино“, а „Интер“ ще посрещне „Фиорентина“.", "date": "2020.01.17", "title": "„Рома” допълни финалната осмица за Купата на Италия"}
{"url": "https://www.monitor.bg:443/bg/a/view/razhodite-za-uchastie-v-misii-na-voennoslujeshtite-ni-zad-granica-sa-20-mln-lv-za-2019g-186093", "text": "Финансовите средства за участие на български военнослужещи в мисии и операции зад граница съвсем не са милиард, а 20 932 400 лева за 2019 г. Това заяви министърът на отбраната Красимир Каракачанов по време на парламентарния контрол в НС. Той посочи, че за миналите годидини издръжката на българските контингенти е била 32 млн. лева за 2014 г., по 11 млн. за 2015 г. и 2016 г., 12 млн. лева за 2017 г. и 16 млн. лева за 2018 г. Каракачанов каза, че България участва в мисия за подготовка, съветване и подпомагане в Афганистан с до 160 военнослужещи, сред които група за електронно разузнаване, рота за охрана на летището в Кандахар, екип от съветници за обучение на афганистанската национална армия и щабни офицери. Срокът на всяка мисия в Афганистан е шест месеца, а здръжката на воените ни там струва около 14 млн. лева.  В операцията на KFOR в Косово страната ни участва с до 26 военнослужещи, което струва 1 915 400 лв. С до 11 военнослужещи пък сме участвали във военна операция на ЕС в Босна и Херцеговина \"Алтея\", средствата за които са 1 343 700 лева. Двама български щабни офицери са на мисия в Ирак за съветване, обучение и реформи в сектор отбрана и сигурност на иракската армия, участваме с медицински екип от четирима военнослужещи в тренировъчна мисия на ЕС в Мали и с петима военнослужещи в наблюдателна мисия на ЕС в Грузия. България участва с един офицер във военноморска операция на ЕС за възпрепятстване, предотвратяване и възпиране на пиратски действия и въоръжени грабежи край бреговете на Сомалия и с един щабен офицер във военноморска операция на ЕС в централната част на Средиземно море \"София\". Каракачанов изтъкна, че Афганистан от много години е едно от основните огнища на радикален ислям и тероризъм. Ситуацията в Афганистан не можела да ни е безразлична, защото не малка част от тези нелегални емигранти, които се опитват да преминават европейската граница били точно от там. По думите му Косово и Босна били буквално на българската етническа граница и присъствието на нашите военнослужещи там било абсолютно оправдано. Според него по този начин българските военнослужещи се подготвяли да реагират адекватно при проява на подобни проблеми и създавали контакти, чрез които да получават информация за предотвратяване на рискове и заплахи за националната ни сигурност.", "date": "2020.01.17", "title": "Държавата похарчила 20 млн. лв. за рейнджърите ни зад граница през 2019 г."}
{"url": "https://www.monitor.bg:443/bg/a/view/patrulka-se-nacepi-v-djip-galeri-ja-186099", "text": "Полицейска патрулка се удари в джип на столичния булевард \"Данаил Николаев\". Катастрофата стана в обедните часове в петък в близост до кръговото движение на Сточна гара. Вледствие на ПТП-то в района се образуваха големи задръствания.", "date": "2020.01.17", "title": "Патрулка се нацепи в джип (ГАЛЕРИЯ)"}
{"url": "https://www.monitor.bg:443/bg/a/view/tozi-peevski-ne-e-onzi-peevski-186103", "text": "Разрешиха на Пеевски да строи в „Младост“. Това крещи в заглавие жабешкият сайт на Огнян Стефанов (Агент Академик). И някой чел-недочел жител на столичния район току виж довечера си сипе една ракия и гневно затропа по масата, че „Пеевски ще строи в квартала“. Да, ама този Пеевски не е онзи Пеевски. Става дума за строителния предприемач Васил Пеевски, който няма нищо общо с депутата от ДПС и издател на „Телеграф медиа“ Делян Пеевски, освен случайното съвпадение във фамилните имена. На това му се вика да ловиш шаран на гола кука, но то и шарани чак толкова тъпи няма. Коректното заглавие в случая е „Предприемачът Васил Пеевски ще строи в „Младост“, а с жълтеникавия прийом да се се напише само фамилното име определено се прави внушение. „Лошият“ Пеевски май не е чак толкова лош, щом старият ДС-рибар Агент Академик използва фамилията му като уловка, за да лови наивници в нета и да осигури клиенти-каракуди за фейк-продукцията си. Това инфантилно „остроумие“ издава пълна аматьорщина и безсилие в журналистическото поприще. Когато нямаш нищо компрометиращо срещу Делян Пеевски, измисляй си някакви хули и лъжи или пък си намери някой друг Пеевски и прави нечистоплътни внушения. Затова и Агент Академик и всички сайтове и издания от организираната медийна групировка на олигархията не правят журналистика, не произвеждат разследвания. Те са чисто и просто фабрика за фалшиви новини. Днес мишена им е Делян Пеевски. Утре може да е някой друг, мишена са дори жителите на Меричлери, които според фабриката си измислят, че градчето им бе отровено от лакомия бизнес на един небезизвестен олигарх. Това е твърде евтино, дори за неособено изискания литературен вкус на белградския отшелник. Г-н Стефанов, с подобна безсилна продукция унижавате сам себе си.", "date": "2020.01.17", "title": "Този Пеевски не е онзи Пеевски"}
{"url": "https://www.monitor.bg:443/bg/a/view/berbatov-ne-e-optimist-za-bydeshteto-na-solskjaer-186101", "text": "Димитър Бербатов, който в последните месеци се изявява като футболен анализатор в Англия, даде за пореден път мнението си за ситуацията в бившия му клуб “Манчестър Юнайтед”. В интервю пред медии на Острова Берба изрази опасенията си, че Оле Гунар Солскяер може и да не завърши сезона начело на \"червените дяволи\". \"Звучи грубо, но в ситуацията, в която се намира той - постоянни критики за резултатите ще е успех за него да остане до края на сезона. За “Манчестър Юнайтед” пък ще е успех да се изкачи по-нагоре в класирането. Ситуацията е много трудна, тъй като след всяка загуба започва дискусия за смяна на треньора и играчите, което не помага на текущата работа. Това понякога е просто емоционална реакция на хора, които казват, че нещо трябва да се промени, но впоследствие се оказва, че такова решение за смяна на мениджъра е грешка. Личното ми мнение е, че трябва да бъде оставен да работи\", сподели Бербатов. Преди дни името на голмайстор №1 на националния тим отново бе посочено като претендент за поста президент на БФС. Неговият дългогодишен агент Емил Данчев обаче поясни, че въпреки проведените множество разговори, Бербатов е преценил, че не е готов да застане начело на футбола ни. Междувременно “Манчестър Юнайтед” продаде капитана си Ашли Йънг на “Интер” за 1,5 милиона евро. 34-годишният футболист подписа с “Юнайтед” преди 8 години и половина, като изигра 261 мача за клуба. Той стана шампион през 2013-а, което остава и последната засега титла на отбора в Англия. Така “Интер” взима трети играч от „Юнайтед” в рамките на 7 месеца. През лятото на 2019-а Ромелу Лукаку бе купен за над 70 милиона евро, а Алексис Санчес се премести в Милано под наем. След напускането на Йънг Хари Магуайър ще бъде капитан на „червените дяволи“. \"Хари е капитанът. Всичко, свързано с него, ми говори достатъчно, че той е лидер. Хари ще продължи да носи лентата\", сподели Солскяер. Най-добрият играч в „Манчестър Юнайтед” Маркъс Рашфорд пък най-вероятно ще играе в дербито с “Ливърпул” в неделя, въпреки че по време на двубоя с “Уулвърхемптън” напусна контузен.", "date": "2020.01.17", "title": "Бербатов не е оптимист за бъдещето на Солскяeр"}
{"url": "https://www.monitor.bg:443/bg/a/view/vladika-dirijira-hor-v-samolet-za-moskva-186089", "text": "Видеоклип, на който е записан старозагорския митрополит Киприан да дирижира на борда на пътнически самолет от София за Москва през седмицата буквално взриви социалните мрежи. Владиката е заснет при потеглянето на хора към катедралната църква „Свети Николай Мирликийски“ в Града на липите, който взема участие в международен фестивал по църковнославянско пеене под егидата на руския патриарх.В наскоро създадената формация участват 24 души, почти половината са от хора при старозагорската държавна опера,но има певци от Казанлък и Пловдив, които на 17 януари ще представят едночасовата си програма в залата на музиката.Специално за това турне на хористите бяха изработени костюми по проект на оперния сценограф Денис Иванов, който по идея на митрополита е изготвил и логото на формацията:златна камбанка , обвита от петолиние.  „Дядо Киприан държеше пурпурно лилавото да присъства като цвят. Направих го дискретно, с елегантни златни шевици, символизиращи стилизиран кръст. Целта ми беше да създам модерна линия, с изчистен и стилен силует, но все пак да се придържам към каноните за хорова униформа и облекло.“, коментира преди седмица младият костюмограф, който е завършил класическо пеене в НМА проф \"Панчо Владигеров\" и сценография при националната художествена академия. Изработката е станала със съдействието на конструкторката Мария Христова, която успоредно с ателието в операта работи и за няколко модни къщи в Гърция, Италия и Южна Африка. Диригентът Мария Колева уточни че за фестивала са поканени 4 хорови състава от цял свят. Клипът в социалните мрежи събра стотици лайкове и пожелания за успех, не липсваха и язвителни забележки за диригентските умения на митрополита.", "date": "2020.01.17", "title": "Владика дирижира хор в самолет за Москва"}
{"url": "https://www.monitor.bg:443/bg/a/view/lidija-indjova-ot-djavolskoto-gyrlo-e-bremenna-186087", "text": "Актрисата Лидия Инджова, която феновете помнят като бременната полицайка Донка от „Дяволското гърло“ е в очакване на първото си дете. Звездата се очаква да роди до месец, като разкри пред сп. Eva, че наследникът й ще бъде момченце. Двамата с бъдещия татко Филип се чувстват прекрасно. Искрата между тях плавма преди седем години. Любимият на Инджова е родом от Люксембург, а към момента двойката живее в Брюксел. Щастливото събитие, което предстои да я сполети не означава, че няма отново да се радваме на актрисата от екрана. Съвсем скоро тя ще се появи в романтично-комедийния сериал на bTV “Съни бийч“. Епизодите ще се завъртят в ефира от пролетта, а в тях Инджова ще си партнира с Бойко Кръстанов, Иво Аръков, Явор Бахаров, Евелин Костова, Боряна Братоева и др. Сериалът ще разкрие някои тайни и лъжи за туристическия бизнес, но и ще ни забавлява с чувство за хумор, както и с личните истории на героите, преживяванията и любовите им.", "date": "2020.01.17", "title": "Лидия Инджова от „Дяволското гърло“ е бременна"}
{"url": "https://www.monitor.bg:443/bg/a/view/obezmaslenoto-mljako-udyljava-jivota-s-chetiri-godini-i-polovina-186083", "text": "Американско изследване навежда на мисълта, че ако пиете полуобезмаслено мляко, ще е по-добре да го замените с обезмаслено, съобщи в. \"Мирър\". Учени от университета \"Бригам Йънг\" в САЩ установиха, че консумацията на обезмаслено мляко може да удължи живота ни с четири години и половина. \"Ако редовно пиете пълномаслено мляко, трябва да знаете, че това може да има значими последствия\", заяви ръководителят на изследването Лари Тъкър. То е обхванало 5834 участници, една част от които пиели пълномаслено мляко, друга част - полуобезмаслено мляко (2 процента масленост), а трета част - обезмаслено мляко. В рамките на изследването били анализирани теломерите - свързаните с възрастта окончания на хромозомите, у участниците. Известно е, че колкото по-голяма е възрастта, толкова по-къси са теломерите. Резултатите показали, че колкото по-голяма е консумацията на пълномаслено мляко, толкова по-къси са теломерите. С всяко еднопроцентно увеличаване на консумираното пълномаслено мляко теломерите стават с 69 базови двойки по-къси. Изследването разкрило също, че хората, които изобщо не пият мляко, са с по-къси теломери в сравнение с онези, които консумират обезмаслено мляко. \"Консумацията на мляко е полезна - отбеляза Тъкър. - Трябва само да държите сметка за неговата масленост.\"", "date": "2020.01.17", "title": "Обезмасленото мляко удължава живота  с четири години и половина"}
{"url": "https://www.monitor.bg:443/bg/a/view/peugeot-2008-se-prevyrna-v-kompakten-suv-186078", "text": "Първото поколение на Peugeot 2008 беше представено през 2013 година и представляваше комби с увеличен просвет. През миналата година Peugeot показа второто издание на 2008, който обаче промени имиджа си и се превърна в компактен SUV. Новият модел е изграден на новата модулна платформа СМР и е пораснал значително. Дължината е увеличена със 141 мм до 4300 мм, а междуосието е набъбнало с 65 мм и сега достига 2605 мм. В същото време автомобилът е доста лек и теглото на базовата версия е едва 1192 кг. Дизайнът на новото Peugeot 2008 също се промени и сега е по-ярък и изразителен. Всъдеходът има висок преден капак и извита линия на прозорците. Радиаторната решетка е с увеличен размер, а отворът за въздух в бронята е още по-голям. В духа на съвременните модели на Peugeot, модерните фарове се допълват от LED светлини във формата на следи от нокти на хищник, а мигачите приличат на големи тигрови зъби. Във версиите GT Line и GT светлините са изцяло светодиодни, а стандартните 16-инчови джанти са заменени с 18-инчови лети джанти. Арките на колелата са леко раздути. Спойлерът на покрива е по-голям, а задните светлини са поставени високо и са свързани от черна лента. Освен обичайните цветове се предлагат отличителни и свежи екстериорни нюанси, които добавят още повече колорит към стила на 2008. Влизайки в салона на Peugeot 2008 правят впечатление подобрените материали, сред които има повече черни лакирани облицовки. Има амбиентно осветление, което променя цвета си. Пред водача се намира характерният за новите модели на марката i-Cockpit. Облицованият с кожа волан е малък и елипсовиден, а цифровото табло е повдигнато на нивото на очите. Като опция таблото може да бъде триизмерно, като по-важната информация се проектира на преден план. Селекторът на автоматичната трансмисия е познат от новите модели на Peugeot. На централната конзола има сензорен дисплей, обърнат към водача, като в зависимост от нивото на оборудване, диагоналът му може да бъде 7 или 10 инча. Бутоните за аудиосистемата и климатика са сензорни и са поставени удобно на нивото на дясната ръка на водача. Под тях има малка ниша, където можете да зареждате безжично смартфон. В салона може да има до четири USB порта. Предните седалки са удобни и на тях могат да седнат дори едри и високи хора. Във версията GT седалките са спортни и държат тялото по-добре. Позицията зад волана е относително висока, което подобрява видимостта. На втория ред има забележително повече място за краката и над главите. Въпреки, че интериорът е широк, отзад по-удобно ще бъде за двама пътника. Обемът на багажника е нараснал до съвсем приличните 434 литра в нормално състояние, а със сгънати задни седалки се увеличава до 1467 литра. Новото Peugeot 2008 се предлага в гама от четири нива на оборудване - Active, Allure, GT Line и GT. Стандартното оборудване е разширено и сега базовата версия Active разполага с електрически прозорци и огледала за обратно виждане, климатик, аудиосистема, Bluetooth, сензори за паркиране, автоматични фарове и чистачки. За безопасността на пътниците има 6 въздушни възглавници, електронна система за стабилизация и технология за автоматично спиране. В най-високата версия GT са добавени система за достъп без ключ, автоматичен климатик, камера за обратно виждане, сателитна навигация, круиз контрол, системи за поддържане на лентата и следене на слепите зони. Като опции се предлагат автопилот за паркиране, полуавтономна система за движение в задръствания, по-мощна аудиосистема с 515 вата, камера за разпознаване на пътните знаци и следене за умората на водача. Новото Peugeot 2008 се предлага с шест варианта на задвижване, сред които са три бензинови мотора, два дизелови и един електрически. Бензиновите турбодвигатели са 3-цилиндрови с работен обем от 1,2 литра и се предлагат в три варианта на мощност от 100, 130 или 155 к.с. Най-мощната версия има максимален въртящ момент от 240 Нм при 1750 об/мин, благодарение на което дава достатъчно тяга в средния работен диапазон. Двигателят е не само гъвкав, но и динамичен. Моторът работи тихо и вибрациите са едва забележими. Динамиката е много добра, като ускорението от 0 до 100 км/ч отнема 8,2 секунди. На централния тунел има бутон Drive Mode, който превключва режимите на шофиране - нормален, спортен или екологичен. Разходът на гориво от 6,2 л/100 км в комбиниран цикъл е сравнително малък. Двигателят на новото Peugeot 2008 е съчетан с новата 8-степенна автоматична трансмисия, която превключва предавките много гладко. За двете по-скромни версии се предлага и 6-степенна механична скоростна кутия, с която вече предавките се превключват значително по-точно и отчетливо. За потребителите, които изминават голям годишен пробег и за корпоративните клиенти, по-удачен избор ще бъде новото Peugeot 2008 с 1,5-литров турбодизелов двигател в версии с мощност 100 или 130 к.с. По-мощният мотор разполага с въртящ момент от 300 Нм при 1750 об/мин и е съчетан с новата 8-степенна автоматична трансмисия. Той има достатъчно мощност и предавките се превключват без забавяне. Спринтът от място до 100 км/ч отнема 9,3 секунди, но средният разход е 4,9 л/100 км по новия цикъл на измерване WLTP и едва 3,8 л/100 км по стария цикъл NEDC. Задвижването е само на предните колела, но има електронна система за контрол на сцеплението Grip Control и технология за подпомагане при стръмно спускане. Управлението на Peugeot 2008 е фокусирано върху комфорта. Шофира се много лесно в града, а на пътя се държи типично за SUV. Окачването е доста меко и се справя с повечето неравности. Наклоняванията на каросерията са едва забележими в сравнение с предшественика. Версията GT с 18-инчови гуми вози по-твърдо. Звукоизолацията е подобрена и в салона е по-тихо, особено при високи скорости.", "date": "2020.01.17", "title": "Peugeot 2008 се превърна в компактен SUV"}
{"url": "https://www.monitor.bg:443/bg/a/view/zavryshtaneto-na-konyr-makgregyr-prjako-po-max-sport-2-186085", "text": "Дългоочакваното завръщане на Конър Макгрегър в октагона на UFC ще се излъчи на живо по MAX Sport 2. Прословутият ирландец, чиято последна битка бе загубата от Хабиб Нурмагомедов на UFC 229 през октомври 2018 година, ще се изправи в основния сблъсък на UFC 246 срещу ветерана Доналд Серони – Каубоя. Последният мач на Макгрегър бе загуба, която завърши с безпрецедентен масов бой в залата в Лас Вегас. През следващите година и половина той успя да се забърка в доста скандали и неприятности. През март 2019 г. беше арестуван в Маями за това, че е взел и счупил смартфона на фен, който е искал да го снима, а през август влезе в криминалните хроники за предизвикване на бой в кръчма в Дъблин, след като удари възрастен човек, отказващ да пие от собствената марка уиски на ирландеца. Бившият шампион в две категории на UFC и един от най-популярните спортисти в света твърди, че всичко това е зад гърба му и има амбициозни планове за 2020 година, включително реванш срещу Хабиб Нурмагомедов. Пътят му към нов мач за титлата обаче минава през сериозен съперник в лицето на Доналд Серони, който е рекордьор по брой победи (23) и по победи с нокаут или отказване на съперника (16) в организацията. UFC 246 ще започне на 19 януари от 05:00 часа сутринта, а всички пет двубоя от основната част на събитието ще можете да проследите пряко по MAX Sport 2. Освен екшънa от UFC 246, за спортните емоции в ефира на MAX Sport ще се погрижат и поредните кръгове от испанското и италианското първенство. Най-сериозен интерес предизвиква сблъсъкът от Ла Лига между „Реал“ (Мадрид) и „Севиля“. Кралският клуб, който миналия уикенд спечели Суперкупата на страната след победа с дузпи над „Атлетико“ (Мадрид), приемат андалусийците в събота от 17:00 часа, като мачът ще се излъчва пряко по MAX Sport 4. Основният съперник на „Реал“ (Мадрид) за титлата в Испания – „Барселона“, има наглед лесната задача да вземе трите точки в домакинството си на „Гранада“. Мачът е в неделя от 22:00 часа и ще се излъчва по MAX Sport 4. „Ювентус“ и „Интер“, които са разделени от две точки на върха във временното класиране на Серия А, ще изиграят мачовете си от XX кръг в неделя. Първо нерадзурите на Антонио Конте излизат от 16:00 часа за гостуването си на „Лече“, а в 21:45 часа Кристиано Роналдо и компания са домакини на „Парма“. Всички най-вълнуващи двубои от италианското първенство през уикенда ще се излъчат по MAX Sport 3.", "date": "2020.01.17", "title": "Завръщането на Конър Макгрегър пряко по MAX Sport 2"}
{"url": "https://www.monitor.bg:443/bg/a/view/smyrtni-zaplahi-za-novak-djokovich-sled-pesen-za-kosovo-186080", "text": "Сръбската тенис звезда Новак Джокович е получил смъртни заплахи, разкриха медиите в родината му. Причината е детайл от бурните празненства на сръбските тенисисти след спечелването на титлата в отборния турнир АТР Cup в Австралия. Радостта на Ноле и компания се прочу и в България, заради хит на певицата Камелия. Популярното видео обаче предизвика много коментари и в политическите среди на обявилото независимост Косово, тъй като включваше песента \"Видовдан\", в чийто припев се пее \"Никой не може да откъсне Косово от душата ми\". Джокович бе наречен \"примитивен шовинист\" от косовския посланик у нас Едон Цана, но недоволството на други явно стига още по-далеч. Близки до Новак Джокович разкрили, че той е получил смъртни заплахи в социалните мрежи. \"Нoлe e първoклaceн cпoртиcт и пaтриoт, кoйтo нe e мрaзи и нe e oбидил никoгo. Вcичкo остaнaлo ca мръcни пoлитически игри. Нe гo e cтрaх\", коментира източникът пред сръбските медии. Подобно на Новак Джокович най-добрият български тенисист Григор Димитров очаква първия си мач на Откритото първенство на Австралия. Гришо ще играе срещу Хуан Игнасио Лондеро в понеделник след 6:00 часа българско време. Двубоят е трети в програмата на \"Мелбърн Арина\". Турнирът е най-успешният от Големия шлем за първата ни ракета, а при последните си шест участия Димитров е достигал най-малко до третия кръг. При дамите Изабелла Шиникова отпадна в квалификациите, след поражение от шестата в схемата Наталия Вихлянцева (Русия) с 2:6, 3:6. Шиникова загуби първите 4 гейма с два пробива и върна един от тях за 1:4, но Вихлянцева спря опита на българката за обрат. 163-а в ранглистата на WTA българка спечели подаването на рускинята в началото на втория сет, но допусна 3 пробива до края и Вихлянцева триумфира. Шиникова беше последната българка на турнира в Мелбърн, след като Виктория Томова и Елица Костова вече отпаднаха. Междувременно шотландският ас Анди Мъри отложи завръщането си на корта заради проблем с оток на костта вследствие на операцията за смяна на тазобедрената става през миналата година. Трикратният шампион в турнирите от Големия шлем за последно игра в купа \"Дейвис\" през ноември 2019 г., а в края на декември обяви, че не се чувства в достатъчно добро състояние и ще пропусне започващия на 20 януари Australian Open, но се надява, че ще може да играе отново през февруари.", "date": "2020.01.17", "title": "Смъртни заплахи за Новак Джокович след песен за Косово"}
{"url": "https://www.monitor.bg:443/bg/a/view/eminem-vyzpja-atentata-ot-koncerta-na-ariana-grande-186073", "text": "„Отвратителна“, „жалка“, „безсмислена“ - това са само част от епитетите, които меломаните лепнаха на песента Unaccommodating, част от изненадващия нов албум на Еминем. Тавата носи името Music To Be Murdered By, като вече е налична в стрийминг платформите. По-късно този месец се очаква да се появи на пазара и на физически носители. Повод за недоволството на феновете пък предизвика текста на Unaccommodating, в който той пее за атентата, случил се в Манчестър по време на концерт на Ариана Гранде от 2017 г. гласи част от текста на песента. Много от феновете останаха шокирани и от звука от експлозия, който се чува веднага след цитираните тук думи. Парадоксално, Еминем бе сред звездите, които стартираха дарителски кампании за жертвите на атентата. Самият рапър е категоричен, че новият му албум ще повдигне много въпроси и е вероятно да доведе до спорове. Това очаква и във връзка с клипа на водещото парче от тавата – Darkness. Изпълнителят призова феновете си да гледат видеото до края му, за да разберат посланието, свързано с психичното здраве и закона за оръжията.", "date": "2020.01.17", "title": "Еминем възпя атентата от концерта на Ариана Гранде"}
{"url": "https://www.monitor.bg:443/bg/a/view/otkriha-jama-s-jivotinski-ostanki-v-starozagorski-kvartal-186088", "text": "Открита яма с животински отпадъци-кожи от заклани овце и кости от едър добитък:телета, крави и коне е била намерена случайно от служители на инспектората при Община Стара Загора след сигнал на граждани за незаконно изхвърляне на отпадъци. Ямата е в близост до завод за приготвяне на фуражни смески и само на 20 м от коритото на река Сазлия в рамките на градския квартал „Индустриален“. Резултатът от предварителната проверка и изпратен на вниманието на районната прокуратура, откъдето са образували досъдебно производство по член 352 ал.1 от НК за нерегламентирано замърсяване на околната среда и създаване на опасност за живота и здравето на хората.Тепърва ще се изяснява чия собственост е теренът и кой е изхвърлил отпадъците си там. Според запознати мястото е собственост на физическо лице, което се занимава с приготвянето на колбаси.Директорът на ОД за безопасност на храните, д-р Дамян Миков потвърди информацията, по думите му цялото пространство било превърнато в нерегламентирано сметище, извън ямата също имало разпилени от бездомните кучета кости и останки от животни.Взети са проби за лабораторен анализ, тепърва се очаквали резултатите.", "date": "2020.01.17", "title": "Откриха яма с животински останки в старозагорски квартал"}
{"url": "https://www.monitor.bg:443/bg/a/view/sedmichen-monitoring-13-17-januari-186094", "text": "Ако ми се наложи да се возя в линейка, баш ми е все тая каква музика ще ми пуснат. Едва ли ще ме вълнува. Това не е концерт по желание. И последното, което ще ми хрумне в този момент, да ви кажа, ще е да снимам клипчета, които да пускам в ютуб. Веднъж ми се наложи да викам Бърза помощ. Унижението, на което бях подложена, още ме държи. Аз обяснявам на някаква кака, която ми държи тон, все едно й звъня на личния телефон, че мъжът ми лежи, облян в пот и не мърда изобщо. А тя: „Ми забършете го бе, госпожо!“ Чалга отвсякъде. Това чиновническо равнодушие е като стена, в която постоянно се блъскам. Сигурно и вие така. Темата за линейкаджията от Пловдив, който отведнъж натрупа всички смъртни грехове на земята, защото слуша чалга, обаче ми е по-досадна, по-евтина, по-сеирджийска и по-чалгарска от всичко останало, което върви в ефира. Един мръсен урод уби и изнасили момиче, а народът си щрака с пръсти „Бум, чака-рака, бум“, защото не му пука за тази трагедия. Мастити интелектуалци седят и спорят чалга ли да звучи в разнебитените линейки или направо Траурния марш да им пускат на клиентите на родното здравеопазване, за да са подготвени какво ги очаква. Подрусват се въодушевено и щракат виртуално с пръсти. Реакциите: like, like, like, like... Със съответните вирнати палчета, които всеки момент ще защракат и те. Вместо всички до един да се надигнат с колове и да настояват за спешни промени в законодателството, които да не позволяват на хладнокръвни убийци като изрода в Галиче да се разминават с пет години затвор, които при добро поведение да намалят и още, защото са били на прага на пълнолетието в момента на извършването на престъплението. Да, това вероятно е език на омразата. И висша форма на лицемерие, защото няма нито една човешка причина да се оневинява стореното от този изрод и подобните нему. От някой антибългарски комитет вероятно ще ме посочат с пръст, но сефте – това мисля, това чувствам, това казвам. Нали не искате да влизате в ролята на цензори? За това – във вторник. Цензорите тази седмица са заети и пропускат покрай ушите си повечето водещи тема. Няма водна криза, няма арестуван министър. Бивш министър, тоест. Няма го и Валиумния изнасилвач. Нищо няма. Те борят чалгата. Без да дават точна дефиниция какво подразбират под чалга. Борят там нещо, опс-а! Но повече викат. В такъв ритъм и с такъв изказ, че го докарват на същия стил. Защото и позите срещу чалгата, да ме прощават античалгарите, са жива мода. Уж ги гледаш – яростни противници на чалгата, а се прехласват по риалити формати, в които топчалгари като Камелия са в журито, Константин бърка манджи, Азис се лензи като Рачков, та се бъркаш кой кой е, а Слави Ферарито прави партия. Никаква последователност. Същата работа и с умно-красивите. Те се имат за най-големите античалгари и ако ги питаш – само Милена Славова слушат, защото им пее по митингите. Тя щото не е пък соц демо чалга. Въпрос на вкус, казало кучето и си облизало дирника. Действие, което от години вършат на показ и някакви псевдоморалисти и псевдодемократи, които назидават и поучават хората как да говорят и мислят. Бяха излезли като въшки на демократично чело по време на протестите срещу Орешарски. То не бяха сълзливи сцени с целувки на полицаи, каменалипиевци с пионерски връзки, свободно движещи се цици и всякакви други форми на потресаваща чалга. По едно време даже Планета фолк засенчиха с телевизионното си чалга присъствие новите лица на демокрацията с измислените им каузи и още по-нагласени биографии. Толкова чалга се изписа върху главите на простолюдието, че тези елитни прояви на провинциална комплексарщина логично доведоха до масово отвращение. Навъдиха се правозащитници и рекламни агенти на всякакви прайдове и цензори на доброволни начала. Докладват профили, блокират, пишат евтини доноси. В случая с „Боец“ и „Репортери без граници“ - може и да не са толкова евтини. Само така звучат. Въпросът е по какво днешните доносници се различават от някогашните? Бившата ДС я няма, но има една нова псевдодемократична ДС, която е дори по-страшна, защото се опитва да те вкара в калъп. Казва ти как да мислиш и как да говориш, какво да слушаш и какво да не слушаш, какво да четеш и какво да не четеш. Казва кои вестници да се купуват, кои да бъдат забранени. И като не може другояче да сложи намордник на свободната преса, намира връзки и я закрива (случаят с марката на „Телеграф“). Кандидатурата на новия министър на околната среда и водите още не беше гласувана, а в сайта на бившата говорителка на Командира Стояна Георгиева се появи „убийствен“ опит за портрет на Емил Димитров още преди гласуването в парламента, предизвикал пеперуден трепет в стомасите на верните последователи и фенове на Костов, които не са забравили кога и защо ковчежникът на Командира – Муравей, уволни Ревизоро. В сряда, докато депутатите спореха – е ли Ревизоро най-подходящ да изпие чаша студена вода след Нено Димов, активистите на демократичното ДС го прекръстиха бързо на Язовиро. Майтап, Уили! Голям смЕх у социалните мрежи. Всички игриви анализи на медийни лъвчета от котилото на кръга „Капитал“ за Ревизоро се заиграват с факта, че е учил в някогашния Институт за музикални и хореографски кадри към Министерството на културата. Във време, в което редица грантови храненици водят открита война срещу българщината, това определено се възприема от тях като негатив. Някак удобно обаче зевзеците пропускат факта, че Емил Димитров е бил преподавател по танци в две военни поделения и затвор – място, на което някои чиновници и висши служители може и да се озоват след тоталните проверки на системата, които планира. И въпреки уговорката, която направи: „Не отивам в екоминистерството с намерение да бъда метла, каквато и да било – синя, червена, жълта“, на много хора им затрепериха гащите. Характерно за новите демократи е, че са повратливи и имат къса памет. За по-възрастните, които по обясними причини не помнят даже собственото си алено минало, както и за по-младите, много от които не знаят къде са, припомням един позабравен прякор на Ревизоро. Като шеф на митниците го наричаха Батман заради черния шлифер, с който се развяваше по акции. Там направи каквото можа, но не можа да стигне докрай с реформите и да се наложи като супергерой. Атаките срещу него още преди да е започнал да бърка в разни престъпни схеми, довели до водната криза – днес в Перник, утре и на други места – вече са знак, че чалга парчето „Ревизоро у язовиро“ може и да стане хит в едни помещения с решетки. Удрии, Пулев! Този път целувачът не е Кубрат и няма да има международен отзвук. Бившият боксьор от Пловдив Боньо Робовски си отмъсти на Тервел Пулев. Като как? Като пусна чат на жена си със съперника му на любовния ринга. Така и който не беше разбрал, че е рогоносец, вече научи. Не само му отиват рогата на Боньо, но и е щедър „Подарявам ти я, да сте живи и здрави! Аз продължавам напред! Колега си ми и искам да знаеш - коя жена пуска жалба да те затворят 24 ч. за домашно насилие и на следващият ден си идва вкъщи и прави секс, след което и аборт. Да си имаш едно наум.“, гласи посланието на единия ръб в триъгълника. Докато бившият и настоящият се боксират, в мрежата се завъртя и друг хит – предложение да се върнат трудовите войски. Лека-полека бавно схващащи хора се присещат, че от някои неща в миналото има файда. Като прословутите албански реотани загряват. Дали тези, които се гласят да префасонират „маргинализираните общности“ в трудоваци се сещат, че днешните роми не са вчерашни и ще им хванат опинците да строят за без пари вили и къщи на настоящи велможи. Радикализирам или Раданизирам е по-правилно да се каже? За един Бай Х*й питам. Евродепутатът Раданко се запритеснявал, че говоренето у нас се било радикализирало. Ти да видиш кой го казва това! Ако въпросният Раданко не се бе радикализирал словесно, щеше да види европарламента през крив макарон, ама нейсе. Да не продължавам, че в десните води има много обидчиви хора. Да не ги тролвам с реклама. Ето го и Петьо Линейката, цяла седмица го чакахме и той цъфна – вече с презиме и фамилия. Бившите му шефове се опитаха да замажат просташкия клип с обяснения, че роднини на пациента пожелали парчето в линейката. Но наш сельо се изтъпани в позата на Бай Ганьо, потупа космати гърди и обяви, че това било номер. Дал някой лев на някакъв чичко да легне в линейката, за да си пусне видео селфито. После пък го уволнили, но сега вече бил в армията. Само да не реши да снима веселяшко клипче в някой БТР.", "date": "2020.01.17", "title": "Седмичен мониtоринг  (13 - 17 януари)"}
{"url": "https://www.monitor.bg:443/bg/a/view/sofijanci-poiskaha-kanalizacii-i-novi-ulici-186086", "text": "Изграждането на канализация, разширение на улици и подмяна на старите печки поискаха софиянци на първото обществено обсъждане на бюджета на града за 2020 г. в четвъртък вечерта. Дискусията, продължила над 3 часа, се състоя в най-голямата зала в кметството, но тя се оказа малка да побере всички желаещи да се включат в обсъждането. Проектобюджетът на общината е 1,7 млрд. лв. и беше представен от зам.-кмета по финанси Дончо Барбалов и главния архитект Здравко Здравков. Гражданите от „Горубляне“, „Панчарево“, „Княжево“ и „Кръстова вада“ попитаха кога ще имат канализация и тротоари. От „Горубляне“ конкретно се интересуваха дали общината ще направи сондажи за минерална вода, конкретно в „Горубляне“. Барбалов отвърна, че в проектобюджета не са заложени пари за сондажи, но ще се правят анализа на водата. Най-разочаровани се оказаха жителите от „Панчарево“. Оказва се, че не е предвиден ремонт на „Самоковско шосе“. Там трябва първо да се изгради водопровод, за който няма проект и след това ремонт на пътя, който е на АПИ, уточни Барбалов. Жителите на „Кремиковци“ попитаха кога ще се подменят старите печки на дърва и въглища. Зам.-кметът по екология Йоана Христова ги успокои, че това е един от най-активните райони и следващата седмица се отваря процедурата и започва подмяната Изказвания направиха и районни кметове. Кметът на „Средец“ Трайчо Трайков заяви, че има 50 общински жилища в центъра на столицата, които са необитаеми, защото са доста мизерни. Той предложи общината да вземе кредит, да изгради други жилища в крайни квартали, отговарящи на статута на нуждаещите се, да се ремонтират тези в центъра и да се пуснат под наем на пазарни цени. Зам.-кметът по финанси определи предложението като конструктивно, но подлежащо на обсъждане. Междувременно Барбалов съобщи, че от следващата седмица започва срещи с всички районни кметове, на които ще обсъждането финансирането на кварталите. „Надявам се на ползотворни разговори по конкретните проблеми и проекти. Целта на всички ни е софиянци да живеят в удобна и приветлива градска среда“, заяви зам.-кметът по финанси. Бюджетът на кметството трябва да бъде гласуван от Столичния общински съвет на 6 февруари.", "date": "2020.01.17", "title": "Софиянци поискаха канализации и нови улици"}
{"url": "https://www.monitor.bg:443/bg/a/view/bez-vlastta-na-sreshtata-na-radev-za-ik-upravljavashtite-pravi-si-reklama-obzor-186081", "text": "Представителите на властта бойкотираха срещата на президента Румен Радев за промените в изборните правила и ИК.  На разговорите на \"Дондуков 2\" дойдоха само от ДПС, БСП, ГРАО  и Държавната агенция за електронно управление (ДАЕУ), но никой от кабинета, ръководството на НС, от управляващите партии - ГЕРБ и \"Обединени патриоти\", нито пък от 'Воля\". Държавният глава се възползва от ситуацията, за да упрекне властта, че претендират за диалог, но на практика са избягали от него. Той увери, че не се състезава с никого, а поканите за срещата бил пратени още на 8 януари. В отговор от \"Обединени патриоти\" заявиха, че консултациите са с цел медийна реклама и самореклама на Радев. От ГЕРБ пък дадоха да се разере,че дебатите за промени в изборните правила трябва да се провеждат в парламента, а те са дали заявка за това още в началото на тази сесия. По-късно съобщиха, че премиерът Бойко Борисов не е получвал покана нито в МС, нито в централата на ГЕРБ, но винаги е бил готов да участва в далог по всички обществени теми. Иначе Радев за пореден път защити машинното гласуване, като устройствата да се закупят, а не наемат, поясни, че ще продълължи да настоява за електронно гласуване, за актуализация на избирателните списъци, за по-силно инкриминиране на купуването на вот. Той поясни, че трябва да се започне именно от купения, контролирания и корпоративния вот и намекна, че вина за това имат и самите партии. Накрая заключи, че липсата на управляващите и на диалог, създава рискове \"негативните\" резултати - недействителни бюлетини и купен вот, да се повторят и на следващите избори догодина. По време на срещата ДПС отново лансираха идеята за отпадане на уседналостта и за въвеждането на сканиращи устройства на бюлетините за отчитане на резултатите, важността на машинното гласуване, като разкритикуваха преференциите и е-вота. Спорд лидера на движението Мустафа Карадайъ ИК може да се опрости.  Устройствата за машинното гласуване да са собственост на държавта,която и да ги одитира, а \"Информационно обслужване\" да изработва софтуера. Той изрази съмнения, че електронният вот може да гарантира сигурността и тайната на гласуването. Уседналостта според него е параван за отнемане на граждански права и ДПС са против. Неговият колега Хамид Хамид пък заяви, че трябва да се върне старата форма на уседналост. Тогава крайната дата за адресна регистрация е до издаването на указа на президента за насрочване на вота. По думите му дори и някой да си смени адреса, то той може да гласува по стария си адрес. Сега е и това било невъзможно. Спред него това би пресякло изборния туризъм. По думите му префернециите са се превърнали в средство за корпоративен и контролиран вот. Радев намекна, че управляващите имат консенсус за въвеждане на скенерите за бюлетините, но изтъкна, че това няма да реши въпроса с недействитеклните гласове. В отговор от ДПС увериха, че това също е вид модел на машинното гласуване. БСП пък призоваха в закона да се запише какви са отговорностите на МС и ЦИК, кой ще одитира и кой ще съхранява машините за гласуване. Според тях преференциите не трябва да се отменят, а само да се осигури качествено отчитане. ГРАО дадоха да се разбере, че те не са отговорни за \"мъртвите души\" в списъците. Те се сформирали по постоянен адрес на избирателите. ДАЕУ пък поясниха, че се удължава срокът за проекта за платформата за електронно гласуване.", "date": "2020.01.17", "title": "Без властта на срещата на Радев за ИК, Управляващите: Прави си реклама (ОБЗОР)"}
{"url": "https://www.monitor.bg:443/bg/a/view/toto-pechalbi-tiraj-5-186068", "text": " Числа - 2, 8, 15, 18, 25, 43. Печалби: 6 - няма, 5 - 13 по 2 785,80 лв., 4 - 733 по 49,40 лв., 3 - 12901 по 3,90 лв. ДЖАКПОТ: 6 130 648,97 лв.  Числа - 2, 20, 21, 27, 34, 35. Печалби: 6 - няма, 5 - 5 по 2 511,10 лв., 4 - 198 по 63,40 лв., 3 - 4060 по 4,40 лв. ДЖАКПОТ: 944 522,29 лв.  I теглене - 11, 13, 16, 17, 26. Печалби: 5 - 2 по 11 591,60 лв., 4 - 284 по 94,20 лв., 3 - 8547 по 4,60 лв. ДЖАКПОТ: няма II теглене - 1, 16, 18, 27, 33. Печалби: 5 - 1 по 23 183,20 лв., 4 - 221 по 121,00 лв., 3 - 7258 по 5,40 лв. ДЖАКПОТ: няма  Позиция - 1, 4, 5; цифра - 7, 8, 9. Печалби: 3 - 1 по 33 015,60 лв., 2 - 1364 по 24,20 лв. ДЖАКПОТ: спечелен  9, 11, 27, 29, 35; Зодия - 8. Печалби: 5+1 - няма, 5 - няма, 4+1 - 2 по 5 000 лв., 4 - 6 по 500,00 лв., 3+1 - 20 по 100,00 лв., 3 - 226 по 10,00 лв., 2+1 - 335 по 5.00 лв., 1+1 - 1361 по 1.50 лв., 2 - 3361 по 0,80 лв., 1 - 1976 по 1,00 лв. ДЖАКПОТ: 3 000 000,00 лв.  Година: 10, месец 11, дата 11, ден 5. Печалби: I група - 1 по 2 231,80 лв., II група - няма, III група - 3 по 130,90 лв., IV група - 1 по 245,40 лв., V група - 3 по 81,80 лв., VI група - 5 по 39,30 лв., VII група - 13 по 18,90 лв., VIII група - 19 по 10,30 лв., IX група - 51 по 5,80 лв., X група - 78 по 4,40 лв., XI група - 99 по 4,00 лв., XII група - 225 по 2,20 лв., XIII група - 530 по 1,90 лв., XIV група - 1195 по 1,40 лв., XV група - 2512 по 1,10 лв. ДЖАКПОТ: спечелен", "date": "2020.01.17", "title": "Тото печалби, тираж №5"}
{"url": "https://www.monitor.bg:443/bg/a/view/zritelite-s-po-aktivna-rolja-v-novija-sezon-na-glasyt-na-bylgarija-186066", "text": "Зрителите да получат по-активна роля в оценяването на талантите от „Гласът на България“ - такава заявка дават продуцентите на риалити формата на прага на седмия му сезон. Как ще бъде променен напролет регламентът предстои да се разбере. Отново важна роля пък ще имат и допълнителните блок бутони. Всеки от треньорите ще има право само веднъж да блокира колегите си и така да ги лиши от възможността да спечелят желан участник за отбора си. Напрежението за менторите ще бъде още по-голямо, тъй като само един от тях ще има възможност да блокира колегите си по време на изпълнение. На менторските столове отново сядат Иван Лечев, Камелия, Михаела Филева и Графа. Дамите са категорични, че ще се борят този път короната да краси главата на една от тях. Най-драматична и оспорвана се очаква да бъде надпреварата между Графа и Камелия. Двамата са подготвили арсенал от тактики, с които да постигнат своите цели. На новата сцена на „Гласът на България“ ще излязат и любимите водещи на шоуто – Павел и Венци Венц. Зрителите ще могат да ги видят и в обновения бекстейдж, където участниците и техните близки ще споделят своите емоции и където ще се разкриват още любопитни моменти от формата, представени от новия V Reporter на шоуто.", "date": "2020.01.17", "title": "Зрителите с по-активна роля в новия сезон на „Гласът на България“"}
{"url": "https://www.monitor.bg:443/bg/a/view/obrat-antyni-djoshua-pregovarja-s-usik-186072", "text": "Планираният двубой между световният шампион по бокс в тежка категория Антъни Джошуа и българина Кубрат Пулев не е сигурен, според английските медии. Преди ден дойде информацията, че мачът вече е договорен за месец май в Истанбул. Водещи издания на Острова, като Daily Mail и Sun, обаче споделят, че официално потвърждение все още няма и преговорите между двете страни продължават. Таблоидът Sun изтъква, че няма шанс суперсблъсъкът да се играе в Турция, а Антъни Джошуа би се съгбасил за мач единствено във Великобритания, САЩ или Саудитска Арабия. Според Daily Mail най-вероятният домакин на следващия мач на Джошуа, евентуално с Пулев, ще бъде новият стадион на лондонския \"Тотнъм\". От лагера на британската суперзвезда засега няма коментар по темата, но снимка, която Антъни Джошуа публикува, засили още повече спекулациите около бъдещия му съперник. На фотоса Джошуа е в компанията на мениджъра Еди Хърн и представителя на Олександър Усик - Александър Красюк. Усик е претендент за пояса във версия WBO и AJ може да избере защита първо срещу украинеца. До 31 януари трябва да има яснота срещу кого и кога ще се бие настоящият световен шампион. Ако избере Кобрата, ще трябва да оваканти пояса на WBO. Ако все предпочете мач с Усик, Джошуа ще трябва да се раздели с пояса на IBF.", "date": "2020.01.17", "title": "Обрат: Антъни Джошуа преговаря с Усик"}
{"url": "https://www.monitor.bg:443/bg/a/view/karlos-sajns-triumfira-na-rali-dakar-za-treti-pyt-v-karierata-si-186077", "text": "Испанският ветеран Карлос Сайнс-старши с „Мини” спечели за трети път в кариерата си рали „Дакар“, което за първи път се проведе в Саудитска Арабия. 57-годишният състезател поведе още след третия етап на тазгодишната надпревара и не пусна лидерската позиция, за да завърши с комфортен аванс от 6 минути и 21 секунди пред най-близкия си преследвач – миналогодишния шампион Насер Ал-Атия с „Тойота”. Трети завършва Стефан Петерханзел на 9:58 минути от първото място. Французинът спечели четири етапа в Саудитска Арабия, колкото има и Сайнс-старши. Това беше неговото 31-во участие на „Дакар“. Така Сайнс-старши вече има титли в „Дакар“ с три различни конструктора. През 2010-а той триумфира с „Фолксваген“, през 2018-а с „Пежо“, а сега с „Мини“. При мотоциклетите триумфира Рики Брейбек с „Хонда”, превръщайки се в първия американец, който печели рали „Дакар“, в която и да е от категориите. „Хонда” пък прекъсна 18-годишната доминация на „КТМ” на едно от най-трудните състезания в света.", "date": "2020.01.17", "title": "Карлос Сайнс триумфира на рали „Дакар“ за трети път в кариерата си"}
{"url": "https://www.monitor.bg:443/bg/a/view/megyn-markyl-si-vee-bajraka-razhojda-se-iz-kanada-186071", "text": "Меган Маркъл, която е напът да стане бивша херцогиня на Съсекс, се радва на свободата си в Канада, писаха британските медии, уловили американката да си живее живота. Съпругата на Хари бе забелязана да кара до международното летище Виктория в Британска Колумбия, за да посрещне личната си инструкторка по пилатес Хедър Дорак. Медиите спекулират, че е възможно Меган никога повече да не се завърне във Великобритания и да живее там, а сега се радва с пълна сила на свободата си и неагажираността си от кралски задължения. Меган е чакала приятелката си цели 10 минути и след това се е отправила към имение за 15 милиона, намиращо се в Канада. На този фон стана ясно, че екипът, който е обслужвал всяка една нужда на кралската двойка в имението им във Фрогмор котидж, ще бъде освободен или пренасочен към други обекти, пише Си Ен Ен. Според изданието ова е ясен знак, че Хари и Меган планират да прекарват повече време в Канада, отколкото във Великобритания, където явно вече ще се чувстват като на гости, а не като у дома си. Хари и Меган се преместиха от двореца Кенсингтън в Лондон в резиденцията Фрогмор хаус в графство Бъркшър преди раждането на кралското бебе Арчи. Фрогмор хаус е имение, в което се намира и частната Фрогмор котидж. Самата къща Фрогмор е отворена за посещения 3 дни всяка година. Имението е в рамките на замъка Уиндзор и им бе подарено за сватбата. Междувременно стана ясно, че съпругата на британския принц Хари Меган се е появила за пръв път публично във Ванкувър, след като двойката обяви намерението си да се оттегли от ангажиментите си в британското кралско семейство. \"Вижте с кого пихме чай днес\", написаха на страницата си във Фейсбук активистките от женския център \"Даунтаун истсайд\", благотворителна организация в помощ на жени и деца в затруднение във Ванкувър. Публикацията е съпроводена със снимка, на която активистки в центъра позират с херцогинята на Съсекс в неформална атмосфера. \"Тя просто искаше да се запознае с нашата асоциация\", каза директорката на центъра Кейт Гибсън. Тя уточни, че посещението било организирано бързо, след като в центъра получили \"мистериозен\" имейл от асистент на Меган, който питал дали херцогинята на Съсекс може да посети организацията. Принц Хари и Меган прекараха шестседмична зимна ваканция за коледните и новогодишни празници във Ванкувър и три дни, след като се завърнаха в Лондон, обявиха плановете си за бъдещето. Веднага след това Меган Маркъл се върна в Канада, за да бъде със сина си Арчи.  ", "date": "2020.01.17", "title": "Мегън Маркъл си вее байрака "}
{"url": "https://www.monitor.bg:443/bg/a/view/prokuraturata-objavi-novi-dokazatelstva-sreshtu-neno-dimov-186075", "text": "Прокуратурата разпространи нова порция доказателства по разследването за водната криза в Перник. В четвъртък Апелативният спецсъд остави окончателно в ареста бившият министър на екологията Нено Димов с мотив, че има обосновано предположение да е извършил престъплението, в което е обвинен - умишлена безстопанственост. В подкрепа на разбирането, че българските граждани имат право на информация по въпроси, които представляват за тях законен интерес, Специализираната прокуратура предоставя нови доказателства от воденото досъдебното производство, образувано за водната криза в гр. Перник и други селища в региона. Същите се предоставят на общественото внимание с разрешение на прокурор по реда на чл. 198, ал. 1 от НПК, след като са обсъдени в открито съдебно заседание на Апелативния специализиран наказателен съд, съобщиха от прокуратурата.  На 16 януари 2020 г. Апелативният специализиран наказателен съд потвърди определената от първата съдебна инстанция най-тежка мярка за неотклонение „Задържане под стража“ взета по отношение на Нено Димов. Съдът разгледа събрания от Специализираната прокуратура доказателствен материал, в т.ч. представените на 15 и 16 януари 2020 г. нови доказателства по делото. От тях категорично се установява, че министърът на околната среда не е положил достатъчно грижи за управлението и стопанисването на водния ресурс на язовир „Студена“, с което допринесъл за недостиг на вода за питейни и битови нужди за населението на гр. Перник. От материалите по делото е видно, че Нено Димов - в качеството си на министър на околната среда и водите, е бил надлежно и редовно информиран за актуалното и прогнозно състояние на водния обем в язовира. Въпреки резкия спад на притока и бързото намаляване на водното количество в язовира, същият е разрешавал разходване на вода за промишлени нужди в поисканите от предприятията обеми, макар те да са разполагали и с други водоизточници. По този начин Нено Димов не спазил нормативното изискване за преимуществено подаване на вода от язовир „Студена“ за питейни и битови нужди на населението в региона. Специализираната прокуратура продължава детайлната проверка на дейността на всички длъжностни лица от държавната и общинската администрация, които имат отношение към управлението и ползването на вода от язовир „Студена“. Прокурата публикува на сайта си и протоколите от разпитите на свидетели.", "date": "2020.01.17", "title": "Прокуратурата обяви нови доказателства срещу Нено Димов"}
{"url": "https://www.monitor.bg:443/bg/a/view/148-bebeta-ot-701-novorodeni-v-pazardjishkata-bolnica-sa-bili-nedonoseni-186079", "text": "701  бебета  са преминали през Неонатологично отделение на МБАЛ-Пазарджик  през изминалата 2019 година. От тях доносените новородени са 553, а недоносените 148.  Пет са бебетата, родени с тегло под 1000 грама.   Шест са децата , родени с тегло между 1000 и 1200 грама, а 41 са тежали между 1200 и 2000 грама. Статистиката показва, че броят на недоносените бебета се увеличава и през миналата година достига до 20.4%. За Пазарджик той е по-висок от средния за страната, който е между 10.3 и 15%, коментира началникът на Неонатологично отделение д-р Здравка Пиронова. В същото време се наблюдава тенденция към намаляване на изоставянето на новородени след раждането им. 8 са децата, които са били  оставени  от техните майки . Всички те са настанени в приемни семейства.", "date": "2020.01.17", "title": "148 от 701 новородени в пазарджишката болница недоносени"}
{"url": "https://www.monitor.bg:443/bg/a/view/direktor-na-bolnica-ne-sme-kupuvali-onkolekarstvo-na-naj-visoka-cena-186082", "text": "\"Не е вярно твърдението на началника на здравната каса, че сме купували медикамент за рак само на най-високата цена\". Това коментира Семир Абумелих, собственикът на Университетската многопрофилна болница за активно лечение „Дева Мария“, пред БНР, след като тя бе посочена от управителят на здравната каса д-р Дечо Дечев като едно от лечебните заведения, купували лекарства на скъпи цени. \"Ние не сме част от тази схема, в която ни вкарват умишлено\", посочи Абумелих. \"Работим с национални дистрибутори, които не са одобрени от нас\", подчерта той. „Неговото твърдение, че сме купували на най-високата цена не е вярно, защото ние, през годината, сме купували и на най-ниската, и на най-високата от различни дистрибутори, в зависимост от този, който е имал в наличност в момента. Аз не определям цената, те определят цената. Нашата задача е само една – да лекуваме хората“. Максималната цена е разрешена от държавата, подчерта Абумелих. „Те като разрешат тази цена, не болниците са съобразяват с цената, дистрибуторите почват да се съобразяват с цената. Фармацевтичната мафия – тя е тази, която командва цялата тая история. Не болниците! Нас винаги ни намесват, защото сме най-слабото звено в системата“, каза още той. Семир Абумелих посочи, че за него няма значение дали ще се извършва обществена поръчка за лекарства и в частните болници. „Как може вносителят на медикамента да обяви цена 1050 лв. и да го регистрира в държавата на такава, а да го дава за 168 лв.? Къде е скрито кучето? Чух, че същото лекарство и в Германия се продава за 2 000 лева. Това какво означава? Разредено ли е то, например, за българския пазар, за да го дават за 168 лева? Или някой от тези производители е пробил немската каса?\", пита той.", "date": "2020.01.17", "title": "Директор на болница: Не сме купували онколекарство на най-висока цена "}
{"url": "https://www.monitor.bg:443/bg/a/view/didjej-damjan-v-kolaboracija-s-bivshata-duetna-polovinka-na-magda-186069", "text": "Популярният диджей в попфолка – Дамян, ще е един от хедлайнерите на предстоящото балканско парти Solun Fantasy 2020. Събитието ще се проведе от 1 до 3 март в Солун и ще отбележи и националния ни празник - денят на Освобождението на България. Към музикалният ивент ще се присъедини и гръцката поп звезда Йорданис Агапитос, който нашумя у нас с дуета си с певицата Магда. С диджей Дамян ще си партнират за първи път, но обещават голямо шоу с много музика и танци. Домакин на Solun Fantasy 2020 е най-новото петзвездно бижу на Солун – Hotel Wellness Santa. Организаторите предвиждат и още изненади за всички гости, сред които и спортни демонстрации. Записванията за тридневното парти приключение вече текат.", "date": "2020.01.17", "title": "Диджей Дамян в колаборация с бившата дуетна половинка на Магда"}
{"url": "https://www.monitor.bg:443/bg/a/view/danychnite-zapechatiha-kitajski-magazin-benzinostancii-restoranti-v-pazardjik-186076", "text": "Служители на НАП запечатаха магазин „Пинко“. Това е записано в списък на ТД на НАП – Пловдив. Сред санкционираните са и два ресторанта – „Конака“ и „Гардън“. Под ножа на проверяващите са минали с отрицателна оценка и автосервиз на ул. „Стефан Караджа“, автоморга на изхода на Пазарджик към Пловдив, бензиностанция на Ивайловско шосе, баничарница на бул. „България“и магазин „Данини“. Санкцията запечатване е наложена и на хранителен магазин в Белово, винарна „Мадара“ и кафене във Велинград и хранителен магазин в Сърница. Мярката е приложена и за три бензиностанции в Панагюрище. Cпиcъкът зa пoдлeжaщи нa зaпeчaтвaнe мaгaзини и зaвeдeния ce oбнoвявa пoчти eжeднeвнo, кaтo в нeгo мoжe дa ce oткриe имeтo нa търгoвcкия oбeкт, aдрecът, вид нa прoдaвaнитe cтoки или предлагани уcлуги. Cпиcъцитe cлужaт кaктo зa инфoрмирaнe нa грaждaнитe, тaкa и зa извecтявaнe нa търгoвeцa, кoйтo e нaпрaвил нaрушeниe.Дo крaйнa мяркa, a имeннo зaтвaрянe нa oбeкт ce cтигa, кoгaтo нe e cпaзeнo уcлoвиe oт Зaкoнa зa дaнък дoбaвeнa cтoйнocт (ЗДДC).  Нaрушeниятa включвaт oт нeпрaвилнo издaдeн дoкумeнт зa прoдaжбa и нeрeгиcтрирaнo в НAП фиcкaлнo уcтрoйcтвo дo нeoдoбрeни oт aгeнциятa eлeктрoнни cиcтeми c фиcкaлнa пaмeт, кoитo пoзвoлявaт прeкъcвaнe нa връзкa мeжду oтдeлнитe мoдули. Търгoвeцът пък ce cчитa зa увeдoмeн, кoгaтo види cвoя oбeкт нa интeрнeт cтрaницaтa нa НAП и кoгaтo нa мяcтoтo e пocтaвeнo cъoбщeниe зa зaпeчaтвaнeтo.151 ca търгoвcкитe oбeкти, кoитo ТД на Нaциoнaлнaтa aгeнция пo прихoдитe в Пловдив пocoчвa в cпиcъкa зa пoдлeжaщи нa зaпeчaтвaнe мaгaзини и зaвeдeния в двете области – Пловдивска и Пазарджишка.  ", "date": "2020.01.17", "title": "Данъчните запечатаха китайски магазин, бензиностанции, ресторанти в Пазарджик"}
{"url": "https://www.monitor.bg:443/bg/a/view/dyrjavata-dava-16-5-mln-lv-lichni-asistenti-186074", "text": "16,575 млн. лв. ще бъдат отпуснати за наемането на лични асистенти на 12 000 души, за които трябваше да бъде осигурена по спешност асистентска услуга. Това ще се случи по национална програма за предоставяне на грижи в домашна среда, която ще стартира от 1 март, съобщи социалният министър Деница Сачева. „Програмата ще бъде включена в Националния план за действие по заетостта за 2020 г. с цел да се осигури заетост на безработни като домашни помощници и в дейности, свързани с предоставяне на персонална грижа в домашна среда на най-нуждаещите се, които останаха без необходимата грижа от 1 януари 2020 г.“, обясни тя. Благодарение на новата програма до края на годината ще се осигури заетост средно на 2400 безработни, които да станат лични асистенти на пълен работен ден, или на 4800 при заетост на четири часа. Сачева подчерта, че това е програмата, за която ще бъдат заделени най-много средства тази година – 22,7% от всички 73 млн. лв. Така предвидените пари ще бъдат достатъчни, за да се обхванат всички нуждаещи се от активна политика на пазара на труда. Според министъра се очаква поетапно увеличаване на броя на желаещите да предоставят лична помощ поради ежегодното нарастване на минималната работна заплата и увеличението на коефициента на часовата ставка, която е отразена на размера на минималната работна заплата и формира възнаграждението на асистентите спрямо изработените часове. Сред останалите мерки за хората с увреждания е и разработването на модел за патронажна грижа за възрастните хора по оперативна програма „Развитие на човешките ресурси“. Тя обърна внимание, че законът за личната помощ изключва хората без увреждания от възможността да ползват личен асистент „Основната целева група на патронажната грижа ще са именно хора над 65 г. с ограничения или в невъзможност за самообслужване“, допълни Сачева.", "date": "2020.01.17", "title": "Държавата дава 16,5 млн.лв. за лични асистенти"}
{"url": "https://www.monitor.bg:443/bg/a/view/us-samolet-dushi-za-radiacija-kraj-kndr-186067", "text": "САЩ са разположили самолет за откриване на радиация във военновъздушната база Кадена в Япония, като това вероятно е направено с цел засилване на наблюдението на Северна Корея, съобщава южнокорейската агенция \"Йонхап\".   Американският самолет WC-135W Constant Phoenix, известен с прякора си \"надушвач на ядрени оръжия\", е пристигнал в американската военновъздушна база, разположена на японския остров Окинава. \"Йонхап\" отбелязва, че все още не е ясно дали целта на изпращането на самолета е военна операция, като подчертава, че наблюдението на Пхенян е най-вероятната причина.", "date": "2020.01.17", "title": "US самолет души за радиация край КНДР "}
{"url": "https://www.monitor.bg:443/bg/a/view/slipknot-zabivat-na-hills-of-rock-v-plovdiv-186061", "text": "Американската хеви-метъл група Slipknot ще се включат в традиционния вече фестивал Hills Of Rock в Пловдив. Бандата включи България в европейското си турне, с което промотира новия си албум We Are Not Your Kind. Тавата излезе на музикалния пазар през август и се счита за един от най-добрите дискове на групата. До момента той е оглавил класациите Billboard 200 в САЩ и Albums Chart в Обединеното кралство и др. Сингълът към албума, Unsainted, се превърна в глобален феномен и видеото към него стана номер едно в стрийминг платформи по целия свят за 24 часа, като събира над 60 милиона гледания в YouTube само за няколко седмици. каза по повод музикалната обиколка вокалистът на Slipknot Кори Тейлър. Hills Of Rock тази година ще се проведе на 24, 25 и 26 юли. Организаторите припомнят, че всеки, закупил промоционален билет, има на разположение 10 дни от днес, 17 януари до 26 януари (неделя) включително, в които да реши дали има възможност за присъствие на обявените дати на фестивала. Междувременно вече стартира продажбата и на тридневните пропуски за феста, които ще струват 120 лв. до края на февруари. След това на всеки два месеца цената ще се оскъпява с по 20 лв.", "date": "2020.01.17", "title": "Slipknot забиват на Hills Of Rock в Пловдив"}
{"url": "https://www.monitor.bg:443/bg/a/view/mangoto-dava-plodove-sled-8-g-185690", "text": "За да засадите манго ще ви е нужен здрав, едър и добре узрял плод. Добре е да знаете, че за растение, отгледано от семка в саксия, обикновено са нужни 8-10 години в най-добрия случай, за да започне да дава плодове. За зрелостта на това растение се съди по цветовете му. Ако то е прошарено с бледо зелени багри и на места има жълто-червени участъци, значи плодът е узрял напълно, готов за консумация или в нашия случай – да бъде използван за посаждането. Когато мангото узрее добре, повечето по-силни опипвания оставят малки вдлъбнатини. Тъй като нашият климат не ни позволява промишлено оглеждане на манго и се налага да го внасяме от други държави, често намирането на добре узрял плод може да се окаже трудна задача. Повечето търговци внасят прясно набрани плодове, които при самото транспортиране са още зелени, с цел да узреят, докато стигнат до крайната дестинация. Затова от магазина можете да вземете не чак толкова узрял плод и да го оставите на високо и слънчево място в своя дом. Отгоре на хладилника е перфектното място, ако той се намира в слънчева стая, разбира се. След като мангото узрее достатъчно, трябва да го разрежете и да извадите костилката от сърцевината му. Ако по нея са останали парченца плод, почистете я добре и измийте. След това е нужно да извадите костилката и ако е леко напукана да я досчупите, за да извадите семката от нея. В случай че не е напукана, с помощта на нож можете да свършите и тази задача. Ако семката е здрава, тя е готова за засаждане, а ако ви се стори негодна или увредена, не губете надежда, а опитайте с друг плод. Ако искате да си спестите време, може да стимулирате семката. Това също ще увеличи значително шансовете растението да се захване. За целта я завийте в няколко салфетки, напоете ги с вода и сложете в торбичка. Оставете на топло и светло място и след два-три дни отново намокрете хартията. След около седмица семката в торбичката трябва да започне да пуска коренче. Изчакайте то да стане поне два сантиметра преди да предприемете каквито и било действия. Готовата семка се засява в саксия с диаметър между 20 и 30 сантиметра. Саксията трябва да е добре дренирана, а единственото важно нещо за почвата е тя да бъде рохкава. Семката се поставя така, че коренчето да е насочено към центъра на саксията. Заравя се на сравнително плитка дълбочина, около 1 сантиметър. Няколко седмици след засаждането ще се появи стебло, което ще започне да се разлиства. Понякога се появяват две или три стебла от една семка. Това значи, че вашето растение е полиембрионално или иначе казано едно от оформящите се растения има сходен генотип на това, от което е семката, а останалите са хибридни.", "date": "2020.01.17", "title": "Мангото дава плодове след 8 г."}
{"url": "https://www.monitor.bg:443/bg/a/view/ukrainskijat-premier-podade-ostavka-186059", "text": "Министър-председателят на Украйна Олексий Хончарук обяви, че e написал заявление за подаване на оставката си и го е предал на украинския президент Володимир Зеленски. Той обяви новината в профила си във \"Фейсбук\". \"Заех длъжността, за да изпълня програмата на президента. За мен той е пример за откритост и порядъчност. Въпреки това, за да отхвърля всякакви съмнения относно нашето уважение и доверие в президента, аз написах заявление (...) и го предадох на президента с правото да бъде внесено в парламента\", написа той. От канцеларията на украинския държавен глава потвърдиха, че Зеленски е получил искането за оставка на Хончарук. \"Държавният глава ще се запознае със заявлението. Канцеларията на президента на Украйна ще съобщи резултатите от прегледа отделно\", се казва в съобщение на канцеларията на Зеленски в Telegram. По-рано на сайта на украинския президент се появи електронна петиция, авторите на която настояха Хончарук да бъде уволнен, защото е непригоден за поста. Това стана, след като канал в YouTube, озаглавен \"Как да се заблуди президента\", публикува аудиозаписи от предполагаемо неофициално заседание на премиера с министри и ръководители на някои ведомства през декември. В записите звучат неласкателни фрази за Зеленски, а в един от записите украинският лидер е наречен \"глупав\". Пресслужбата на правителството заяви, че не разполага с данни за достоверността на тези записи. Хончарук ръководи правителството от 29 август миналата година, като преди това той беше заместник-началник на канцеларията на президента. Партията \"Опозиционна платформа - За живот\" по-рано поиска оставката на украинското правителство воглаве с Олексий Хончарук.", "date": "2020.01.17", "title": "Украинският премиер подаде оставка "}
{"url": "https://www.monitor.bg:443/bg/a/view/i-svinekompleksyt-v-bryshlen-zarejda-s-novi-jivotni-186063", "text": "И свинекомплексът в русенското село Бръшлен ще започне в най-скоро време зареждането с нови животни. Това стана ясно на днешното заседание на междуведомствената областна епизоотична комисия в Русе. Индустриалната ферма бе една от засегнатите от болестта Африканска чума и през лятото на миналата година и в нея бяха унищожени 41 000 прасета. Зареждането ще е с т. нар. сентинелни животни, обясни д-р Николай Ненов, началник на отдел „Здравеопазване на животните“ в Областната дирекция по безопасност на храните. Според правилата, след известен период от време, тези прасета ще бъдат изследвани за вируса и ако няма положителни проби, може да се вземат още животни. Не са установени положителни проби, взети от сентинелните 500 животни във фермата в русенското село Голямо Враново, поясни д-р Ненов. Този обект също бе засегнат от болестта през лятото на миналата година и в него бяха унищожени близо 35 000 прасета. Фермата бе първата в областта, която зареди с нови животни още в края на ноември. Тъй като няма заболели досега прасета, този процес ще продължи, уточни д-р Ненов. На заседанието стана ясно още, че съществува дефицит на прасета с гарантиран здравен статус за ново населване на засегнатите обекти. Причината е, че немалка част от поголовието в страната е унищожено заради болестта и в незасегнатите свинеферми предпочитат да угоят прасетата си и да ги продадат за месо. Това налагало внасянето на сентинелни животни от чужбина. Няма установени нови случаи на болестта Африканска чума в Русенска област. Ще бъдат извършени проверки в лични стопанства, за да установи взети ли са прасета за отглеждане. В Русенска област бе съсредоточено една трета от промишленото свиневъдство в страната. След като през лятото на миналата година болестта бе потвърдена в три големи свинекомплекса – в селата Николово, Бръшлен и Голямо Враново, само в тях бяха избити над 85 хиляди прасета. Общо 6500 тона трупно месо бе загробено в земята.", "date": "2020.01.17", "title": "И свинекомплексът в  Бръшлен зарежда с нови животни"}
{"url": "https://www.monitor.bg:443/bg/a/view/goranov-komisijata-po-hazatra-da-stane-ednolichen-organ-186064", "text": "\"Смятам да предложа превръщането на Комисията по хазарта в едноличен орган\". Това заяви министърът на финансите Владислав Горанов в НС  във връзка с внесения от Валери Симеонов Закон за хазарта. Министърът уточни, че това ще бъде направено до месец, а мотивът да се внася предложението бил, че комисията е вземала противоречиви решения през годините. Горанов потвърди думите на Валери Симеонов, че премиерът Борисов подкрепил предложението му, като каза, че сутринта са имали среща и на нея Борисов и двамата министри дали съгласие за предложените промени. По думите на финансовия министът така ще бъдат увеличени в пъти средствата за спорт, които идват като трансфери от държавния тотализатор, защото ще се увеличи дейността му.  На въпрос не е ли това национализация на частен бизнес Горанов каза, че не може да се говори за национализация, тъй като не се отнемат активи, а става въпрос за монополизация. Според него, ако някой бил притеснен, щял да внушава, че се говорело за национализация, но точният термин бил монопол. Едноличният орган, който по думите му може да бъде ръководител на държавна агенция, ще се назначава или от правителството, или от министъра на финансите. По думите му няма пречка сегашният ръководител на комисията Александър Георгиев да оглави комисията. Горанов поясни, че по-голямата част от европейския опит бил подобен с монопол на такъв вид игри. От думите му стана ясно, че не вижда пречка това предприятие, което и в момента организирало лотарии, да можело да развие капацитета си. \"Знаем Българският спортен тотализатор организира цифрови игри, има териториални поделения, много пунктове. Не виждам пречка той да може да предложи подобно покритие на този вид игра\", каза министър Горанов и добави, че в края на краищата не би трябвало пазара да се разраства самоцелно, особено при хазарта, където разхода за едни бил приход за други.", "date": "2020.01.17", "title": "Горанов: Комисията по хазарта да стане едноличен орган"}
{"url": "https://www.monitor.bg:443/bg/a/view/ataka-otkaza-sreshta-za-vota-volja-oshte-misli-186070", "text": "Депутатите от \"Атака\", които в момента са независми, отказаха среща с БСП за вота на недоверие към кабинета. Това стана ясно, след като от БСП проведоха среща с \"Воля\" по този повод. Независмисте депутати са общо 8, 6-т от тях са именно атакисти, който преди няколко месеца насунаха групата на \"Обединени паттриоти\".Това че от \"Атака\" не искат да се срещнат с БСП е индикация как ще гласуват народните представители на Волен Сидеров, защото без подкрепата им, както и тази  на \"Воля\",  вота няма да мине. Засега вотът на недоверие, който ще бъде внесен в понеделник, ще бъде подкрепен само от БСП и ДПС, които имат общо 104 народни представители. За да е успешен, са нужни 121 гласа. След срещата от БСП заявиха, че разговора бил продуктивен и експертен. По думите на зам. - председателя на ПГ на БСП, Драгомир Стойнев от \"Воля\" са се съгласили с проблемите, но са помолили за няколко дни размисъл.  От „Воля“ ще помислят още няколко дни дали да подкрепят правителството на предстоящия вот на недоверие. Кръстина Таскова от \"Воля\"  обяви, ако такъв бъде внесен ще се запознаят подробно с мотивите и ще решат как да гласуват.", "date": "2020.01.17", "title": "\"Атака\" отказа среща за вота с БСП, \"Воля\" още мисли дали да го подкрепи "}
{"url": "https://www.monitor.bg:443/bg/a/view/bylgarski-talant-pravi-furor-v-bavarija-186065", "text": "16-годишният Алекзандър - Борис Синабов е новото откритие на немския ФК „Дайзенхофен“, подвизаващ се в Байернлига Зюд, край Мюнхен. 188-сантиметровият нападател е роден в Русе, а от три години живее в Германия. От началото на кампанията е реализирал 28 попадения във всички свои срещи за клуба. Още с първите си изяви прави силно впечатление, след като в дебюта си се разписва на пет пъти. После е извикан при по-големите и също се отчита с хеттрик. Неговият по-малък брат, Алберт Синабов (12 г.), пък е привлечен в традиционно силната школа на „Мюнхен 1860“ от ФК „Аугсбург“ година по-рано. Той е считан от местните специалисти при подрастващите футболисти за изключителен талант.", "date": "2020.01.17", "title": "Български талант прави фурор в Бавария"}
{"url": "https://www.monitor.bg:443/bg/a/view/ananasyt-se-sadi-v-saksija-ili-v-syd-s-voda-185689", "text": "Сравнително лесно е да засадим ананас вкъщи, но за сметка на това процесът е изключително бавен и само най-търпеливите биха изчакали.  Растението може да бъде отглеждано в малка саксия или ваза с вода до пускане на коренчета. Образуването на цвят или нов плод отнема средно между 3 и 4 години, пише „Агроновините”. За да отглеждате ананас у дома ви е нужен плод с добър търговски вид, без увредени листа, за предпочитане здрав, свеж и твърд. След това изборът как да изгледате своя домашен ананас е във вашите ръце като вариантите, между които можете да изберете, са директното засаждане в саксия или предварителното отглеждане в съд с вода. В случай че сте избрали първия метод, се снабдете със саксия с диаметър около 20-ина сантиметра и я напълнете с градинска почва, като е желателно да я обогатите допълнително с оборски тор. Саксията трябва да е с дупки, над които да поставите малки парченца от счупена керемида, порцелан или просто камъчета за дренаж. Следващата стъпка е да отрежете ананаса на 1 сантиметър под листата. След това растението се оставя да изсъхне леко за около 2-3 дни. Листата се засаждат директно с остатъчната месеста част под тях, като леко я заровите в почвата. Може да поръсите долната част с прах от дървени въглища. Тази практика осигурява по-добро вкореняване. Поддържайте почвата влажна, като поливате редовно и все пак не е препоръчително растението да се оводнява твърде много. След няколко седмици ананасът ще започне да се вкоренява. Другият вариант за размножаване е да оставите ананаса предварително да пусне коренчета във вода. Отново отрязвате листата, заедно с месестата част, но малко по-дълбоко, докато видите кафяви пъпчици. Ще ви е нужен съд с подходящ размер, за да може да влезе основата на растението, а листата му да се опират на ръба с цел да не потънат. Може да използвате буркан, чаша или стъклена ваза. Поставете съда пред прозореца, за да има достъп до пряка слънчева светлина. Нужно е да подменяте водата през ден. След 2-3 седмици би трябвало вашият ананас да има ясно различими и добре оформени коренчета. Когато израстат достатъчно, можете да преместите новото растение в саксия с градинска почва и тор. Ананасът не е сред най-капризните растения, но все пак изисква своите грижи. Осигурявайте му слънчеви местенца и го предпазвайте от високи температурни разлики. Поливайте веднъж-два пъти седмично и премахвайте старите, загниващи листа.", "date": "2020.01.17", "title": "Ананасът се сади в саксия или в съд с вода"}
{"url": "https://www.monitor.bg:443/bg/a/view/dolu-rycete-ot-petio-shto-pyk-da-ne-slusha-chalga-186034", "text": "Уволниха Петьо. Петьо е шофьор на линейка от Пловдив, който пуснал чалга на възрастен пациент. И заради този смъртен грях срещу здравеопазването, човекът е уволнен от работа. Малко уточнения. Линейката е частна, а те взимат скъпо за услугата си. Така че този недоволен от чалгата пациент не ще да е бил от простите пенсионери с по триста лева пенсия. Освен това тези бусчета не се викат при спешни случаи, за които си трябва „истинска линейка“ с лекарски екип, а изпълняват основно транспортни функции. Тъй че пациентът вероятно е искал да му измерят кръвното в болнични условия или пък се е облекчил накриво сутринта и не е уцелил тоалетната чиния, за което се е притеснил. Доказателство за това е, че недоволният пациент сам си е поръчал музиката, „за да му бъде по-весело“, както се изрази г-жа Ивелина Маникатова от фирмата на уволнения Петьо. Толкоз за този псевдоморален проблем. А сега по същество. Долу ръцете от Петьо, когото така ни и представиха, без фамилия, сякаш е овчарско куче. Този ли млад мъж е проблемът на пробитата ни, хаотична, бездушна и лакома за пари здравна система? Петьо, брат, намери си добър адвокат, осъди фирмата да те назначи отново на работа, а после ги удари с трудовата си книжка по главите и си намери по-добра работа. Нека отбележа, че аз лично физически не понасям чалга. Става ми лошо от нея, гнусна ми е като фас в писоар. Изобщо не я толерирам, за разлика от телевизиите, които лансираха новината за Петьо и всъщност инспирираха уволнението му. Дори „красотата“ на чалгарките ми е някак цикламена и проститутска. Но чак пък да уволняваш хора за това. Ей го на, и Новак Джокович, спортист от космически мащаб, отпразнува отборната победа в АТР турнира с чалга песен на наша певица. Всичките звезди, които телевизиите канят в скучноватите си предавания, също са изключителни почитатели на този стил музика. Воглаве с политическия ни елит. Какво, Чайковски ли трябваше да пусне Петьо на претенциозния пациент, или може би някоя пънкария, „за да му бъде по-весело“? Телевизиите възпитаха цяло чалга-поколение, не аз. Наистина на това му се вика да видиш сламката в окото на брата си, а гредата в твоето око да не виждаш. Цялата тази история е изключително лицемерна. Защото живеем в Чалгария, без да се обижда никой. Обичам си България и затова ми е болно от тази констатация. Има добри чалга певици, които пеят страхотно и със сигурност по-добре от Графа или Орлин Павлов. Под „чалгария“ тук разбирам евтинийката, халтурката, шмекерийката и лъскавата опковка, която всъщност ти продава едно най-просташко и вредно зрънчо. Що се отнася до здравната ни система, въпреки усилията на правителството, най-вече във финансов план, там подобрение няма. Само с пари не става, трябва и акъл. Само в България пациент може да умре като куче пред входа на голяма болница, защото някой си самозван лекар е решил, че този се преструва. Наливат се луди пари, а за най-спешните случаи, за животоспасяващи операции, българите са принудени да ходят в чужбина и да плащат десетки хиляди евро, непосилни за тях. Като сме толкова добри, като здравеопазването ни е гарантирано от конституцията, защо не се правят тези операции у нас? Много хора има за уволняване в България и те не са шофьори на линейки. Мааалко по-височко са в йерархията. И са досадили на всички с лицата си. У нас обаче обикновено някой Петьо опира пешкира. Оставка, уволнение и проблемът е заметен под килима. Не е дори и заметен, там си е, стои си, мирише, и друг пак ще се спъне в него. Ах, колко прав беше царят за „смяната на чипа“ на българина. Тогава му се обидихме, подигравахме му се. А той човекът даже ни пожали, защото бидейки аристократ, много величествено и деликатно ни го каза, така, по бащински. Ако бяхме послушали царя сега в Перник щяха да пият бистра вода, а Петьо щеше да има по-изискан музикален вкус и да си кара линейката.", "date": "2020.01.17", "title": "Долу ръцете от Петьо Линейката! Що пък да не слуша чалга?"}
{"url": "https://www.monitor.bg:443/bg/a/view/predi-evrovizija-poli-genova-pee-s-viktorija-georgieva-v-madrid-186062", "text": "Поли Генова, която спечели на България четвърто място на Евровизия през 2016 г., ще се присъедини към Виктория Георгиева за един от промоционалните концерти за конкурса. Това ще се случи на 10 и 11 април, а в терен на музикалната среща ще се превърне испанската столица Мадрид. Първата вечер ще бъде посветена на едни от най-популярните бивши участници на Евровизия, към които спада и изпълнителкат ана If Love Was A Crime. Тогава Виктория ще има възможността да се срещне и с представители на медиите. Вторият ден пък ще е посветен на тазгодишните претенденти за победата на песенния конкурс. Организаторите на събитието обещават да заинтригуват над 2500 зрители с атрактивна програма и страхотна атмосфера. Феновете в Испания представляват една от най-многобройните и организирани общности и често са определяни като най-забавните и емоционални зрители на Евровизия. Любопитен факт е, че те са и едни от най-големите привърженици на България и родните представители през годините, като Испания е една от страните, която традиционно оценява най-високо българските участници. Обявяването на българския представител като част от концерта предизвика близо 7 000 реакции в социалните медии само в рамките на първия час, което според организаторите е едно от най-добрите постижения от началото на провеждането на събитието през 2017-а година. Междувременно към момента Виктория работи по песента си за Евровизия в Лондон. Това е последният музикален лагер, на който ще присъства младата певица в търсенето на българската песен за конкурса. Още следващия месец пък ще бъде заснет видеоклипът към парчето, което ще бъде представено официално през март. Евровизия 2020 ще се проведе на 12, 14 и 16 май в Ротердам, а шоуто ще бъде излъчвана пряко по БНТ 1 от 22 часа. На 28 януари ще разберем в кой полуфинал ще вземе участие България.", "date": "2020.01.17", "title": "Преди Евровизия: Поли Генова пее с Виктория Георгиева в Мадрид"}
{"url": "https://www.monitor.bg:443/bg/a/view/elektricheski-stylb-kacna-nasred-pytja-v-arbanasi-186052", "text": "Бетонен електрически стълб, собственост на дружеството „Енерго про” се появи насред път в курортното селище Арбанаси. Пътят е новостроящ се и изграждането му се финансира от местни бизнесмени. Той е обходен за Арбанаси и отвежда туристите направо към резиденцията на Тодор Живков. Как се е появил бетонният стълб насред пътя и дали първо е построено пътното съоръжение, а след това е забоден там стълба, или е станало обратното, това не е ясно. Според коментарите на хората обаче, стълбът е много опасен, тъй като се намира веднага след остър завой. „Още тази зима някой джигит ще се натресе в него и ще го премахне”, коментира потребител в социалната мрежа.", "date": "2020.01.17", "title": "Електрически стълб „кацна”  насред пътя в Арбанаси"}
{"url": "https://www.monitor.bg:443/bg/a/view/otkriha-opasni-otpadyci-kraj-lukovit-186053", "text": "Опасни отпадъци във варели и бидони бяха открити край Луковит, съобщи NOVA. От общината в града засекли камион с великотърновска регистрация, който стоварил опасния товар край село Торос. Кметът на селото веднага е подал сигнал. С прокурорско постановление камионът е задържан. Част от отпадъците са били в него. Бидоните са пълни с твърда маса, вероятно някакъв вид токсична епоксидна смола. От съдържанието се носи силна токсична миризма. Върху пластмасовите съдове има надписи, че съдържат виналкид – вид ортофталова ненаситена полиестерна смола, която се употребява при производството на изделия от стъклопласти. Според означенията върху бидоните, тя е опасна при вдишване, може да уреди здравето и е леснозапалима. Кметът на Луковит Иван Грънчаров посочи, че унищожаването на опасните отпадъци ще бъде платено от общината. Той уточни, че сумата ще е около 10 000 лева. Това на практика са парите от данък сгради на едно село, допълни той. Задържаните в камиона лица са твърдели, че имат всички необходими документи. Предполага се, че отпадъците идват от фирма от Ботевград, заяви кметът на Луковит. Камионът е регистриран на фирма от Велико Търново, която се занимава с отпушване на канали и управление на отпадъци. Отпадъците са били складирани в трафопоста на изоставено военно поделение край село Торос.", "date": "2020.01.17", "title": "Откриха опасни отпадъци край Луковит"}
{"url": "https://www.monitor.bg:443/bg/a/view/bezdomno-kuche-nahapa-84-godishna-jena-v-dupnica-186054", "text": "Бездомно куче разкъса крака на 84-годишната дупничанка Стефка Попова, която по чудо оцеля, алармира дъщеря й Стоянка Оракчийска. Инцидентът е станал в четвъртък по обяд, в района на хлебозавода, на улица „Рилски манастир“. По това време възрастната жена се е разхождала заедно с две приятелки, когато е нападната от бездомното четириного. Близките на пострадалата са категорични, че по никакъв начин баба Стефка не е провокирала агресията от страна на кучето. „Отхапано е парче месо от крака на майка ми, което е висяло. Веднага жените са се развивали и кучето е избягало. На място съседите са й оказали първа помощ, а след това в Спешна помощ-Дупница, са се погрижил за нея, за което им изказвам огромна благодарност“, обяви Стоянка Оракчийска. Тя постави и въпрос, свързан с бездомните кучета, питайки управниците и природозащитниците: „Господа управници, зелени еколози. Това ли ви е равновесието в природата? Кучетата са били две, големи, а ако не бяха три жени, а едно дете? Осъзнавате ли, че това е гавра с жителите на този град. За всички, които ги боли за уличните кучета, приберете си ги във вашите домове. Ние си имаме куче и се грижим за него“, заяви дъщерята на пострадалата възрастна жена. Общинската администрация вчера е сигнализирана за проблема и агресивното куче се издирва. „Ловецът към приюта за бездомни кучета все още не е успял да го залови. Днес е установено отново в същия район и след като го хванем ще имаме яснота дали става въпрос за бездомно куче или то си има собственици. Едва тогава ще преценим какви действия да предприемем“, обявиха от общинската администрация в града. Само преди броени месеци глутница кучета нападнаха майка с бебе в района на ж.к. „Бистрица“ в Дупница. По чудо жената се размина само с уплаха, а местните жители настояха да бъдат предприети спешни мерки срещу бездомните кучета. „Тези нападения зачестиха. Страх ни е да вървим по улиците. Те просто се спускат и директно те захапват, не са един или два случаите“, коментираха дупничани. Факт е обаче, че в повечето случаи общинските власти са безсилни, залавят кучетата, обработват ги и след това са задължени отново да върнат бездомните на мястото, на което са заловени.", "date": "2020.01.17", "title": "Бездомно куче нахапа 84-годишна жена в Дупница"}
{"url": "https://www.monitor.bg:443/bg/a/view/specialnite-efekti-zadushiha-doktor-dulityl-185993", "text": "Скован, разговарящ буквално с нищото и очакващ специалните ефекти да подействат на крайната визия като магическа пръчица. Така изглежда Робърт Дауни Джуниър в премиерното си заглавие „Доктор Дулитъл“. Филмът сам по себе си предполага бясно използване на компютърно генерирани изображения при постпродукцията. Това, което никой не предвиждаше в резултат обаче е, че именно тези ефекти ще лишат заглавието от всякаква одухотвореност. Самите животни безспорно са позитив. Те преодоляват страховете си, откриват нови приятели и търпят развитие. Това не може да се каже за Дулитъл, който преживява през последните седем години смъртта на съпругата си. За съжаление, Робърт Дауни Джуниър тръгва по стъпките на колегата си Джони Деп, който след „Карибски пирати“ продължава все още да бъде в сянката на героя си Джак Спароу. По идентичен начин аурата на Железния човек продължава да витае на големия екран и за „Доктор Дулитъл“. А за да разбие тенденцията, на Дауни Джуниър ще се наложи да се разпадне на големия екран. Нещо, на което вече е доказвал, че е способен, дори и по време на аферата си с „Марвел“ в „Съдията“. Филмът ще се хареса на децата, за които всъщност е предназначен. Тъжно обаче е мнението на режисьора Стивън Гейгъл към най-малките зрители, ако съдим по „шегите“, на които ги заставя да се смеят – ударът в слабините на тигър, изпускането на газове и ваденето на гайда от задните части на огнедишащо създание. „Доктор Дулитъл“ обаче носи и известен сантимент за родните киномани. Причината – в средата на декември Дауни Джуниър записа специално видеообръщение към българите. „Знам, че сте фенове на лъва. Аз също, какво да не му харесва човек. (...) Та това е националният ви символ!“, намигна актьорът в 35-секундния клип. В списъка с плюсове можем да добавим още и магнетичното участие на Антонио Бандерас и Майкъл Шийн.", "date": "2020.01.17", "title": "Специалните ефекти задушиха „Доктор Дулитъл“"}
{"url": "https://www.monitor.bg:443/bg/a/view/biha-kmeta-na-selo-stojer-186055", "text": "Районната прокуратура в Добрич ръководи досъдебно производство за нанесена телесна повреда на кмета на село Стожер, съобщиха от пресцентъра на Апелативната прокуратура. Пострадалият е кметът на село Стожер Илко Митков. Досъдебното производство е за нанесена лека телесна повреда на длъжностно лице по повод изпълнение на службата.  Вчера, 16 януари, в 9 часа пред сградата на кметството в село Стожер земеделски производител ударил по лицето кмета и го обидил на етническа основа. Двамата мъже се познавали, имали отношения помежду си, но до момента между тях не е имало конфликти. 47-годишният кмет е освидетелстван. Той е с контузия на едното око. ", "date": "2020.01.17", "title": "Биха кмета на село Стожер"}
{"url": "https://www.monitor.bg:443/bg/a/view/uil-smit-zakova-trojno-po-goljam-honorar-ot-kolegata-si-v-loshi-momcheta-3-185994", "text": "Близо три пъти по-голям хонорар си спечели холивудският ас Уил Смит за дългоочакваната трета част от поредицата „Лоши момчета“ в сравнение със своя брат по оръжие и остроумие Мартин Лорънс. Според данни на изданието Cheat Sheet екранният Майк Лаури се е разписал срещу чек от 17 милиона долара. Неговият партньор пък е получил едва $6 млн. Голямата разлика във възнагражденията им се дължи не само на статута им пред киноманите, но и на факта, че освен с участие пред камерата, Смит се подвизава във финалните надписи и като продуцент на „Лоши момчета завинаги“. Въпреки че на екрана актьорът не изглежда и с ден по-възрастен от когато последно го видяхме в ролята през 2003 г., звездата от „Аладин“ признава, че сам е усетил на снимачната площадка. „Възнамерявах да подходя като Том Круз по отношение на каскадите. Казах си: Пич, ти си по-добър от Том Круз. И направих точно две каскади, преди да установя, че далеч не съм по-добър от него“, намигна Смит пред Джими Фалън, докато промотираше новото си заглавие. Някои от най-впечатляващите високоадреналинни кадри с негово участие пък са още в първата му сцена в „Лоши момчета завинаги“. В нея той и Маркъс (Мартин Лорънс) бързат към болницата, където се ражда внучето на изтърсака в дуото. Така със Смит зад волана двамата шофират бясно из улиците на Маями и дори на плажа, настанени удобно в един от най-новите модели на „Порше“, оценен на над 120 хиляди долара. Именно добрият екшън и традиционният за франчайза хумор (на моменти свеж, на моменти дебелашки) са причините „Лоши момчета 3“ да ударят хеттрик сред феновете. Киноразказът повдига въпроса когато двама души поемат в различни посоки. А точно когато зрителят е готов да изпита някаква емоция редом с героите на екрана, режисьорите Адил Ел Арби и Билал Фала го контрират с реплики като „Как може да правиш секс с вещица и да не сложиш презерватив“. Сюжетът на заглавието пък гравитира около опита за убийство на Майк (Смит) и неговите грешки от миналото. И въпреки че ченгетата отново ни забавляват, докато разплитат поредната мистерия, филмът оставя и много неизвестни. Толкова, че дори и Смит и Лорънс да вървят към пенсия на своите персонажи, очакваме продължение на поредицата да представи бодрата смяна лоши момчета.", "date": "2020.01.17", "title": "Уил Смит закова тройно по-голям хонорар от колегата си в „Лоши момчета 3“"}
{"url": "https://www.monitor.bg:443/bg/a/view/prof-hristo-pimpirev-na-tvyrda-skala-postavihme-osnovite-na-nauchnata-laboratorija-186017", "text": "Теодосий Спасов ще пресъздаде уникалната природа на Антарктида в музика, коментира в интервю пред \"Монитор\" директорът на Националния център за полярни изследвания - От 30 години на българската полярна база на о-в Ливингстън работят наши и чужди учени. Има представители от цял свят - над 30 държави. Смело мога да заявя, че на Антарктида се правят едни от най-големите научни открития, касаещи цялото човечество, включително и нас, българите. Преди всичко са свързани с климатичните промени. Много е важно резултатите от тези изследвания на терен да се обработят на място. Ако се изчакат месеци до населени континенти, където има съвременни лаборатории, ще бъдат похабени. Затова беше наложително на българската база да има научна лаборатория. Важното е, че тя е включена в пътната карта за научна инфраструктура в България. Тя пък е част от европейската. Така че ние имаме задача от правителството да изградим такава научна лаборатория. По този начин ще развиваме нашата полярна програма. Тези изследвания са един от приоритетите на Европейския съюз и на Стратегията 2030. Така че ние трябва да развиваме нашата база, тъй като там работят учени от цял свят. Колегите ни от Испания, които са в съседство, имат изключително модерна лаборатория, така че ние работим в една конкурентна среда. Миналата година откриха новите постройки на полярната си база Хуан Карлос I, чийто строеж струваше 20 млн. евро. В момента тече първата година от проекта, по който изграждаме новата лаборатория. Имахме пет предложени проекта, включително и от чужбина, като спечели екипът на арх. Пенка Станчева. На базата на този проект пък бе направен и технически, като в момента, по време на 28-ата антарктическа експедиция, се поставят основите на самата сграда. Бе избрано и мястото. - Тя ще е на твърда скала, на около 150 метра от основната сграда, която в момента се използва. Ще има независим енергоизточник и водоизточник. Така че по същество българските учени със своите чуждестранни колеги след 3-4 години ще имат добри условия за получаване на резултати от изследванията си. - Точно така, проектът бе завършен и вече са поставени основите. Ще бъде на пилони, защото е много ветровито там. Затова лабораторията трябва да е издигната малко над земята. Така ще продуха снега, който се навява. Иначе, ако е директно на земята, ще бъде веднага затрупана. - Температурите са отрицателни, но са малко под нулата. Така че тамошното лято не се различава много от зимата в България. Но както споменах, там духат силни ветрове, климатът е много непостоянен. Инфраструктурата на нашата база много се подобрява. От тази година има интернет връзка от спътник на мобилен оператор, така че непрекъснато си комуникираме с полярниците ни. - В тази група са основно геолози, които ще разработват проекти в прилежащата акватория на океана. С нашите лодки „Зодиак“ ще се изследва флората и фауната на Антарктида. Очакваме да бъдат открити много нови видове за науката. - С последната група на 20 януари. Бих казал, че с мен ще пътуват много артличности. Все пак Антарктида е континент на всички, не само за учени. Уникалната природа там трябва да бъде пресъздадена и от хората на изкуството, от тяхното светоусещане. И то от такива виртуозни музиканти като Теодосий Спасов. Пътуването му ще даде възможност да бъдат композирани произведения. Такова нещо се прави за първи  - Да, тъй като единствено музиканти не са пътували до Антарктида. В експедициите взеха участие писатели като Людмила Филипова, проф. Боян Биолчев, оператори, режисьори, художници. Там са направени и чудесни икони на православния ни параклис, имало е иконописци. Така че затваряме кръга на хората на изкуството с Теодосий Спасов. - Разбира се. Винаги искаме да има нещо ново в експедициите. В последната група ще вземе участие и геоложката Ралица Събева. На място има още един геолог. Те ще изследват минерализациите в района на българската база, тъй като Антарктида е богата на полезни изкопаеми. Те ще са нужни за прогреса на човечеството. Проф. Христо Пимпирев е български учен геолог и антарктически изследовател, пръв забил българския флаг на Южния полюс на 8 януари 2013 г. Професор по геология в Софийския университет „Св. Климент Охридски“ Получава магистърска степен по геология през 1978 г. Директор на Националния център за полярни изследвания от 2007 г. Автор e на 5 книги, 6 документални филма и над 150 публикации в реномирани български и чужди списания Изнасял е лекции в САЩ, Португалия, Уругвай, Чили, Колумбия, Германия, Испания, Аржентина, Канада, Южна Корея и др.", "date": "2020.01.17", "title": "Проф. Христо Пимпирев: На твърда скала поставихме основите на научната лаборатория"}
{"url": "https://www.monitor.bg:443/bg/a/view/ivelina-vasileva-kameri-i-dylbok-ovos-za-tecovete-186056", "text": "Видеонаблюдение и така нареченият дълбок ОВОС за всички тецов Това предлага председателят на парламентарната екокомисия Ивелина Василева пред БНТ. По думите й, така контролът ще е сигурен и няма да се допуска горене на нерегламентиран отпадък в топлоцентралите. Като мярка за ограничаване на горенето на отпадъци Василева предложи налагане временна забрана по вноса на смет от чужбина. „Ние сме част от европейския пазар, имаме строг регламент. България е част от т.нар. Базелска конвенция за трансграничния превоз на отпадъци. Въпросът е дали се спазва законодателството, дали прилагането му е факт, дали има допуснати незаконни действия и ако има такива - да бъде наказано с цялата строгост на закона“, каза Василева, която е бивш екоминистър. Относно кризата с водата в Перник и идеята за мегахолдинг, който да обедини всички водопроводни дружества, Василева обясни, че с това обединение държавата Според Василева, новият екоминистър - Емил Димитров-Ревизоро, който се е доказал със своята енергичност, ще предприеме бързи мерки заедно с колегите си от другите ресори и администрацията.", "date": "2020.01.17", "title": "Ивелина Василева: Камери и дълбок ОВОС за тецовете"}
{"url": "https://www.monitor.bg:443/bg/a/view/simeonov-predlaga-zabrana-chastnici-da-organzirat-lotarijni-igri-186057", "text": "За забрана за организирането на лотарийни игри от частни фирми,  настоява лидерът на НФСБ и депутат от „Обединени патриоти“ Валери Симеонов в свое предложение за промени в Закона за хазарта. Законопроектът вече е внесен в парламента, а за него Симеонов е получил подкрепата от министрите на спорта и финансите – Красен Кралев и Владислав Горанов, както и от премиера Бойко Борисов. По думите му, в  законопроекта са заложени няколко основни идеи и той е продължение на този, който внесъл през месец юни 2018 г., и който бил \"талантливо замотан\" в кулоарите на НС. \"За това предложих един още по-съвършен вариант“, заяви Симеонов. Според него, е редно този лотарията трябва да бъде държавен монопол, тъй като това гарантирало, че част от печалбите щели да отиват в спортния тотализатор и за спортни цели. Той изтъкна, че прехвърлянето към тотализатора щяло да даде тласък на спорта в България.  Втората идея, заложена в законопроекта, е да са ограничи продажбата на лотарийни билети само до лицензирани обекти. Желанието е да се ограничи масовата продажба на талони от бензиностанции, до квартални супермаркети.  С третата поправка се ограничава продажбата на лотарийни билети, талони и други подобни в радиус по-малък от 300 метра от училища, детски градини и университети.  Останала част от закона регламентира етапите през, които трябва да се прекратяват лицензите на фирмите и гарантира изплащане на печалбите. По думите му, това е деликатен момент, особено при  частниците, защото те използвали некоректни средства за да не изплащат средствата.  Лидерът на НФСБ коментира още, че ОП не присъстват на срещата при президента Румен Радев за промени в Избирателния кодекс, защото това е медийна реклама. \"Видяхте, че от КСНС нищо не излезе. Напънала се планината и родила мишка- това излезе\", каза Симеонов. ", "date": "2020.01.17", "title": "Симеонов предлага забрана частници да организират лотарийни игри"}
{"url": "https://www.monitor.bg:443/bg/a/view/kmetyt-na-sokolare-podade-ostavka-186051", "text": "Кметът на белослатинското село Соколаре Николай Нинов подаде оставка, след като полицията откри в дома му цял арсенал от 400 патрона и цигари без бандерол. Припомняме, че полицията влезе в дома на Григорий Груев по сигнал за незаконно съхранявани в имота боеприпаси. Малко след това е обискиран и домът на кмета Николай Нинов. Там бяха открити над 400 патрона, самоделен пистолет и фабрично изработена пушка неустановен модел, а също така и почти хиляда къса незаконни цигари от различни марки. От общинския щаб на ГЕРБ съобщиха, че са поискали Нинов, който е от ГЕРБ, да сдаде поста и той подал оставка.", "date": "2020.01.17", "title": "Кметът на Соколаре подаде оставка"}
{"url": "https://www.monitor.bg:443/bg/a/view/jestoka-smyrt-na-bylgarin-v-london-186044", "text": "Българин е открит мъртъв в дома си в Лондон, образувано е разследване за убийство,  Полицията е била извикана на мястото на престъплението в Кройдън от „Бърза помощ“ в понеделник сутринта, след съобщения, че мъж е бил открит мъртъв в дома си. Убитият е на около 60 години и се смята, че е Красимир Къртиков. Съдебно-медицинската експертиза е установила, че българинът е починал от множество наранявания в къща на Уайтхорс Роуд. Близките му са уведомени за смъртта му. Мъж е бил арестуван по подозрения за убийството на 60-годишния българин, съобщи EveningStandart. Задържан е 44-годишен мъж, потвърдиха разследващите. Български гражданин е заподозрян за убийството на нашия сънародник в Лондон, съобщава МВР. При аутопсията на тялото на българина е установена като причина за смъртта \"множество наранявания\". Главен инспектор детектив Хелън Ранс, която ръководи разследването по случая, заяви, че семейството на жертвата \"очаквано е покрусено от новината\". \"Разследването се движи бързо, но бихме искали да разговаряме с всеки, който е виждал Красимир след 16 часа в събота (11 януари)\", казва още тя. \"Също така бихме искали да призовем всеки, който е бил в района на улицата, да се замисли дали е чул или забелязал нещо необичайно събота вечерта или през нощта в неделя\", коментира още детектив Ранс. \"Близките на Красимир са съкрушени, но ние имаме задачата да разберем какво точно се е случило през онази нощ и да приведем виновниците под съдебна отговорност\", допълни още тя.", "date": "2020.01.17", "title": "Жестока смърт на българин в Лондон "}
{"url": "https://www.monitor.bg:443/bg/a/view/pochitame-sveti-antonij-veliki-186047", "text": "Днес църквата чества Свети Антоний Велики. Той е роден в Египет, той останал сирак на 20 години и наследил огромно богатство. Но вместо да се изкуши от материалното, решил да раздаде всичките си пари на бедните. След това се оттеглил в пустинята и прекарал 20 години в пълно усамотение. Постепенно при него започнали да идват страдащи, с които светията беседвал с часове. Антоний доживял до 105-годишна възраст, след което бил погребан на тайно място. По-късно мощите му били открити и тържествено пренесени във Виена. В народния календар този ден се отбелязва с различни ритуали за предпазване от болести. На Антоновден жените не предат, не плетат, не варят боб и леща, за да не разсърдят чумата, шарката и \"синята пъпка\". Специално омесени за празника содени питки, намазани с петмез, се раздават на близки и съседи за здраве, а една се оставя на тавана \"за белята, за лелята\", както е била наричана чумата. Според легендата, имало двама братя близнаци Антон и Атанас, които изобретили ковашките клещи. Затова именните им дни се честват един след друг и празнуват всички ковачи, железари и ножари. Имен ден днес празнуват: Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка.", "date": "2020.01.17", "title": "Почитаме Свети Антоний Велики"}
{"url": "https://www.monitor.bg:443/bg/a/view/myglite-prodyljavat-sledobed-se-projasnjava-186043", "text": "През следващото денонощие в равнинната част от страната, по поречията и в котловините ще се задържи с мъгла или ниска облачност, съобщиха от НИМХ за „Фокус“. След обяд ще има временни подобрения на видимостта. Над планините и планинските райони през деня ще преобладава слънчево време, с повече облаци на изток. Ще духа слаб, в източните райони до умерен север-североизточен вятър. Минималните температури ще са предимно между минус 4° и 1°, по-високи по морския бряг. Максималните ще са между 0° и 5°, на места в планинските райони на Западна България до 9-10°. Над Черноморието ще е облачно и на места ще има ръмежи. Ще духа до умерен север-североизточен вятър. Максимални температури предимно между 5° и 8°. Температурата на морската вода е 7-8°. Вълнението на морето ще бъде 3 бала, на север от н. Калиакра и на юг от Бургас до 4 бала. Над планините ще преобладава слънчево време. Над масивите от Източна България облачността ще се увеличи и на отделни места там ще прехвърчи сняг. Ще духа до умерен изток-североизточен вятър и с него ще прониква по-студен въздух. Максималната температура на 1200 метра ще е около 7°, на 2000 метра – около 2°.", "date": "2020.01.17", "title": "Мъглите продължават, следобед се прояснява"}
{"url": "https://www.monitor.bg:443/bg/a/view/toploto-vreme-sybudi-mechkite-v-rusija-186050", "text": "На невиждано топло време се радват руснаците този сезон. Жителите на централните и северозападните райони на традиционно студената страна буквално забравиха какво е зима. На някои места температурата на въздуха достига 10 градуса по Целзий, като тази отметка е характерна за април, а не за края на януари. Аномално топлото време провокира и чисто пролетни явления, като появата на първите кокичета и събуждането на мечки от зимен сън. Синоптиците са категорични, че тази тенденция ще се съхрани и през февруари. В Москва, например, от началото на студения сезон живакът в термометрите се движи между 1 и 6 градуса със знак плюс, а сняг валя само няколко дни. В Санкт Петербург споменатият показател в сряда достигна 7,6 градуса. Експерти алармират, че нетипичният за тези географски ширини климат влияе негативно върху флората в региона. В планините липсва снежна покривка, тревата е зелена, дърветата вече са напъпили. За объркалите зимата с пролет растения обаче това явление е опасно, тъй като през пролетта може да не разцъфнат напълно. А в Центъра за помощ на дивите животни „Велес“ в северната руска столица се събуди мечок, който излезе от бърлогата си, мислейки, че вече е време да прекрати зимния си сън. Ветеринари предупреждават, че в дивата природа събудилите се по-рано мечки могат да са опасни за хората, тъй като в момента в горите има малко храна.  ", "date": "2020.01.17", "title": "Топлото време събуди мечките в Русия "}
{"url": "https://www.monitor.bg:443/bg/a/view/es-moje-da-prati-vojski-v-libija-186048", "text": "Италианският премиер заяви, че не изключва възможността войски на ЕС да бъдат изпратени в Либия за поддържане на мира в тази африканска страна след прекратяване на военните действия между страните в конфликта. Конте посети Алжир в четвъртък, където се срещна с президента на републиката Тебун. “Това е една от възможностите, които ще разгледаме. Но трябва да сравним нашите позиции и да се опитаме да насочим ситуацията към мирно решение”, каза премиерът пред италианските репортери, говорейки за дневния ред на предстоящата конференция за уреждане на конфликта в Либия, която ще се проведе в Берлин на 19 януари. Конте отбеляза, че след прекратяването на военните действия между враждуващите страни може да се говори за изпращане на войски на ЕС в Либия. “Когато военният вариант бъде отложен, работата по изпращането на контингент за посредничество и мир в Либия ще бъде възможен вариант. И вече можем да кажем, че сме отворени за това”, заяви Конте. Конте също нарече “отличен сигнал” информация за готовността на командира на Либийската национална армия (LNA) Халифа Хафтар да участва в Берлинската конференция. В тази връзка той подчерта, че е необходимо да се обсъди бъдещето на Либия с участието на представители на тази страна. Германия във вторник официално обяви провеждането на конференция за Либия на 19 януари в Берлин, на нея са поканени представители на Русия, САЩ, Турция, Египет, ЕС, ООН и други страни. Премиерът на правителството на Националното споразумение (PNS) Файез Сарадж и ръководителят на LNA, маршал Хафтар, обявиха, че ще присъстват на конференцията.", "date": "2020.01.17", "title": "ЕС може да прати войски в Либия"}
{"url": "https://www.monitor.bg:443/bg/a/view/maskirani-otkradnaha-mashina-za-vinetki-ot-benzinostancija-v-sofija-186058", "text": "Трима маскирани мъже са ограбили бензиностанция в района на Долни Богоров около 2:40 тази нощ, съобщи БНТ по информация от МВР. Нападателите влезли в помещението и заплашили персонала, без да използват оръжие. След това са откраднали парична сума и автомат за винетки. Няма пострадали при инцидента. Полицията издирва извършителите. В терминалите за самотаксуване няма пари в брой, тъй като плащанията през всички терминали за самотаксуване се извършват с дебитна или кредитна карта, съобщи пътната агенция по повод грабежа. Непосредствено след получаване на сигнала за кражбата на терминал за самотаксуване в Националното тол управление връзката на машината с Електронната система за събиране на пътни такси е блокирана. Терминалът е деактивиран и всякакви опити за злоупотреби с Електронната система за събиране на пътни такси са елиминирани. В информационната система на терминала не се съхраняват данни на дебитните или кредитните карти, с които са извършени плащания. Системата за купуване на електронни винетки не изисква въвеждането на лични данни, затова и ползвателите на конкретния терминал нямат причина за притеснение, допълват от Агенция \"Пътна инфраструктура\".", "date": "2020.01.17", "title": "Маскирани откраднаха машина за винетки от бензиностанция в София (ОБНОВЕНА)"}
{"url": "https://www.monitor.bg:443/bg/a/view/nikolaos-citiridis-shte-vodi-novoto-vecherno-shou-na-b-tv-185990", "text": "Чисто ново лице ще забавлява зрителите на bTV всяка вечер. Това е 25-годишният грък Николаос Цитиридис. Въпреки че до сега не е присъствал особено в телевизионния ефир, той е добре познат на любителите на стендъп комедията, като един от основателите на „Стендъп Комеди София“. Все още няма официално потвърждение от страна на медията за новият водещ, но информацията беше потвърдена пред „Монитор“ от близки до продукцията. За разлика от „Шоуто на Слави“, което беше на външна продуцентска фирма, новото вечерно предаване ще е дело само на bTV. То ще се излъчва в същия часови пояс – 22:30 часа. Николаос е роден през 1994 г. в Атина, но едва на 5-годишна възраст се мести в България със семейството си. Че bTV са взели решение именно той да застане в стола на водещия беше доста ясно намекнато още с пускането на рекламния клип за предаването, в който еднозначно дегизиран като водолаз бъдещият титуляр показва буквата „Н“, с което подсказва името си.", "date": "2020.01.17", "title": "Николаос Цитиридис ще води новото вечерно шоу на bTV"}
{"url": "https://www.monitor.bg:443/bg/a/view/strelba-v-chikago-s-njakolko-raneni-186046", "text": "Петима души, в това число три деца, бяха ранени след като неизвестни лица откриха стрелба във фризьорски салон в Чикаго.  Според полицията късно снощи двама нападатели са влезли в салона собственост на Готча Фадад и са открили огън през вратата на залата. След това стрелците са избягали с кола. Сред ранените по време на стрелбата са деца на възраст 11, 12 и 16 години. Мотивите на стрелците са неизвестни. Съдейки по профила на фризьора във Фейсбук, салонът му е един от най-популярните сред афро-американското население на Чикаго.  ", "date": "2020.01.17", "title": "Стрелба в Чикаго с няколко ранени"}
{"url": "https://www.monitor.bg:443/bg/a/view/doklad-na-uefa-za-2018-g-bylgarskite-klubove-s-prihodi-ot-84-mln-lv-186105", "text": "Българските клубове заемат 30-о място по приходи в Европа, възлизащи на 42 млн. евро (малко под 84 млн. лева). Това става ясно от обширен доклад на УЕФА за доходите на европейските клубове през 2018 година. Най-големите приходи на родните тимове идват от спонсорски договори (37%). След това се нареждат парите от УЕФА (28%). Тези от телевизионни права са в размер на 7%, което е с два процента повече от приходите от продажба на билети и абонаментни карти. От доклада става ясно, че българските клубове взимат повече пари от ТВ права от държави като Хърватия и Сърбия, които са преди нас по общи приходи, а дори се доближаваме и до страна като Украйна, която е с много по-голямо население от нашето. Останалите 23% от приходите попадат в графата “други”. Очаквано с най-големи приходи за 2018 г. са английските клубове - 5,439 милиарда евро. На второ място е Германия - 3,156 милиарда евро. Петицата допълват Испания (3,145 милиарда), Италия (2,307 милиарда) и Франция (1,694 милиарда). Междувременно българските клубове са обявили, че са платили 36 млн. евро (малко под 72 млн. лв.) за заплати през 2018 година, което ни отрежда 28-мо място в Европа. Увеличението спрямо предишната година е с 13%. Въпреки че сумата е сериозна, като цяло родните отбори изостават драстично спрямо разходите за заплати в държави, с които искаме да се борим на футболния терен. Страни като Австрия, Шотландия, Казахстан, Гърция, Израел, Швеция, Полша, Унгария, Норвегия, Хърватия, Чехия, Румъния, Сърбия и Кипър са значително преди нас по този показател, който е един от водещите в съвременния футбол. Най-много пари за заплати се дават в Англия. Общата сума е 3,235 милиарда евро. На второ място е Испания с 2,020 милиарда. След тях се нареждат Германия (1,664 милиарда), Италия (1,495 миларда) и Франция (1,281 милиарда).", "date": "2020.01.17", "title": "Доклад на УЕФА за 2018 г.: Българските клубове с приходи от 84 млн. лв."}
