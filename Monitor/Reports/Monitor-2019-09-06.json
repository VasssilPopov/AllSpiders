{"url": "https://www.monitor.bg/bg/a/view/vlakyt-sofija-plovdiv-byrz-kato-avtobus-174782", "text": "Железниците пускат директен влак от столицата до Пловдив през септември. Новият трен на БДЖ ще взима разстоянието за два часа и ще спира само на гара Пазарджик. Така пътуването ще се намали с 20 минути до 2 часа и ще бъде по-конкурентно на автобусните превозвачи и шофирането по магистралата. Проектът на държавните железници е част от политиката, насочена към удовлетворяване на нуждите на пътниците, което неминуемо минава през Планирано е да се закупят 10 нови локомотива за скорост от 160 км/ч, с които да бъдат обслужвани около 30 влака на ден по дългите дестинации. Очаква се доставката да бъде извършена до края на 2020 г. на стойност за около 25 млн. евро. В момента се извършва техническо изследване на параметрите за закупуване на шинобуси. Идеята е с 10 нови шинобуса, които са около 60-90 местни за скорост от 120 км/ч, да се обслужват около 40 влака дневно, основно в регион Пловдив на разстояние до 50 км. Стойността им е за около 15 млн. евро. Такива произвеждат полската PESA и чешката Skoda. Планирана е поръчка за закупуване и на 10-12 нови мотриси, най-вероятно 4 секционни с около 250 места за скорост от 160 км/ч. С тях ще се обслужват около 40 влака дневно на средни разстояния между големите градове. Поръчката е планирана до края на 2019 г. за около 75 млн. евро, като доставката се очаквана през 2022/23 г. Общата сума за В сумата е включено и закупуването на 40 вагона, които следва да се осигурят до 2023 г. За 2020 г. има осигурени 50 милиона евро за нов подвижен състав, останалите 115 милиона евро ще бъдат включени в заявките за капиталов трансфер за 2021, 2022 и 2023 г. Най-малко железниците планират търгове за 5 или 6 локомотива, както и за между 30 и 50 вагона втора употреба, какъвто е и дневният недостиг в железницата сега. Стандартната цена на един чисто нов локомотив Siemens е 2.5 млн. евро, а за един нов вагон – около 1 млн. евро. Обмисля се и вариант за закупуване на китайски локомотиви, които обаче ще трябва първо да бъдат сертифицирани. за който от дружеството споделиха преди месец, все още е актуален. Един такъв употребяван вагон, 2-ра класа, без климатик от Deutsche Bahn струва 30 хил. евро. Ако се купят употребявани вагони с първа и втора класа от германския оператор, те ще струват 35 хил. евро. Ако пък българските железници искат в тях да има и климатик, тогава цената скача до 55 хил. евро. Немските вагони са близо 30-годишни, но през 2005 г. им е направен капитален ремонт и са далеч по-добри от тези, с които нашата железница разполага сега. Това няма да е първата сделка между БДЖ и немските железници, В момента се пише проект за кандидатстване по ОП „Околна среда“ 2013-2020 г. за неусвоени все още европейски средства в размер на 80 млн. лв., което ще се използва изцяло за подновяване на подвижния състав. Срокът за кандидатстване на евросредствата е 5 септември. Амбицията на дружеството е до 1 година, т.е. при най-оптимистичен сценарий през 2021 г. да има нови влакове. Това обаче е свързано и с много срокове и възможни обжалвания на обществените поръчки.", "date": "2019.09.06", "title": "Влакът София-Пловдив бърз като автобус"}
{"url": "https://www.monitor.bg/bg/a/view/rosen-barchovski-imame-trudna-no-izpylnima-zadacha-174751", "text": "Националният селекционер по баскетбол Росен Барчовски разкри, че обмисля включването на нов натурализиран чужденец в мъжкия ни състав за предстоящите европейски квалификации. Барчовски сподели, че наблюдава няколко състезатели, включително и такива, които са играли в българското първенство. Става въпрос за баскетболист, който да бъде използван на позиции 4 и 5. \"Доволен съм разбира се, не мога да го скрия. Има разлика от предишните години. Не съм чак под такава емоция, сега съм по-спокоен и гледам малко по-трезво на нещата\", коментира пред \"Монитор\" Росен Барчовски след назначението си. Треньорът заяви още, че вече има готовност да разговаря с хората, които смята да включи в бъдещия си екип. \"Започвам предварителни срещи, докато уточня всички детайли\", добави Барчовски. На въпрос за създалата се ситуация около държавния ни тим това лято и факта, че Любомир Минчев се отказа от селекционерския пост, Росен Барчовски коментира: \"В общи линии националният отбор функционираше добре с Любо Минчев. Мисля, че работеха добре и с федерацията. Не съм чул или видял да има разминаване. Някакви дребни неща може, но нещо генерално обаче просто не съм информиран. Изненада беше неговият отказ да подпише нов договор. Така и не разбрах точно какъв беше мотивът.\" Опитният специалист заяви, че след известно време е обмислил кандидатурата си. \"Прецених, че мога да помогна. Смятам, че имам качества и самочувствието да го направя\", добави Росен Барчовски, а целта - класиране на мъжкия ни представителен тим на следващото европейско през 2021 г. описа като тежка, но изпълнима задача. \"Така го чувствам. Вкарвам оптимизъм и вяра, но така трябва да бъде. Има и обективни неща според системата за класиране. Гърция са супер сила, но да кажем донякъде Латвия и Босна смятам са преодолими. Не мисля, че сме обречени\", каза още Барчовски. Той ще опита един или два пъти да събере поне частично националния тим за мини лагери през есента и зимата, с няколко тренировки и една контрола, но осъществяването на тази идея е затруднено от сгъстения цикъл. Тепърва ще се обсъди и въпросът с домакинството на отбора, но задължително условие е да не е далеч от София, като вариантите остават познати - Ботевград, който в последно време приемаше мачовете, столицата и Самоков.", "date": "2019.09.06", "title": "Росен Барчовски: Имаме трудна, но изпълнима задача"}
{"url": "https://www.monitor.bg/bg/a/view/kogato-se-rajda-blagorodnata-ideja-174784", "text": "Глобализацията няма да ни претопи. В това са категорични езиковеди. И няма как да се случи това, като според техни прогнози по света живеят 15 милиона българоезични. В щата Илинойс пък езикът ни стана официален. В същото време зад граница има една малка България. Всъщност данните тук варират, като различните статистики сочат между 2-8 милиона. Данните дори са фрапиращи и често пораждат дискусия. Самият избор да заминеш и да се установиш извън пределите на родината също поражда дебати в обществото. Тогава си задаваме въпроса кое е по-трудното решение - да останеш у нас и да се бориш, или е по-храбро да започнеш някъде от начало на място, където си чужд, немил и недраг. Може би всеки има отговор сам за себе си. Като че ли обаче се сещаме за онази малка България предимно по празници. На онези дати, когато чуваме захаросани патриотични фрази, гръмки послания и изпразнени от съдържание фрази. Защото Съединението не просто прави силата. Както казва един именит наш историк, няма нужда да се разбира буквално. Защото не е необходимо всички да мислят еднакво. Напротив, в различното се ражда благородната идея. Трудно е да преценим кой милее повече за страната ни - този, който живее в нея, или онзи, който е далече, но страда от носталгия. Нека обаче се замислим, че има едни хора, които въпреки че не могат да се завърнат в бащиния си дом с години, настръхват при звука на родопската гайда или не могат да се сдържат, без да танцуват, когато чуят ръченици. Но българският дух се пази навън. Пазят го и училищата ни зад граница, и ансамблите ни, които въпреки ниското финансиране, успяват да съхранят истинския патриотизъм. Не онзи сладникавият, с който парадираш, а този, който просто показва топлата връзка, която искаш да запазиш с родината си. Той е сълзите в очите на 24 май и на 3 март, или пък когато чуеш „Отечество любезно, как хубаво си ти “. Онова чувство, което изпитваш, щом прозвучи химнът. Всичко това е истинската история, писана на бабино коляно, както казват дедите ни. И точно тя ще просъществува. Тя ще запази езика ни жив дори зад граница. А сънародниците ни ще го предават на децата си. Защото какво по-мило от това да чуеш родна реч от човек, който не се е завръщал у нас с години, който пази завета на Ботев и Вазов и разпъва трибагреника над дома си на 3 март. Българщината ще се възражда и навън. Ще продължаваме да чуваме българска музика, съставите ни ще продължават да популяризират танците и музиката ни. Затова глобализацията няма да ни претопи. Напротив. И някои ще продължават да милеят за страната ни, въпреки че са далече.", "date": "2019.09.06", "title": "Когато се ражда благородната идея"}
{"url": "https://www.monitor.bg/bg/a/view/bitka-za-hrana-beljaza-starta-na-fermata-174788", "text": "Изпитание за храна беляза старта на новия сезон на предаването „Фермата“. Отборите на чорбаджиите и сиромасите се хвърлиха в ледени води, за да се борят за кошници с продукти. В щафетното плуване честта на богатите защитаваха Сами Хосни, контузената в коляното Кристияна Брънзалова, английската възпитаничка Елизабет Илчева и собственикът на агенция за недвижими имоти Митко Калайджиев. За насъщния на бедните във водата се хвърлиха маинкюристката Силвия, младата фотографка Велислава, военният Станислав и автомонтьорът Краси. Състезанието стартира със завидна предина за сиромасите, но в последния момент бившият национал по плуване Сами Хосни обърна играта и задмина Станислав като торпедо. Така чорбаджиите се запътиха към първата си седмица във „Фермата“ с шест кошници със скъпи продукти, сред които алкохол, шоколад, ядки и сьомга. Съседите им от своя страна започват пети сезон с боб, ориз и леща. „Фермата: Нов свят“ стартира с 21 участници, разделени в два отбора и две напълно автономни стопанства, между които има триметрова стена, символи на разединението. Преди да се наложи да плуват за правото да се нахранят прилично през първата седмица от престоя си в шоуто, сиромаси и чорбаджии бяха сюрпризирани и от новината за първи дуел. За място във „Фермата“ ще се борят лошото момче и хомофоб Иван Милин и балканският шампион по културизъм и открит гей Тихомир Рангелов.", "date": "2019.09.06", "title": "Битка за храна беляза старта на \"Фермата\""}
{"url": "https://www.monitor.bg/bg/a/view/sedmichen-horoskop-za-7-13-septemvri-174748", "text": "Какво ви очаква през седмицата... Планирайте за събота помирителни разговори и посещения на добра воля. Най-трудният ви и рисков ден за периода е 8-и. Може да получите неприятни вести, които тотално ще променят програмата ви. Контролирайте емоциите. Необходима е активна самозащита от чернотата наоколо. В следващите дни ще постигнете максималното, ще се радвате на успехи в работата, бизнеса и личния живот. В първите три дни на периода ще имате предимства в момент, когато другите се лутат, подлагат си крак и си вредят. Препоръчват се самостоятелни действия, без много шум и обяснения какво ще правите и към кого ще се обърнете за съдействие. На 8-9-и ще направите изгодни и за друг личните си стремежи. Ще има кой да свърши тежката и неприятна работа, а вие ще вземете наградата. Този уикенд ще ви раздели с хора и обстоятелства, които са ви причинили доста безпокойства, но по някакъв начин са ви помогнали да пораснете и израснете физически и духовно. Настава време за лична и професионална инвентаризация. В понеделник стъпвате на нова база и в следващите дни мислите и действате по нов начин. Някой ще ви разбере, а друг ще наврежда в опит да ви откаже. В първите три дни на периода ще имате тежка и напрегната програма, ще влизате в разправии, трудно ще прокарвате планове и намерения. Очертават се проблеми с родители и деца. И отношенията на работното място навлизат в критична фаза.10-и ще ви даде нова отправна точка, а на 11-и чакайте нужната подкрепа и кредитиране. Силните ви дни са 12-13-и. До обед на 7-и късметът ви следва, но след това до неделя вечерта бъдете внимателни. 9-и ще бъде един от най-силните ви дни за периода. За вторник насрочете по маловажните срещи. Навлизате в период на засилена конкуренция. На 10-и върви неприятна елиминация, а на 11-и без да дадете нещо от себе си не очаквайте съдействие и подкрепа. На 12-13-и вие командвате парада. Навлизате в един от най-силните си периоди за месеца. В събота пътувайте, посетете спонсорите си и хората, на които вярвате. Тази вечер си спете в леглото и по възможност сами. До неделя на обед тече обсебваща програма. Тъмни сили се опитват да завладеят ума, чувствата и личното ни пространство. Неделната вечер ще донесе късмет и предложения, а на 9-и всичко предприето ще носи печалби. На 10-и чакайте признание за труда си. В първите три дни на периода ще пиете повече от горчивата чаша на разочарованията и проблемите, но още вечерта на 9-и ще се случат събития, които ще ви помогнат да излезете на светло и в следващите дни да постигнете максималното в работата, в дейноста и в личните си връзки. 10-и ще бъде денят на големите ви постижения. На 11-и чакайте заслужени награди, подаръци и жестове. Настоящия период ще активизира силите и възможностите ви в посока на преразпределяне на наличности, позиции и привилегии. Най-трудно ще ви бъде на 10-11-и когато интересите ви ще се сблъскат челно с тези на хората, от които зависите и за чиито интерес работите. До тогава е важно да вземете решение на кого колко да дадете и какви екстри да предоставите. Предстои ви труден избор. Уикендът започва с раздели и преосмисляне на отношенията. Ще си проличи с кого ще се разберете и с кого вече гледате в различни посоки. Емоциите са лош съветник. От 9-и навлизате в тридневен силен период, в който ще постигнете максималното, ще затвърдите положението си на работното място, ще получите нови задачи и повишение. 12-13-и ще са най-трудните ви дни. Луната е в Козирог в първите три дни на периода. Едно пътуване и среща през уикенда ще оправи обтегнатите отношения и ще стопи дистанциите в любовта. В неделя проявявате с пълна сила комплексите си. Страховете на миналото ще попречат на всичко, с което се захванете. Не си позволявайте да влизате в скандали и конфликти. От понеделник нещата при вас лесно ще се уредят. Като цяло периодът ще ви донесе късмет, изгодни предложения и възможности да намерите работата, която отдавна търсите и мястото, на което да се внедрите или да живеете. Бъдете внимателни в съботната вечер и в неделния ден. С голяма вероятност ще попаднете на заложени капани или на хора, които ще се възползват от чувствата, доверието, възможностите и личните ви дарби. Движете се внимателно през уикенда. Не взимайте окончателни решения по важни въпроси. Оставете си вратичка за измъкване, ако после решите да коригирате избора си. Лесно може да попаднете в изнудващи положения и капани. От понеделник започвате изкачване към върха на постиженията и славата. За петък 13-и не планирайте важни срещи и преговори. Очертават се загуби и депресии.", "date": "2019.09.06", "title": "Седмичен хороскоп за 7-13 септември "}
{"url": "https://www.monitor.bg/bg/a/view/13-formacii-registrirani-v-cik-za-mestnija-vot-174787", "text": "Тринадесет политически формации и коалиции са регистрирани от ЦИК за местния вот само за пет дни. Това показа справка на „Монитор“ на сайта на комисията. Така от 2 септември, когато започна регистрацията на партиите, сред одобрените от ЦИК са ГЕРБ, „Воля“, СДС, „Гергьовден“, БНД, партия „Възраждане“, партия „Зелените“, Движение 'Заедно“ , както и две местни коалиции – за Пловдив и за Ботевград. През седмицата документи подадоха и от БСП, но от ГРАО, въз основа на което ЦИК трябва да излезе с решение. Крайният срок за регистрация изтича на 11 септември. До края на седмицата пък комисията трябва да обяви броя и списък с номерата и адресите на избирателните секции и броя на избирателите в тях. Преди дни стана ясно, че в София секциите ще предават на три места изборните книжа – протоколите и бюлетините от изборите. Причината за това е фактът, че в столицата ще има около 1500 секции. Във всеки един от пунктовете ще има членове на Общинската избирателна комисия (ОИК), като да приемат документите в деня на вота, а самите Иначе от ЦИК са обявили обществена поръчка за медийно обслужване покрай разяснителната кампания за вота. Тя е за 48 000 лева, а крайният срок за офертите е 10 септември. Победителят трябва да изработи медиен план за разпространение в национални и регионални онлайн медии на банери, брандирани информационни материали с линкове. При подбора на медиите има заложени минимални изисквания - и позициониране банерите на заглавна страница на медиите. Националните медии могат да бъдат не само новинарски, но и бизнес сайтове, портали и дори блогове. Основната цел е повишаване на активността, намаляване на недействителните гласове, увеличаване на доверието на изборната администрация. След като официално се спусна в кметската надпревара за столицата, бившият омбудсман Мая Манолова и Инициативният комитет, който я издигна, подадоха документи за регистрация в ОИК – София. Манолова коментира, че ще разчита на подкрепата на гражданите, а не на фирмите и олигарсите. Още в събота пък започва и събирането на подписи, като сборният пункт е в Южния парк. Вече имат и банкова сметка, където ще събират даренията. Манолова обаче увери, че ще приемат само малки дарения от граждани. „Отказваме да се възползваме от възможността от подкрепа от корпорации и фирми. Ще приемаме единствено и само дарения от граждани“, поясни Манолова. Тя призова и останалите кандидати да работят и да дават изявления единствено и само на медии. Без право да приемат подаръци, да са любезни и спретнати, това предвижда новият кодекс за поведение на служителите в държавната администрация, публикуван за обществено обсъждане. Цяла глава от него е посветена на антикорупционното поведение. Чиновниците не трябва да допускат поведение, което ги въвлича в корупция и да противодействат на такива прояви. За целта те не трябва да допускат зависимости, да искат и да приемат подаръци, услуги, пари, облаги или други ползи, както и да упражняват влияние или да посредничат за облага на друг. Държавните служители са длъжни да докладват на ръководителите си, ако имат данни за корупция или за конфликт на интереси в администрацията, в която работят. Кодексът задължава чиновниците да показват, че са на разположение на гражданите, да им отделят нужното време, да са добросъвестни, безпристрастни, почтени и да спазват политически неутралитет. На работното си място трябва да спазват деловия вид в облеклото. Всеки служител ще трябва да зачита мнението на колегите си и да се съобразява с правото на личен живот, а ръководителите ще трябва да показват уважение към подчинените си, да зачитат личното им достойнство, да проявяват отговорност и да им помагат да си вършат работата. Забранява се \"поведение, което може да бъде окачествено като тормоз от психически, физически, сексуален и всякакъв друг характер, както и да не допускат каквато и да е форма на дискриминация\".", "date": "2019.09.06", "title": "13 формации регистрирани  в ЦИК за местния вот"}
{"url": "https://www.monitor.bg/bg/a/view/37-bg-ansambli-pejat-zad-granica-174786", "text": "37 български ансамбли има зад граница. Списъкът е публикуван и на страницата на Държавната агенция за българите в чужбина. Предполага се обаче, че са много повече, като официална статистика за това няма. Фолклорните групи и ансамбли са предимно към българските училища в чужбина. Затова и са най-активни през учебната година, а финансирането се заделя от техните бюджети или от кандидатстването по проекти, научи „Монитор“. В тях вземат участие най-вече ученици. Отделно съществуват и фолклорни групи, създадени от възрастни самодейци. Те обаче не са професионални, както са повечето ансамбли у нас. В Украйна, Молдова и Сърбия, където са традиционните български общности, има утвърдени фолклорни ансамбли в почти всяко населено място. „В Македония също има такива, но не се афишират като български. В Украйна и Молдова обаче има фолклорни състави, които са към читалищата и училищата. В Украйна например ансамбълът е много силен“, коментираха пред „Монитор“ запознати. Най-многобройни обаче са съставите ни към съботно-неделните училища. В тях вземат участие предимно деца, които се занимават с фолклор. Някои от ансамблите пък са  Според запознати най-активни са групите ни в Испания, Молдова, Украйна. В Испания дори всяка година през май се провежда фолклорен фестивал. Сред най-известните ни състави е този на ансамбъл “Българче” към Съюза на банатските българи в Румъния. Той е създаден през 2002 година. В репертоара му са български народни танци от различни части на България, както и румънски народни танци от Северозападен Банат. Ансамбълът има около 80 танцьори на възраст от 5-25 години. Групата за български народни танци „Седянка” в Лиеж, Белгия пък е създадена от белгийци. Изборът на името е от уважение към фолклора ни и народните традиции заради сближаването на представители на различни поколения. Сред активните ни трупи зад граница е и „Иглика” към Ягелонския университет в Краков. Създадена е през 2001 г. при института за славянски филологии към Ягелонския университет. Популяризира културата на балканските страни.      Често взема участия на празници като 3 март и 24 май. „През последните няколко години наистина има бум в развитието на ансамблите ни и на училищата ни зад граница. Провеждаха се и много инициативи. Това, което е създадено, продължава да се развива, българщината се възражда. Това се дължи и на много млади сънародници, които заминаха зад граница наскоро и са по-носталгично настроени. Тези хора държат да запазят корените си“, коментираха запознати. Българите зад граница празнуват най-вече 1 март и 24 май. Тогава има и най-много инициативи, твърдят участници. В това отношение през последните години помага министерството на образованието, което е изключително активно работи в тази посока. Например преди време имаше инициатива да танцуват хора навсякъде по повод 24 май. Традиционно 6 септември се отбелязва най-активно от българите в Бесарабия и Молдова. На повечето места няма официални чествания, те са съсредоточени предимно към празници по време на учебната година. Рок групата „Фондацията“ зарадва сънародниците ни зад граница с концерт в Лондон по повод празника на Съединението 6 септември. Инициативите за българите в чужбина не свършват дотук. Така например в Будапеща бе представена книгата „Възвишение“ на Милен Русков. В Брюксел пък концерт на 7 септември изнася младият певец Иво Димчев.", "date": "2019.09.06", "title": "37 BG ансамбли пеят зад граница"}
{"url": "https://www.monitor.bg/bg/a/view/pojar-sprja-byrzija-vlak-ot-sofija-za-varna-174789", "text": "Пожар край релсите блокира бързия влак София - Варна, съобщава Нова телевизия. Огънят е избухнал в района между Завет и Карнобат. Горят сухи треви и храсти. Пътниците ще бъдат извозени с автобуси, информират от БДЖ. Други две композиции са напълно отменени, допълва телевизията.", "date": "2019.09.06", "title": "Пожар спря бързия влак от София за Варна"}
{"url": "https://www.monitor.bg:443/bg/a/view/objaviha-za-deputat-pochinal-chovek-cik-korigira-reshenieto-si-utre-174775", "text": "ЦИК обяви починал човек за депутат, утре обаче ще проведат ново заседание, за да коригират грешката. Става дума за Цветан Ралчовски, който трябваше да влезе в НС от листата на БСП от врачански избирателен район на мястото на подалия оставка червен депутат Иван Генов. Оставката на Генов бе гласувана от парламента в четвъртък, а ЦИК излезе с решение за новия депутат по-късно същия ден. В петък обаче стана ясно, че Ралчовски междувременно е починал. От ЦИК коментираха за „Монитор“, че няма задължение, нито в Изборния кодек, нито в друг закон, партиите да уведомят ЦИК, че следващият в листата е починал, нито пък комисията има задължението да проверява в регистрите дали кандидатът за депутат е сред живите. Така в резултат още в събота ЦИК ще проведе ново заседание, на което ще променят решението си и ще обявят за депутат следващия в листата на червените. Говорителят на ЦИК Таня Цанева обяви пред „Монитор“, че и за целта ще променят принципните си решения. Тя обаче не уточни дали занапред ще задължат партиите да им съобщават предварително при починал човек в листите или пък те ще правят проверки в регистрите на ГРАО. Иначе 75-годишният Ралчовки бе доктор на физико-математическите науки, а Генов който напусна НС бе енергетик и бивш директор на АЕЦ „Козлодуй“. Ралчовки бе 10-ти в листата, но заради получените 2459 преференции, изместил третия - директорът на врачанския театър Анастас Попдимитров.", "date": "2019.09.06", "title": "Обявиха за депутат починал човек, ЦИК коригира решението си утре"}
{"url": "https://www.monitor.bg:443/bg/a/view/10-futbolni-fena-potroshili-zavedenieto-v-izgrev-8-ot-tjah-v-aresta-174779", "text": "10 са футболните фенове, които потрошиха на 31 август т.г. заведение в квартал „Изгрев” в Пловдив. Самоличността на всички е установена и осем от тях са арестувани. Това съобщи на извънреден брифинг ст. ком. Йордан Рогачев, директор на Областната дирекция на МВР в Пловдив. Той уточни, че шестима от вилнелите в кръчмата са били задържани на територията на 6-то районно управление на полицията, чийто район е именно кв. „Изгрев” и по-конкретно – „Столипиново”. Останалите двама са били закопчани във Варна. Деветият в момента се намира извън България и е бил обявен за издирване. „Неговата самоличност също е установена, скоро ще бъде задържано и десетото лице”, каза ст.ком. Рогачев. По думите му двама от арестуваните са вече с повдигнати обвинения за хулиганство и са били оставени от наблюдаващия делото прокурор зад решетките за нови 72 часа. Единият от тях е на 35 години и е от Пловдив. Той има криминално досие отново за хулигански прояви. Десетимата футболни фена са били установени, чрез видеозаписи от охранителните камери на заведението, в което са вилнели. На този етап от разследването не е ясно какво е провокирало агресията на феновете на един от футболните клубове у нас. Обвиненията за останалите участници във вандалската проява се прецизират от прокуратурата. Щетите за заведението от потрошените маси и столове са за около 300 лева. Пострадали хора по време на хулиганската проява не е имало.  ", "date": "2019.09.06", "title": "8 от 10 футболни фена потрошили заведението в „Изгрев” остават в ареста"}
{"url": "https://www.monitor.bg:443/bg/a/view/berbatov-vjarva-v-chudoto-na-uembli-174776", "text": "България може да хвърли голямата бомба в евроквалификациите и да спечели срещу Англия на „Уембли“. Прогнозата е на бившия капитан на националния отбор Димитър Бербатов преди евроквалификацията тази вечер от 19 часа, която ще се предава пряко по БНТ1. Голмайсторът тръгна зареден с оптимизъм за Лондон, където ще наблюдава на живо двубоя. Въпреки че България няма нито една победа на легендарния стадион, рекордьорът по голове за държавния тим сподели, че вярва в чудото. \"Домакините са твърд фаворит, защото имат играчи от световна класа, но във футбола понякога се случват чудеса, коментира Бербатов пред „Ройтерс“. - Отборът на България е млад, няма звезди като Христо Стоичков или когато аз играех в тима. Това, което най-много ми харесва в тази формация на България, е отборният дух. Десподов притежава скорост и техника и защитниците на Англия трябва да внимават за него. Колкото до треньора Красимир Балъков – той е легенда и му стискам палци да успее“, допълни Берба. Малко по-късно той подкрепи думите си и с видео в Instagram. „На път за летището съм, за да гледам мача на моята страна срещу Англия на \"Уембли\". И знаете ли какво - ние ще победиииим!”, екзалтиран бе бившият нападател, който на Острова игра с екипите на „Тотнъм“, „Манчестър Юнайтед“ и „Фулъм“. „България няма победа от 4 мача досега в групата и ще се надява на чудо, но едва ли ще го постигне, пише „Телеграф“ в анализ преди двубоя. - За разлика от времето, когато Стилиян Петров беше техен капитан, сега нямат много имена, които са познати на английските фенове. Интересното е, че имат двама бразилци в състава (Марселиньо и Вандерсон, б.р.). Този отбор на България има малък опит на най-високо ниво и прогнозата е, че ще бием с 4:0“, допълва още изданието. Иначе националите на Красимир Балъков бяха посрещнати от хладно и облачно време в Лондон. Максималната температура бе 18 градуса, а прогнозите са, че за мача също ще бъде такава. Делегацията ни е водена от президента на БФС Борислав Михайлов, който е придружен и от заместниците си Михаил Касабов и Йордан Лечков.", "date": "2019.09.06", "title": "Бербатов вярва в чудото на „Уембли“"}
{"url": "https://www.monitor.bg:443/bg/a/view/klonirat-panda-chrez-surogatna-majka-kotka-174706", "text": "Специализирана компания в Пекин успя да клонира котка, предаде Франс прес. Това се случва за пръв път в Китай, където този експеримент може да доведе до клониране на гигантска панда, смятана за глобален символ на застрашените видове. Седем месеца след смъртта на котката си Аил, собственикът й Хуан Юй имал щастието да види домашния си любимец под формата на черно-бяло котенце. \"Приликата между тях е над 90 процента\", увери 23-годишният китаец. Той се надява, че котенцето, родено от сурогатна майка, ще е със същия характер като този на Аил. Става въпрос за първата клонирана котка от компанията \"Синоджин\", която е клонирала около 40 кучета от 2017 г. Потресените от смъртта на домашните си любимци собственици са готови да платят големи суми, за да ги възкресят. Клонирането на куче струва 380 000 юана (48 000 евро), а на котка - 250 000 юана (32 000 евро). Според организацията Pet Fair Asia (Пет феър Ейжа) и сайта Goumin.com, разходите за домашни любимци миналата година са достигнали почти 177 милиарда юана (22 милиарда евро). Клонирането на котка може да се окаже важна стъпка по пътя към клониране на гигантска панда. Експертът Чън Даюан от Китайската академия на науките наскоро довери, че се планира клониране на панда, като за целта котка ще е в ролята на сурогатна майка.", "date": "2019.09.06", "title": "Клонират панда чрез сурогатна майка котка"}
{"url": "https://www.monitor.bg:443/bg/a/view/prokuraturata-shte-razsledva-povtorno-bandata-na-ochite-174785", "text": "Прокуратурата ще прави допълнително разследване за престъпната дейност на Димитър Желязков-Митьо Очите, след като и Апелативният специализиран наказателен съд реши да върне делото. Причина за решението са разминавания в сумите, които изнудваните от бандата му са давали, както и където беше заловен след издирване. Един от изнудваните бизнесмени например дал 16 000 лв. на групата на Митьо Очите след тормоз, който му оказвали. В обвинителния акт обаче щетата за фирмата му била записана като 21 460 лв. Според съда не е ясно и как насочване на пистолет в главата, удар и закана към собственичка на погребална агенция през март 2014 г. са довели до още 5 престъпни прояви до февруари 2017 г. Както стана ясно и на първата инстанция, Турция е екстрадирала Митьо Очите с условието но после към тях бяха добавени още 4. Втората инстанция не е съгласна с първата, че делото трябва да се доразследва и за периода, когато общинският съветник Пейко Янков се е включил в престъпната група на Очите. Наследникът на убития през 2009 г. Димитър Янков и Митьо Очите изнудвали съдружниците му, за да се откажат от дяловете си в общите им фирми. За разлика от Пейко Янков, който е на свобода и работи като общински съветник, Редовно обаче ходи в различни болници за лечение и консултации. В последните два месеца е посещавал очен лекар заради проблеми със зрението и неврохирург във ВМА.", "date": "2019.09.06", "title": "Прокуратурата ще разследва повторно бандата на Очите"}
{"url": "https://www.monitor.bg:443/bg/a/view/na-gosti-v-monitor-174777", "text": "Навръх празника на Съединението 6 септември екипът ни посрещна в редакцията победителите в традиционния ни конкурс „Детски Монитор“. Малките ни приятели имаха удоволствието да се запознаят с тайните на занаята от близо, пък кой знае - може след време да имаме достойни заместници. Наградихме ги подобаващо, като за целта благодарим сърдечно на издателство „Фют“. Желаем на победителите и техните ръководители още успехи.", "date": "2019.09.06", "title": "На гости в \"Монитор\""}
{"url": "https://www.monitor.bg:443/bg/a/view/opozicijata-v-london-zaedno-sreshtu-djonsyn-i-tvyrdija-brekzit-174778", "text": "Високопоставени британски депутати от опозицията се споразумяха да гласуват срещу искането на консервативния премиер Борис Джонсън за предсрочни избори на 15 октомври, съобщи ДПА. Споразумението между лидерите на Лейбъристката партия, Шотландската национална партия, партия \"Либерални демократи\" и други депутати прави малко вероятно Джонсън да спечели мнозинство от две трети в парламента на вота в понеделник, от каквото се нуждае, за да бъдат свикани избори. Лидерката на Шотландската национална партия Никола Стърджън каза в \"Туитър\", че предсрочни избори са необходими и са въпрос на време, но сега е по-важно да не се позволи на Джонсън да осъществи Брекзит без сделка.", "date": "2019.09.06", "title": "Опозицията в Лондон заедно срещу Джонсън и твърдия Брекзит"}
{"url": "https://www.monitor.bg:443/bg/a/view/bylgarija-pyrvenec-po-ryst-na-bvp-174780", "text": "Брутният вътрешен продукт (БВП) на ЕС и еврозоната е нараснал с 0,2 на сто през второто тримесечие на 2019 г. с отчитане на сезонните фактори спрямо предходния тримесечен период. Това съобщи днес европейската статистическа служба Евростат на сайта си. През първото тримесечие растежът на БВП бе 0,5 на сто в ЕС и 0,4 на сто в еврозоната. Спрямо второто тримесечие на 2018 г. БВП е нараснал с 1,4 на сто в ЕС и 1,2 на сто в еврозоната след повишението със съответно 1,6 на сто и 1,3 на сто през предходния тримесечен период. Сред страните членки, за които има налични данни за второто тримесечие, най-силен е растежът в Унгария (1,1 на сто), Румъния (1 на сто) и България, Дания, Гърция, Кипър, Литва и Полша (по 0,8 на сто). Свиване на БВП се наблюдава във Великобритания (минус 0,2 на сто), Германия и Швеция (по минус 0,1 на сто), докато Италия е била в стагнация. За сравнение БВП на САЩ през второто тримесечие отчете растеж от 0,5 на сто на тримесечна основа и 2,3 на сто на годишна. Безработицата се е увеличила с 0,3 на сто в ЕС и 0,2 на сто в еврозоната на тримесечна основа. Спрямо второто тримесечие на миналата година показателят се е повишил с 1 на сто в ЕС и 1,2 на сто в еврозоната. Сред страните членки Гърция и Кипър отчитат увеличаване на безработицата с по 0,7 на сто, Полша и Словения - с по 0,6 на сто, а Италия - с 0,5 на сто. Най-силно безработицата е намаляла с Хърватия (минус 1,6 на сто), Латвия (минус 1,1 на сто), Ирландия и Португалия (по минус 0,6 на сто). В България безработицата е останала без промяна на тримесечна основа и се е повишила с 0,2 на сто на годишна.", "date": "2019.09.06", "title": "България първенец по ръст на БВП "}
{"url": "https://www.monitor.bg:443/bg/a/view/alkoholyt-u-nas-naj-evtin-v-es-174781", "text": "Европейската статистическа агенция сравни цената на алкохолните напитки в страните от Европейския съюз (ЕС), като установи, че пристрастяването към алкохола е най-скъпо във Финландия, а най-евтино e в Румъния и България. „При сравнение на равнището на цените в страните от ЕС със среден ценови индекс (100), резултатите показват, че цените на алкохолните напитки (спиртни напитки, вино и бира) са най-високи във Финландия (с ценови индекс 182), следвани от Ирландия (177 ) и Швеция (152)“, се казва в изявление на агенцията, която анализира цените за 2018 г. Петте най-скъпи държави в тази категория също включват и Гърция и Великобритания. В същото време цените са най-ниски в България и Румъния (и двете с индекс на равнище на цените 74). Под средния европейски ценови индекс също са Франция, Литва, Германия, Полша, Испания, Чехия и Унгария.", "date": "2019.09.06", "title": "Алкохолът у нас най-евтин в ЕС"}
{"url": "https://www.monitor.bg:443/bg/a/view/sedmichen-monitoring-2-6-septemvri-174783", "text": "Местните избори по принцип са предвидими и скучновати. Някакви хора обещават неща, които не могат да реализират. Други се преструват, че им вярват. След вота всичко си идва на мястото. Тогава тези, които свалят от небето звезди, престават да са звезди, защото избирателите така и не са ги припознали. Славата им помръква чак до следващите избори, когато отново поемат дъх и започват да бълват неизпълними обещания. Но дори и най-скучните избори са за предпочитане пред подлите. Никой анализатор не предполагаше, че кампанията ще стартира като порноканал. Дори и сериозни медии не устояха на желанието да вкарат сексуален подтекст в писанията за това в каква поза ще са застанали личностите по време на груповия сеанс с подкрепящите ги отпред и отзад формации. В четвъртък нормата беше премината и това предизвика остри реакции във всички лагери. Защото в калните битки няма победители и победени. Всички са омърсени. В началото на септември се почва истински медийно-училищен маратон. Ресорните журналисти информират читателите надлежно колко училища са в ремонт, в колко първият звънец ще подрани (защото строителните работи там не са приключили), в колко няма лекари, психолози, колко деца ще се върнат и колко няма да се върнат в класните стаи. В общи линии теми, които вълнуват единствено работещите в сферата на образованието. За родителите по-важните теми са кому е нужно безплатните учебници да вървят в комплект с помагала, които доста хора не могат да си позволят да вземат накуп, въпреки че са задължителни. Какво пречи списъците с необходимите учебни тетрадки и сборници да се дават в края на всяка учебна година, за да може хората да си направят сметката и да ги купуват поетапно, вместо да си скубят косите в първия учебен ден? Родителите са лесни – ще извадят оттук, ще вземат оттам, ще закъснеят с някой заем, ще съберат парите за училище. Питате ли го какво му е на шефа на Върховния касационен съд (ВКС) Лозан Панов? Човекът е фалирал отвсякъде, щом му се налага да плаща около 12 000 лв. наем на жена си, както става ясно от декларацията пред Инспектората на Висшия съдебен съвет, отразяваща имотното му състояние. Семейство за пример. Това му казах и на мъжа ми. Наемът може да ми го плаща и разсрочено, да види колко съм добра. Малка обява: „Умна и красива, със собствено жилище, купено на далавера. Не си търси мъж, нито наемател. Само се хвали”. Някои го познават като спортен коментатор, други като участник в кулинарни предавания, трети като умника, който ръсеше бисери в „Стани богат“ и не позволи на колежката си да се включи в играта. Камен Алипиев-Кедъра тази седмица мълчи, та чак гласът му не се чува. Всичкото „протестър“ в държавата обаче изговори каквото той имаше да казва. Бил страшен професионалист, ненадминат, недостижим в спортните коментари. Освен това не харесвал новия директор на БНТ и затова щели, може би, вероятно, да го уволнят. Истината е малко по-различна, но за заслепения протестариат тя, истината, няма значение. Щом като Камен Алипиев няма необходимия образователен ценз, за да работи в обществената телевизия, да си ходи. Частни телевизии, сайтове и вестници бол, никой няма да му търси липсващата диплома там. Протестърът коментатор обаче не иска да работи в коя да е телевизия, а за друго не е много сигурно, че става. Освен това той си иска да е протестър на държавна служба. И затова сега мълчи ли, мълчи. Червената връзка от оня протестърски флашмоб с поодъртелите пионерчета много му тичаше. Едно обаче така и не стана ясно нито тогава, нито сега – защо след като в БНТ му дават нищожни пари, както сам се оплакваше, и защо щом е такъв уникален и емблематичен водещ с такива големи възможности, не си смени работното място? Защо не разгърна таланта си примерно на страниците на „Капитал”, а държеше на всяка цена да афишира гражданската си позиция и пристрастията си точно в качеството си на журналист в държавна медия. За повечето колеги не е тайна, че Алипиеви бе едната от фамилиите в БНТ. Има и други. А шуробаджанашките назначения са проява на нисък морал. Моралистите протестъри трябва да са особено принципни и непримирими с тези неща, но то морал ли е да го опишеш... Двайсет – толкова били нарушенията, открити от Комисията за защита на личните данни (КЗЛД) при проверката в НАП заради теча на данни, след хакерската атака отпреди седмици. Както вече стана ясно, глобата ще бъде платена без проблем. В този ред на мисли за пропуските не е много сигурно, че ще има наложени наказания. Защо не вземат направо да начислят на всеки данъкоплатец сумата, с която да се включи в мероприятието. Кампания: „Дай левче, спаси живота (премията) на нехаен чиновник!”. Малко странични наблюдения. Забавна игра на подаване на топка тече от доста време между „Медиапул”, „Дневник” и „Свободна Европа”. Три уж независими медии с уж различни собственици, които усилено се препечатват и позовават едни на други. Драгият читател може да се обърка, че са в една медийна група. И няма да сбърка. Съюзът на българските журналисти не си прекъсва пенсионерската дрямка, за да ги види тези неща. Вместо това се включва с подкрепа в кампанията на обединените олигарси и медиите им срещу кандидата за главен прокурор Иван Гешев. Има граници, които наистина не бива да бъдат прекрачвани. Като гадните коментари за починали личности и поругаването на човешкото достойнство. Всички участници в кметската надпревара реагираха срещу „сензацията”, появила се в един трибуквен сайт. Всички, които цитират въпросния сайт, му правят реклама. Уж не искат, но правят точно това. Оставете сензацията да се оттече в канала и почистете добре. Ситуацията ми напомня на оня виц, в който двама си вървят по улицата. По едно време единият се навежда, гребва с пръст нещо и го близва, след което се смръщва с погнуса и казва: Ау, лайно. Добре че не го настъпих. Колкото и гадно да звучи, всички, които цъкнаха върху снимките, за да видят въпросните снимки, близнаха от лайното. Поправете ме, ако бъркам, но вибраторите май не са забранени. А жените, които ги употребяват, не са вещици, които трябва да бъдат изгорени на кладата. Малко късно е за морална полиция или пък инквизиция през 2019-а. Но пък е интересно, че опонентите на уязвения със снимките на приятелката му кандидат се обединиха ясно и категорично в тезата, че това е недопустимо. Докато в същото време съпартийците му само си линкваха мнения и си кютаха. Вероятно обмислят по какъв начин да реагират. Но тая работа с местните избори не е като оная. Или се разграничаваш от тази практика, или с мълчанието си я поощряваш. Две новини от седмицата, за които не остана място в останалите дни. Първата: Цацаров нареди проверка какво горят в 4 теца. Жалко, че в кварталите „Христо Ботев“ и „Факултета“ ползват вестниците единствено за разпалки, иначе биха проявили жив интерес към темата. Щом на Ковачки разпалките са добри и е стигнал до такова обществено и финансово положение, да пробват и те като него. 2000 учители отиват на тест за стрес – заглавие от печата. Ей, не щат да се минат в образователното министерство. Махат два теста от външното оценяване на четвъртокласниците догодина и пускат веднага нови тестове – този път за учители.", "date": "2019.09.06", "title": "Седмичен мониtоринг  (2 – 6 септември)"}
{"url": "https://www.monitor.bg:443/bg/a/view/arest-za-rusnak-v-italija-kral-info-za-dvigatelita-na-amerikanski-samoleti-174767", "text": "Високопоставеният мениджър от руската отбранителна индустрия Александър Коршунов е бил арестуван в Италия по искане на Съединените щати. Обвинен е в опит да открадне търговски тайни от офиси на \"Дженерал Електрик\" в Охайо. Очаква се Коршунов да бъде екстрадиран по искане на американците. В същото време от руското посолство в Рим търсят възможност да спрат този ход на САЩ. Случаят затъмни вълненията около съставянето на новото италианско правителство и стана новина №1 в Италия. Всички италиански вестници, начело с в. „Кориере дела сера“, му отделят по цяла страница. Александър Коршунов е 57-годишен служител на руската държавна United Engine Corp (Обединена двигателостроителна корпорация). Преди това е бил на висок пост в руското външно министерство. Задържан е на летището в Неапол на 30 август, съобщи Министерството на правосъдието на САЩ. Коршунов и Маурицио Бианки, бивш директор на италианското поделение на авиационната част на \"Дженерал Електрик\", са обвинени в това, че са поръчали на бивши служители на компанията да изработят доклад за аксесоари за самолетни двигатели, използвайки за това интелектуална собственост на американската компания. Американските власти твърдят, че между 2013 и 2018 г. Коршунов е поръчвал на Бианки да наема настоящи и бивши служители на италианския клон на \"Дженерал Електрик Авиейшън\" за консултански дейности за производство на самолетни двигатели. Всички патенти и интелектуалната собственост, възникнали в процеса на тази консултантска дейност, са записвани на името на Русия, съобщава правосъдното министерство на САЩ. Коршунов е обвинен, че е \"уредил и платил на служители да се срещнат с него през юни 2013 г. на авиационното изложение в Бурже, Париж, както и в през 2014 г. в Милано, за да обсъждат и ревизират техническите доклади\". Руската United Engine произвежда военно и гражданско авио оборудване. Фирмата е включена в списъка с американски санкции. По време на престоя си в Италия, руснакът е бил постоянно в движение между Торино, където е съсредоточена италианската авиационна промишленост, и Болоня и Неапол, където са фабриките на фирмите подизпълнителки. \"Дженерал Електрик Авиейшън\" е сред най-големите в света производители на двигатели за граждански и военни самолети. През 2013 г. компанията придоби италиански производител на самолетни части.", "date": "2019.09.06", "title": "Арест за руснак в Италия, крал инфо за двигателите на американски самолети "}
{"url": "https://www.monitor.bg:443/bg/a/view/volejbolistite-biha-belarus-v-kontrola-174771", "text": "Мъжкият ни национален отбор по волейбол спечели първата си контролна среща в Талин.  Волейболистите, водени от селекционера Силвано Пранди сe справиха с 3:1 срещу Беларус, като след четвъртата част се изигра още един гейм, отново спечелен от нашите. За първи път в игра се появи Тодор Скримов, който изкълчи тежко десния си глезен по време на решителния мач с Бразилия от олимпийската квалификация. Посрещачът остана на полето до края на третия сет и записа 7 точки. Освен Скримов титуляри бяха Николай Пенчев, Георги Сеганов, Цветан Соколов, Виктор Йосифов, Алекс Грозданов и Теодор Салпаров (либеро). До края на мача Пранди пусна в игра всички състезатели без Розалин Пенчев, който не бе по екип заради мускулно разтежение. Най-резултатен за успеха беше Цветан Соколов с актив от 21 точки, а Мартин Атанасов добави 10. Днес от 18.00 часа националите ще срещнат домакина Естония.", "date": "2019.09.06", "title": "Волейболистите биха Беларус в контрола"}
{"url": "https://www.monitor.bg:443/bg/a/view/arjentina-krygla-nula-bez-mesi-maradona-se-zavyrna-na-rabota-174766", "text": "Аржентина и Чили завършиха 0:0 в приятелски мач, игран в Лос Анджелис. Двукратните световни шампиони бяха без голямата си звезда Лео Меси, които е наказан за три двубоя заради невъздържани прояви по време на Копа Америка. Първото полувреме беше пълна скука, през второто играта живна и двата отбора треснаха по една греда, но така и не успяха да си отбележат гол. Лошата новина за Аржентина е контузията на Джовани Ло Селсо, който беше сритан от Чарлз Арангис. В мача бяха показани общо 10 жълти картона, а следващата седмица предстои нова проверка между двата тима. В същото време аржентинската легенда Диего Марадона се завърна в родината си, за да поеме местния “Химнасия” (Ла Плата). Божията ръка ще влезе цялата власт в клуба, тъй като ще изпълнява две длъжности - треньор и технически директор. Марадона за последно беше начело на мексиканския “Дорадос”, но напусна заради операция на коляното. Легендата се завръща в Аржентина след близо 10-годишна пауза, където той за последно бе начело на националния отбор и го изведе до 1/4-финал на Световното първенство в ЮАР през 2010 година.", "date": "2019.09.06", "title": "Aржентина кръгла нула без Меси, Mарадона се завърна на работа"}
{"url": "https://www.monitor.bg:443/bg/a/view/ovcata-jakov-hit-na-ostrova-174355", "text": "Овцата яков е създадена във Великобритания, където тя се използва за производството на вълна. Има средно голяма, смесена вълна, дълга опашка. Това са здрави овце, които са със симетрично подредени два, четири или шест рога. Цветът на рогата е черен или черно-бял райе. Главата е без вълна до рогата, в характерния цвят кафяво-бял до черно-бял.     Характерно за породата е лице бяло и равномерни черни бузи и нос, който е най-тъмен. Ушите са малки, изправени. Ясните, големи очи са без разцепване на горните клепачи. Краката са бели със или без тъмни петна. Кафяво-бялата или черно-бялата вълна е с много варианти. Руното се състои от фино до средно качество с малко косми, дължината му е 7-18 см. Възрастните мъжки животни тежат 55-85 кг. Женските достигат 35-60 кг. Трупът е с равномерно замускулена форма, с добре извити ребра. Има фини до средни кости с прав гръб и дълбоки гърди. Отглеждащите тази порода овце са истински нейни фенове и си правят непрекъснато изложения и срещи.  ", "date": "2019.09.06", "title": "Овцата яков хит на Острова"}
{"url": "https://www.monitor.bg:443/bg/a/view/davajte-po-2-kg-seno-na-kochovete-prez-zimata-174357", "text": "Половата активност и заплодителната способност на кочовете са в пряка зависимост от храненето им. Целогодишно трябва да се поддържат в добро телесно състояние. Погрешна е практиката кочовете да се хранят  специално  само 1-2 месеца преди и по време на случната кампания. Целогодишно трябва да им се дава достатъчно количество висококачествени фуражи, за да бъдат непрекъснато в разплодна кондиция. Слабите, неправилно хранените и затлъстелите кочове имат понижена полова активност и заплодителна способност. През зимата, когато кочовете са в покой, дажбата им се състои от 2 кг сено, 1,5 – 3 кг сочен фураж, 0,3 – 0,8 кг концентрирана смеска, в която трябва да участват повече овес, шротове и пшеничени трици. През лятото кочовете се изпращат на паша, при която им се осигурява 5 – 6 кг зелена маса и се подхранват с концентриран фураж, пише Овцевъд & Козевъд.   Месец – месец и половина преди случната кампания дажбата се увеличава и трябва да се състои от висококачествени и лесно смилаеми храни. Намаляват се обемистите фуражи за сметка на концентрираните. За кочовете се отделят най-близките и богати пасища, но пашата е в рамките на нужната разходка и трябва да осигури 2 – 3 кг зелен фураж. Дават се 1 – 2 кг доброкачествено сено, 1-2 кг сочен фураж и 0,7 – 1,5 кг концентрирана смеска. През време на активното използване на кочовете трябва да се дават и фуражи от животински произход. Подходящи са 1-2 кг обезмаслено краве мляко, 3-5 кокоши яйца, 150-250 грама рибено брашно. Ако не достигат нужните минерални вещества и витамини, се осигуряват допълнително. Редовно им се дава готварска сол.   С угояването сe цели да се увеличи добивът на месо и да се подобри кланичният рандеман. На угояване се подлагат изключените от разплод мъжки и женски агнета, с незадоволителен екстериор или ниско продуктивен произход, атакувани поради възраст, заболяване или слаба продуктивност овце. To продължава около 2-2,5 месеца. Захранени с мляко агнетата отрано се хранят усилено с концентрирани храни, предимно листни зърнени – царевица, пшеница, ечемик, пшеничени трици. Така се получава т.нар. млечно месо или бяло месо, което е много сочно и има високи вкусови качества. Това угояване обаче не е изгодно, тъй като се унищожават голям брой животни, без да са дали  достатъчно количество месо. Такова угояване се прави само в България, част от Сърбия и част от Гърция.   Получават в зависимост от възрастта си по 0,5 до 1 кг сено, 0,3 – 0,7 кг пълноценни комбинирани фуражи, обработена слама, карбамид и др. На 6-7-месечна възраст достигат 40-50 кг жива маса. Угояване на възрастни овце и кочове. Най-сполучливо е да се угояват оборно, в продължение на 30-45 дни. Използуват се обемисти и концентрирани фуражи, които се дават на воля. Животните увеличават живата си маса с 25-30% и дават по-висококачествено месо. Практиката да се пасат известно време и след това да се подлагат на оборно хранене не дава особени резултати, тъй като животните в повечето случаи са без зъби или хронично болни и пашата им не е ефективна. При угояването се осигурява достатъчно сол за близане и вода за пиене.    ", "date": "2019.09.06", "title": "Давайте по 2 кг сено на кочовете през зимата"}
{"url": "https://www.monitor.bg:443/bg/a/view/bg-ilustratori-zvezdi-na-mejdunaroden-panair-na-knigata-174769", "text": "Трима български илюстратори попаднаха в селекцията на най-добрите художници на книги на тазгодишното издание на Международния панаир на книгата в Москва. Ясен Гюзелев и Капка Кънева са сред победителите в конкурса „Образът на книгата“, а колегата им Виктор Паунов получава почетен диплом. Ясен Гюзелев спечели журито с работата си над „Пътешествие до центъра на Земята“ от Жул Верн по поръчка на испанско издателство и се нареди сред лауреатите в категория „Най-добри илюстрации към произведения на художествена литература“. Феноменалните хартиените пластики, създадени от Капка Кънева за „Железния човек“ от Тед Хюз по покана на българското издателство „Лист“, пък й осигуриха доминация в раздел „Най-добри илюстрации към произведения за деца и подрастващи“. В същата категория грамота получава Виктор Паунов за илюстрациите си към „Котаракът Франт и загадъчният остров“ от Иван Раденков, издадени от „Ентусиаст“. Церемонията по връчването на наградите е утре. Тогава ще бъде обявен и носителят на Гран при. Като лауреати в своите категории Гюзелев и Кънева имат реални шансове за Голямата награда. Проявата е със стотици участници от цял свят – в тазгодишното издание се включиха изложители от 33 страни.  ", "date": "2019.09.06", "title": "БГ илюстратори – звезди на международен панаир на книгата"}
{"url": "https://www.monitor.bg:443/bg/a/view/adela-peeva-dava-osoben-pogled-kym-14-tvorbi-na-bg-rejisiorki-174770", "text": "Да събере 14 от най-бележитите филмови творби, дело на български режисьорки – с тази задача се заема Адела Пеева със своята панорама „Особен поглед“. Инициативата ще стартира на празника на София – 17 септември, като прожекции ще се състоят в столичното кино G8 Cinema цяла седмица (до 23 септември). По две заглавия на ден ще заинтригуват любителите на седмото изкуство у нас, като популярната режисьорка на документални филми се фокусира както върху пионерките в родното игрално кино, така и върху младите си колежки, направили съвсем скоро своя дебютен проект. Първи на екрана в G8 ще изгреят две класики, част от топ 100 на най-любимите български заглавия. Честта да открие панорамата ще има култовият филм „Лавина“ (1982), дело на Ирина Акташева и Христо Писков. Лентата е единствената родна продукция, създадена в стила „филм катастрофа“. Приживе самите автори разкриха, че са получавали забрана в период от цели осем години да снимат творбата си, която е екранизация на едноименния роман на Блага Димитрова. „Лавина“ ще се запечата отново в съзнанието на зрителите още на 17 септември, като началният час на прожекцията е в 17,30 ч. 120 минути по-късно пък ще започне и второто заглавие за въвеждащия в панорамата ден. Става дума за сатиричния шедьовър на Бинка Желязкова - „Привързаният балон“, който има сходна съдба с „Лавина“ - издадена забрана го лишава от достъп до публиката в продължение на десетилетия. През останалите дни ще бъдат представени още заглавията „Софийска история“ (реж. Надя Станева), „Горе на черешата“ (реж. Мариана Евстатиева), „Слава“ (реж. Кристина Грозева и Петър Вълчанов), „Жажда“ (реж. Светла Цоцоркова), „Маймуни през зимата“ (реж. Милена Андонова), „Радиограмофон“ (реж. Рузие Хасанова), „Воевода“ (реж. Зорница София), „Безбог“ (реж. Ралица Петрова), „Съседката“ (реж. Адела Пеева), „Виктория“ (реж. Майя Виткова), „Прокурорът, защитникът, бащата и неговият син“ (реж. Иглика Трифонова) и „Жалейка“ (реж. Елица Петкова). Входът за всички любители на родното кино е безплатен. „Особен поглед“ се реализира и с финансовата подкрепа на Програма „Култура“ на Столична община. Това не е първата инициатива на Пеева във връзка с темата за жените режисьорки в българското игрално кино. Именно на тях неотдавна тя посвети и сайт. Това е основната причина да стана инициатор за създаване на специализирана интернет страница, като по този начин се опитам да ги представя на нашата общественост“, коментира тогава казуса авторката на заглавия като „Да живее в България“ и „В търсене на Списаревски“.", "date": "2019.09.06", "title": "Адела Пеева дава „Особен поглед“ към 14 творби на БГ режисьорки"}
{"url": "https://www.monitor.bg:443/bg/a/view/silno-posledno-kontrolno-za-graciite-predi-svetovnoto-174773", "text": "Ансамбълът на България по художествена гимнастика демонстрира перфектна форма и нови трика на последното си контролно състезание преди световното първенство в Азербайджан. В препълнената тренировъчна зала на \"Арена Армеец\" момичетата на Весела Димитрова показаха стабилност и точна игра. Индивидуалните ни гимнастички Катрин Тасева, Боряна Калейн и Невяна Владинова също се включиха в проверката, както и националките на Гърция, които са на подготовка в София. Грациите бяха изпратени с пожелания за успех от министъра на младежка и спорта Красен Кралев. Специални подаръци бе подготвила Нешка Робева от името на клуб \"Левски\". Президентът на федерацията Илиана Раева пък заяви, че очаква изключително оспорвано състезание в Баку. \"Имаме правото да сме оптимисти, че ще се завърнем щастливи и доволни\", заяви Раева.", "date": "2019.09.06", "title": "Стабилно последно контролно за грациите преди световното"}
{"url": "https://www.monitor.bg:443/bg/a/view/bob-arym-siguren-che-kobrata-shte-se-bie-s-pobeditelja-ot-ruis-djoshua-174774", "text": "Популярният промоутър Боб Аръм отхвърли поредните спекулации от Еди Хърн, касаещи най-добрия ни професионален боксьор Кубрат Пулев. Британецът намекна, че предпочита мач с друг претендент - Олександър Усик. \"Изобщо не е сигурно, кой ще е съперник на Антъни, след като си върне поясите\", заяви Хърн, сигурен в успеха на Джошуа над Анди Руис в реванша за световната титла, насрочен за 7 декември. Аръм реагира веднага и бе категоричен, че българинът ще се бие за пояса на IBF най-късно до края на май 2020 г. \"Един от моите боксьори - Кубрат Пулев чака търпеливо, но не и вечно\", заяви Боб Аръм, който е член на Залата на славата на бокса.", "date": "2019.09.06", "title": "Боб Аръм сигурен, че Кобрата ще се бие с победителя от Руис - Джошуа"}
{"url": "https://www.monitor.bg:443/bg/a/view/milko-kalajdjiev-kandidat-za-kmet-za-svilengrad-174772", "text": "Милко Калайджиев ще бъде кандидат за кмет от ДПС за Свиленград. Това съобщава председателят на партийната структура в града Малек Хусеин. Калайджиев е предложение на общинската структура на ДПС, като вече е минал одобрението на областния съвет, става ясно от думите на Хусеин, който добави, че ДПС в Свиленград готви листа от 10 общински съветници. „Кандидатурата на Милко Калайджиев беше издигната на няколко събрания на ДПС в общината. Одобрена е от общинското ръководство и от областния съвет на ДПС. До няколко дни той ще бъде издигнат официално за кмет, каза пред „Монитор“ областният лидер на ДПС в Свиленград Малек Хусеин. Самият Милко Калайджиев не вдигаше в петък мобилния си телефон, вероятно заради творчески ангажименти. Междувременно пред хасковиския сайт haskovo.live Калайджиев е заявил, че е на участия и до понеделник няма да коментира темата. „Това, че са ме издигнали, не означава, че съм приел”, заявил Калайджиев. „От гледна точка на партията не съществува вариант Милко Калайджиев да се откаже“, убеден е лидерът Малек Хусеин. „Разбира се, аз не мога да говоря от негово име“, уточни Хусеин. Хората от ДПС в Свиленград били в много топли отношения с Калайджиев от дълги години. Официално свиленградската легенда в поп-фолка е партиен член от малко повече от една година, твърдят в граничния град. Фолк певецът е изключително популярен и от ДПС са убедени, че неговите резултати ще надминат и най-смелите очаквания и прогнози. Всъщност кандидатурата на Калайджиев все още не е минала одобрение от централното ръководство да партията, за да стане официална. Според устава на партията именно Централното оперативно бюро (ЦОБ) утвърждава номинациите на местните структури, а към момента бюрото няма решение за нито един кандидат за кмет.", "date": "2019.09.06", "title": "Милко Калайджиев кандидат за кмет за Свиленград от ДПС"}
{"url": "https://www.monitor.bg:443/bg/a/view/nominiraha-300-godishen-dyb-kraj-zlogosh-za-dyrvo-na-godinata-174765", "text": "Природозащитникът Севделин Атанасов номинира 300-годишен дъб, намираш се в треклянското село Злогош, за „Дърво на годината“. Уникалният вид в момента е в окаяно състояние и е пред изсъхване, което провокира природолюбителят да го номинира за конкурса и да се опита да го спаси. „Дървото се намира в местността „Кръста“, известна още като Дабйето. Почти съм сигурен, че Община Трекляно няма да направи нищо за спасяването на дървото и удължаване на живота му. Затова го номинирах, надявайки се на чужда помощ“, обяви още Атанасов. Той свързва дъба с детството си, което прекарват двамата с брат му – дългогодишният депутат Иво Атанасов, в село Брест. „Всяка ваканция прекарвахме с брат ми при баба, в село Брест. Автобус до там нямаше, и слизахме на „Дабйето“, където баба ни чакаше, и от там 3 километра до Брест. Връщането ни в края на ваканцията беше свързано с големи трудности понякога. Чакали сме на студ и мраз в продължение на часове. Не случайно и дървото е специално за нас, защото свързваме детството си с него, минавахме многоратно покрай огромния дъб“, разказа кюстендилецът. До вековното дърво има и оброчен кръст на Свети Георги, като мястото под и около дъба е знаково - там местните правят курбани за Св. Георги, организират се и родови срещи. Изпращам снимки Вековен дъб 1, 2, 4 – Вековният дъб край село Злогош е на цели 300 години Вековен дъб 3 - До него има и оброчен кръст на Свети Георги", "date": "2019.09.06", "title": "Номинираха 300-годишен дъб край Злогош за „Дърво на годината“"}
{"url": "https://www.monitor.bg:443/bg/a/view/napliv-za-obshtejitija-zaradi-skypi-kvartiri-174758", "text": "Наплив на студенти към софийските общежития ще има и тази година. Това каза председателят на Националното представителство на студентските съвети Яна Вангелова за БНР. Само след месец ще започне академичната година за студентите, затова и август бе най-активният месец за търсене на квартири, подаване на документи за общежития и за намиране гарсониера в районите, които около ВУЗ-овете. Миналата година около 1000 студенти се редиха на опашките за Софийски университет „Св. Климент Охридски“, а близо 600 останаха на улицата. Очакванията са и тази година някои от учащите да останат без място, в което да живеят, заради недостиг на стаи. „В момента текат кампаниите за записване и вече се знае, че ще има недостиг на стаи в СУ и УНСС“, коментира Вангелова. По нейни думи Националната спортна академия също ще има проблеми заради ремонт на един от най-лошите си блокове, за който е теглила нисколихвен кредит. Медицинският университет в София продължава ремонт на едно от общежитията си. В останалите части на страната които по-скоро закърпват положението и не биха могли да се нарекат „сериозни“. До момента няма точни данни колко ще останат извън списъците, но интересът към общежитията е голям. Причина за това са високите наеми за квартири в столицата, както и поскъпващите консумативи. „Голяма част от студентите се насочват към общежития, но трябва голям късмет, за да попаднеш в ремонтиран блок или изобщо да получиш стая“, каза още председателят. Наемът на стая, независимо от нейния вид, е около 80 лв. В СУ сумата е под 100 лв. и включва вода, парно. Други университети обаче са с различен наем в зависимост от типа стая или блок, но това са университети, които сами си стопанисват общежитията и могат да направят такова разделение. което според брокери е твърде висока сума за студентите и техните семейства. Тази година за пръв път от 2008 г. насам се отпуснаха 29 млн. лв. за ремонти на общежитията в страната. По думите на Вангелова сумата е била гласувана на първо четене, но на второ – не и реално пари не са били отпуснати. Затова и всеки университет гледа някак да се справи, както е правил през последни 8-9 години. „Тоест със собствени средства, които в повечето случаи са много оскъдни, включвайки медицинските университети, където парите са малко повече, а общежитията изглеждат много добре“, каза Вангелова. По нейни думи правителството трябва да се убеди, че това е наболял проблем и в бюджета за догодина трябва не само да се предвидят, но и отпуснат средства за ремонти на университетите. До 2 седмици ще се събере комисия, която да обсъди какво ще прави с недостига на стаи. За момента идеята е там, където студентите са повече от наличната база, да бъдат изпратени във ВУЗ-ове със свободни стаи. „Традиционно се знае кои университети имат недостиг и те си говорят помежду си, знае се къде има свободни места, които обаче не се запълват заради лошите условия“, коментира Вангелова, която направи прогноза, че   ще видим и тази година.", "date": "2019.09.06", "title": "Наплив за общежития заради скъпи квартири"}
{"url": "https://www.monitor.bg:443/bg/a/view/naj-jelanijat-rabotnik-e-robotyt-174757", "text": "Перфектният работник е роботът, който няма отпуск, не боледува и не иска пари. Това съобщи за „Монитор“ Надя Василева, директор на фирма за подбор на кадри- Менпауър. Когато имаме „болен“ пазар на труда, какъвто е българският, с неблагоприятна демографска структура, кризата и проблемите са във всички сектори, заяви още тя. 25 709 са регистрираните безработни за месец юли сочат данни на Агенцията по заетостта. От анализа става ясно, че увеличението на безработните спрямо месец юни тази година е 16%. От Агенцията съобщават още, че безработицата се е увеличила с 9.9 % спрямо година по-рано. За същия месец 24 874 човека са новорегистрираните, а 835 са трайно безработните С най-голям дял (29.1%) са безработните специалисти в областите на обществото - психологията, социологията, журналистиката и бизнес администрацията, а малко под 20% пък са останалите без работа в транспорта. Повечето фирми са в „инерцията“ на миналото и начинът, по които се задържаха кадри към днешна дата е несъвместим с исканията и очакванията на работниците. Категорично кризата за работна ръка е голяма, няма лоялност, коректност и диалог Кризата би могла да се намали с внос на работна ръка от чужбина. Наблюдава се революция на работното място, която работодателите не успяват да овладеят, коментира експертът в подбора на кадри Надя Василева. Най-голям е процентът на безработните хора в трудово-активна възраст от 30 до 49 години – 47.9%. Близо 5 процента са безработните с намалена работоспособност, а 12 % са тези, които са се самоопределили като малцинствени групи. От данните на Агенция по заетостта става ясно още, че безработните младежи са - 23%. 12 785 човека са освободени от частния сектор. Броят им отчита увеличение с 24.2% спрямо юни 2019 г. и със 17.3% спрямо същия месец на миналата година. Вече е практика да се вземат болнични или да се ползва дълга неплатена отпуска, за да се работи сезонно. Законодателството в България не е адекватно, особено трудовото, и това допринася за кризата на пазара на труда към момента, казват специалистите. Най-големите дупки са в строителството, ресторантьорството и търговията. Ако преди няколко години на пусната обява кандидатстваха по 150 човека, сега са по 12, коментира Ваилева. Според нея за да се излезе от тази тежка ситуация е необходимо да се привличат чужди работници и да се мотивират неработещите към момента.", "date": "2019.09.06", "title": "Най-желаният работник е роботът"}
{"url": "https://www.monitor.bg:443/bg/a/view/japonski-ucheni-otkriha-ostanki-ot-nov-vid-dinozavyr-174761", "text": "Японски учени са идентифицирали нов вид динозавър от почти пълен скелет, който е бил най-големият открит някога в страната, с дължина осем метра. Това съобщава БГНЕС. След като анализирали стотици кости, датиращи от преди 72 милиона години, екипът от университета в Хокайдо заключил, че скелетът някога е принадлежал на нов вид тревопасен динозавър, който бродел по Земята. Частично опашката е открита за първи път в Северна Япония през 2013 г. и по-късните разкопки разкрили целия скелет. Екипът нарече динозавъра „Kamuysaurus japonicus“, което означава „японски бог на дракон“. Те смятат, че динозавърът е бил на възраст около девет години и е тежал между 4 и 5,3 тона в зависимост от това дали е ходил на два или на четири крака.  Откритието е публикувано в британското списание „Scientific Reports“. „Фактът, че в Япония е открит нов динозавър, означава, че някога е имало независим свят на динозаврите в Япония или в Източна Азия и независим процес на еволюция“, заявил ръководителят на екипа Йошицугу Кобаяши.", "date": "2019.09.06", "title": "Японски учени открили останки от нов вид динозавър"}
{"url": "https://www.monitor.bg:443/bg/a/view/podobriha-s-4-minuti-rekorda-na-bylgarskija-shtafeten-maraton-ekiden-174755", "text": "За втора поредна година щафетният маратон на София „Екиден“ завършва с рекорд. Този път върховото постижение регистрира отборът на „Маратон Пловдив ТИМ“, в който личаха имената на силни бегачи. Те финишираха за 2.11:36 ч., което е с близо 4 минути по-бързо от предишния рекорд, поставен миналата година с резултат 2.15:39 ч. Тазгодишните шампиони са Алекс Василев, Александру Корнещи – изтъкнат румънски маратонец с личен рекорд 2.13 ч., Никола Начев, Мариус Йонеску – румънският шампион на 10 км, Християн Стоянов и Данчо Петров. Втори с 2.13:19 ч. завърши отборът на „SLS Dream Team“, в който бяха някой от най-добрите български стаери – Йоло Николов, Мартин Балабанов, Митко Ценов и др. Бронзът с 2.32:22 ч. бе за тима „Ние сме Българска армия“, в чийто състав бяха световният вицешампион по биатлон Владимир Илиев, световният шампион по ориентиране Станимир Беломъжев и др. Рекордните 92 отбора стартираха днес в петото издание на щафетния маратон на България – „София Екиден Маратон“. По традиция в него участваха едни от най-силните атлети на страната в средните и дълги бягания, както и стотици любители на спорта. Състезанието със старт-финал пред Националния стадион „Васил Левски“ е част от инициатива \"София - Европейска столица на спорта\" и по традиция е в чест на националния празник - Съединението на Княжество България и Източна Румелия, за което символизира и щафетният характер на надпреварата. Състезанието отново бе под патронажа на посолството на Япония и отбелязва 140 години от първите дипломатически отношения на България със света и 15 години България в НАТО. Сред участниците бяха отбори от посолствата на Германия, Япония, ЮАР и Китай, заедно с два тима от Министерството на външните работи. Сред бегачите имаше и представители на Украйна, Сърбия, Румъния и др. Преди старта участниците бяха приветствани от японския посланик в България Масато Ватанабе, зам.-министъра на външните работи Петко Дойков и директора на маратона Даниел Дуков. Послание към присъстващите отправи и Ана Росева от главната квартира на НАТО, а официалните лица бяха отличени със специални плакети от „Българска асоциация спорт за всички“. „София Екиден маратон” е отборно състезание на класическата дистанция, като всеки тим е съставен от шестима души, които изминавато бщо 42.195 км. Бегачите са разпределени на постове от 5 км + 10 км + 5км + 10км + 5км + 7.195 км = 42.195км. Дисциплината е лицензирана от Международната федерация по лека атлетика (IAAF), a трасето в София отговаря на всички стандарти. Името „екиден“ идва от японското \"предаване на поста\", като традиционно от дълги години състезание в страната на изгряващото слънце. Веднага след като стартираха елитните атлети бе дадено началото и на детската щафета. В нея най-бърз бе отборът „Академик София 1“ в състав Ангел Костов, Илайда Нуроллова, Евгения Стоименова и Емил Йорданов – 10.30 мин., Втори е тим „№ 116“ с 10:35, а трети е „Приорити 1“ с 10:58 мин. Щафетните маратони са изключително емоционални и са едни от най-популярните състезания в света на леката атлетика. В различни страни тези бягания имат различно име, но организаторите на българската надпревара предпочитат класическото „Екиден“ – в знак на уважение към японската традиция. За първи път щафетен маратон се провежда именно в Япония. Освен професионални спортисти в състезанието участват и любители. Така всеки може да премери сили или да бъде в един тим с част от най-силните спортисти на България. Отборите могат да бъдат изцяло мъжки, женски или смесени. Резултати и подробности ще намерите на – www.sofiaekidenmarathon.com и на https://racetimingbg.com/live-results/.", "date": "2019.09.06", "title": "Подобриха с 4 минути рекорда на българския щафетен маратон „Екиден“"}
{"url": "https://www.monitor.bg:443/bg/a/view/v-denja-na-syedinenieto-plovdivchani-smeniha-tabelata-na-sofija-sys-zapaden-plovdiv-174753", "text": "Рано сутринта на 6 септември столицата ни смени името си на „Западен Пловдив”. Акцията за временната промяна на една от входните табели на София е на пловдивчаните Николай Илчевски и Емил Христаков. Самите те се похвалиха в социалните мрежи със свои фотоси пред табелата на новоизлюпения квартал на Пловдив. Идеята им дошла по случай годишнината от Съединението на Източна Румелия с Княжество България. В навечерието на празника в родния си град Илчевски представи второто издание на книгата си „Пловдив най най най”, която съдържа 354 малко известни факти за историята на най-стария жив град в Европа. На този ден, преди 134 г. Пловдив, макар и по-развит икономически град, се отказва да бъде столица на провинция, в името на националното обединение. В него е готов да заработи и първият български университет, но след събитията от 1885 г. той отстъпва и тази чест на София – защото „…Ще да отива на новата столица на има първия български университет …“ Николай Илчевски и Емил Христаков обясняват акцията си като закачка със столичани: „Пловдив ви даде възможността да бъдете столица на обединена България и всички произтичащи от това облаги. Днес София като административен център притегля най-добрите кадри от всички големи български градове и е най-развитият и благоустроен град. Би трябвало да проявите чувство за хумор и да покажете класа поне за няколко часа. Докато си изпием кафетата пред табелата на „най-западния пловдивски квартал“.  ", "date": "2019.09.06", "title": "В деня на Съединението: пловдивчани смениха табелата на София със „Западен Пловдив”"}
{"url": "https://www.monitor.bg:443/bg/a/view/londonski-syd-njama-problem-v-razpuskaneto-na-parlamenta-174759", "text": "Лондонският Висш съд отхвърли оспорване на решението на премиера Борис Джонсън да преустанови работата на парламента преди Брекзита, но посочи, че делото може да се прехвърли във Върховния съд за последно обжалване, предаде Ройтерс. В края на август Джонсън обяви, че ще спре работата на парламента от средата на септември до средата на октомври, точно преди насрочената дата за излизане на Великобритания от ЕС на 31 октомври. Той аргументира решението си с желанието на правителството да представи новата си законодателна програма. Това накара активистката Джина Милър, която преди две години спечели друго дело срещу правителството за Брекзита, да сезира съда. Впоследствие към нейния иск се присъединиха бившият премиер консерватор Джон Мейджър и опозиционни политически партии. След обявяването на съдебното решение Милър заяви, че парламентът не трябва да почива в такъв решаващ момент за британската демокрация. \"Върховният съд насрочи 17 септември за гледане на обжалването. Моят юридически екип и аз няма да спрем борбата за демокрация\", каза Милър.", "date": "2019.09.06", "title": "Лондонски съд: Няма проблем в разпускането на парламента "}
{"url": "https://www.monitor.bg:443/bg/a/view/syzdateljat-na-kiborgi-venelin-shurelov-redi-izlojba-v-parij-174756", "text": "Някои от емблематичните фигури обекти на известния български визуален артист и сценограф Венелин Шурелов, както и 40 негови рисунки ще бъдат представени в първата му самостоятелна изложба в Париж – Rotations („Ротации“), която се организира по инициатива на Българския културен институт във Франция. Експозицията се открива на 19 септември и може да бъде видяна от жителите и гостите на френската столица в галерията на института до 10 ноември. Изложбата на Шурелов събира най-новите му, неизлагани до момента творби, както и някои от дългогодишния му проект SubHuman Theatre – платформата, която художникът развива от 2004 г. насам. Шурелов работи в областта на съвременното визуално изкуство и дигиталните технологии. Стилът и в картините, и в сценографиите, които прави за театъра, е провокативен, прям, гротесков синтез на новото време. Проектите му са многопластови, включват рисунки, интерактивни инсталации и пърформанси, дигитални технологии, видео и арт теория. Експонатите му носят разпознаваем визуален код, а цялото му творчество изгражда собствени образи и митология – функция на епохата, в която живеем. Художникът изследва и интерпретира все по-технологизиращото се битие на съвременния човек, техно-естетиката, машината, създаваща особена естетика на чудовищното. То очарова и отблъсква, съблазнява и плаши, легитимира и дестабилизира. Теми на произведенията му са забравената емоция, отчуждението, потиснатата човечност и субкултурите, които те създават. Венелин Шурелов е роден в Бургас през 1977 г. Завършил е сценография в Националната художествена академия. Той е доцент в НХА, съосновател и преподавател в магистърската програма „Дигитални изкуства“. Носител е на наградите „Икар“ и „Аскеер“ за сценографията на „Хамлет“ под режисурата на Явор Гърдев в Народния театър (съвместно с Никола Тороманови Даниела Олег Ляхова), на „Икар“ за сценографията на „Канкун“ от Жорди Галсеран с режисьор Стилиян Петров във Варненския драматичен театър „Стоян Бъчваров“, на награда от Малкия сезон на „Сфумато“ и на още множество престижни художествени отличия.  ", "date": "2019.09.06", "title": "Създателят на киборги Венелин Шурелов реди изложба в Париж"}
{"url": "https://www.monitor.bg:443/bg/a/view/italija-s-rekord-v-evrokvalifikaciite-174764", "text": "Италианският национален отбор записа рекордно постижение след успеха с 3:1 над Армения като гост. Тимът на Манчини изоставаше с 0:1 до 28-ата минута, но Белоти изравни, а отново той и Пелегрини донесоха трите точки. “Скуадра адзура” вече натрупа осем поредни победи в евроквалификациите, което не е правено от отбора досега. В неделя \"сините\" ще могат да подобрят постижението в гостуването на Финландия, което е пряк двубой между първия и втория в класирането. Финландците победиха у дома Гърция с минималното 1:0 и записаха четвърта победа от пет мача в група J на квалификациите за Евро 2020, следвайки лидера Италия. Теему Пуки (52-дузпа) реализира единствения гол. В третия мач от групата Босна и Херцеговина разби на свой терен аутсайдера Лихтенщайн с 5:0. Амер Гояк (11, 89) вкара първия и последния гол в мача, а между тези попадения се разписаха Харис Дулйевич (80), Един Джеко (85) и Един Вишча (87). Така босненците събраха 7 точки на третото място, а Лихтенщайн си остава на дъното без нито една спечелена точка. Гърция има 4.", "date": "2019.09.06", "title": "Италия с рекорд в евроквалификациите"}
{"url": "https://www.monitor.bg:443/bg/a/view/ispanija-vze-svoeto-v-bukuresht-rumyncite-s-prostashka-projava-174763", "text": "Испания спечели с 2:1 при визитата си на Румъния и записа пета поредна победа в група F от квалификациите за Евро 2020. Срещата в Букурещ бе дебют за Роберт Морено като наставник на „Ла Фурия“ след оттеглянето през юли на Луис Енрике, а футболистите му трябваше да потреперят в края за успеха.Серхио Рамос (29-дузпа) даде преднина на гостите, а малко след почивката Пако Алкасер (47) удвои аванса им. Играчите на “Лудогорец” Клаудиу Кешеру и Драгош Григоре бяха титуляри за домакините, а заменилият Кешеру в 56-ата минута Флорин Андоне (59) намали скоро след появата си в игра с първия точен удар за Румъния в мача. В последните десет минути испанците играха с човек по-малко след изгонването на Диего Йоренте с директен червен картон, а северните ни съседи пропуснаха страхотна голова възможност в последните секунди на сблъсъка след удари на Андоне и Пушкаш. Мачът в Букурещ ще се запомни и със скандално поведение на феновете на домакините. Румънските запалянковци обаче бурно освиркваха през цялото време, с което си навлякоха гнева и на селекционера Козмин Контра. „Това е позор“, лаконичен бе спецът. Иначе в другите мачове от групата Норвегия срази Малта с 2:0, а Швеция спечели убедително с 4:0 при гостуването си на Фарьорските острови. Така в класирането Испания е лидер с пет победи от пет срещи и пълен актив от 15 точки, Швеция и Норвегия са съответно с 10 и 8 точки, а румънците са четвърти със 7 точки.", "date": "2019.09.06", "title": "Испания взе своето в Букурещ, румънците с просташка проява"}
{"url": "https://www.monitor.bg:443/bg/a/view/270-000-na-pochivka-u-nas-po-praznicite-okolo-syedinenieto-174742", "text": "Българите, които ще пътуват у нас в дните около Деня на Съединението (6 септември), са 270 000. Близо 40 000 пък ще изберат чужбина за своя отдих. Това показват данни на Института за анализи и оценки в туризма. Пътуващите в началото на месеца ще са значително повече от тези в края на септември, съобщи за „Монитор“ директорът на института Румен Драганов. Причина за това е, че в дните около 6 септември много хора продължават ваканцията си и се очаква общо над половин милион българи да пътуват. За Деня на Независимостта 170 000 сънародници ще се пръснат из България, а други 30 000 в чужбина. Ръст в сравнение с миналата година няма, тъй като началото на деветия месец винаги е силно, а краят – слаб заради започналата учебна година. По-предпочитаните дестинации у нас са по Черноморското крайбрежие. Във вътрешността на страната се търсят които продължават да работят интензивно заради силното търсене. „Има много хора, които отиват на конкретни исторически места около тези 2 дати - това са семейства с интерес към културата и историята и използват времето, за да посетят тези места“, поясни Драганов. Такива места са Пловдив, Търново, но и много от градовете по подбалканската линия като Казанлък, Стара Загора, Карлово и Калофер. Всички тези градове се радват на много туристи и внимание в началото на месеца. Причина е не само отбелязването на историята, но и факта, че българите са добре запознати с продукта, който посещават. на местата, на които са били. „Те използват не само същите места, но си поръчват и същите неща, които са консумирали предходната година, затова има и повторяемост на почивките“, коментира още Драганов. Уикендът у нас излиза между 70-120 лв. за пълен пансион. В началото на септември се използват двудневни пакети и голяма част от офертите са за двама, които могат да получат намаления. В чужбина същото удоволствие струва около 375 лв. От дестинациите зад граница най-търсени са Гърция, Македония, Сърбия, Румъния и Турция. Интерес има и към Германия, Испания и Италия. Младежките пътувания се очаква да продължат до 12 септември. В началото на месеца по-младите поколения също пътуват интензивно, като отново е налице повторяемост на пътуванията. Предпочитани са градовете по Южното Черноморие. „Тази година наблюдаваме много интензивни пътувания на млади хора, тъй като къмпингите предлагат отлични условия за компании, които получават и по-добро настаняване“. Бюджетът на по-малките обаче е ограничен и затова те се стараят да изкарат значително по-евтино като пътуват с каравани. Около 250 лв. пък стигат за цяла седмица.", "date": "2019.09.06", "title": "270 000 на почивка у нас по празниците около Съединението "}
{"url": "https://www.monitor.bg:443/bg/a/view/200-leva-za-medal-s-lika-na-batenberg-174745", "text": "Бронзов възспоменателен медал от сръбско-българската война от 1885 г. с лика на Александър Батенберг се предлага в специализираните сайтове за продажби. Той е на стойност 199 лв., но цената, както на повечето артикули може да бъде договорена. Колекционерите наблюдават внимателно тези сайтове, защото там понякога се появяват уникални находки, свързани с историята ни, показа проверка на „Монитор“. Част от антиките са свързани с датата на Съединениета на Източна Румелия с Княжество България. Възпоменателният медал с лика на Батенберг е създаден с цeл дa ce oзнaмeнувa пoбeдaтa нa Бългaрия в Cръбcкo-бългaрcкaтa вoйнa, кoятo имa рeшaвaщo знaчeниe зa мeждунaрoднoтo признaвaнe нa Cъeдинeниeтo, нa 19 фeвруaри/3 мaрт 1886 г. С укaз нa княз Aлeкcaндър I ce учрeдявa Възпoмeнaтeлeн мeдaл зa Cръбcкo-бългaрcкaтa вoйнa oт 1885 г. в двe cтeпeни – cрeбърeн и брoнзoв. Cъc cрeбърния мeдaл ce нaгрaждaвaт учacтницитe в бoeвeтe, включитeлнo и Брoнзoвият e прeднaзнaчeн зa вoeннocлужeщитe, нeучacтвaли в cрaжeниятa и зa грaждaнcки лицa, взeли учacтиe във вoйнaтa. Възпoмeнaтeлния мeдaл пoлучaвaт и бoйнитe знaмeнa нa пoлкoвeтe, вoювaли прeз 1885 г. Сред най-продаваните в онлайн сайта военни антики са медалите и ордените. В сайтовете за продажби се предлага и медал от 1881г. с неизвестна история за 200 лв. Принципно това е годината, в която се учредява медал за заслуги с лентата на царския орден „Свети Александър“, посветен на небесния покровител на княз Александър I. За 45 лева любителите на стари отличия могат да попълнят колекциите си с български медали. Например български военен медал за храброст от 1912 г. се предлага за тази сума. С подобен медал са награждавани участници в Балканската война. Предлага се и изключително рядък руски имперски медал от 1862 г. с лика на Александър II за 90 лв. В сайтовете за продажби могат да се намерятн и други военни реликви като например револвер Гасер 1870 г. Оръжието е на стойност 1100 лв. Такъв модел е имал и Васил Левски, а поради огромната си мощ е бил предпочитан от хайдути и възрожденски поборници. Рядък ятаган с дръжка от слонова кост и острие със сребърни набивки е предназначен за имотни колекционери. Канията е от дърво, облечено с кожа сребърни накрайници, маркирани с Предметът е от 18 век и цената му е 1 999 лв. Повечето от ордените и медалите в сайтовете са руски или немски, но се намират и американски и френски. Американски позлатени монети от Първата и Втората световна война могат да се купят за по 12 лв. Френски кръстове за храброст от Първата световна война са обявени на стойност 45 лв. и 75 лв. Част от немските реликви са военен медал за изключителна преданост и смелост на стойност 30 лв. Немски военен кръст от Първата световна война е на стойност 75 лв. Германски възпоменателни монети за загиналите в Първата и Втората световна война са на стойност 12 лв. за бройка. Нагръден знак на германските войски от Втората световна война със специфичното за закопчаване за онова време е на стойност 7 лв. Продават се и руски военни медали, както и ретро военни значки и нагръдни знаци от времето на Съветския съюз. Стойността им варира от 50 до 200 лв. Освен военните отличия, любителите на антики могат да се снабдят и с интересни вещи от предишните два века. Напълно работещ награден джобен часовник от 19 век за точна стрелба, даван на отличилите се с такава офицери в армията на имперска Русия се продава за 1300 лв. Също така руски военен корабен часовник от 1956 г. се предлага за 800 лв. Той тежи цели 3 кг. Три чифта стари военни пагони и две бронзови катарами на войнишки колани се продават за общо 20 лв. Немски военно-морски кортик обаче може да се придобие за серозната сума от 1950 лв. Колекционери и хобисти с интереси към артефакти, антики и всякакъв вид ценности, чието събиране е регламентирано или е на ръба на закона, се разпознават помежду си с тайни знаци в социалните мрежи. \"Ако се интересуваш от археологически артефакти в профилната си снимка или някъде сред снимките си небрежно оставяш да се мерне металотърсач\", обяснява мъж, който редовно излиза с \"гъдулката\" (металотърсача) да си разхожда кучето из горите в Шуменско. Тези, които се интересуват от монети публикуват периодично кадър, на който да се забелязва монета. \"Присъствието на фосили, на полускъпоценни камъни и минерали издава интересите на колекционера без да ги афишира натрапчиво и да привлича ненужно внимание”, допълват хобисти. През миналия век малджиите и антикварите обменяли информация и събирали знания на сбирките на дружество \"Георги Кирков\", който бил като вечерен университет за иманяри. Оттам били тръгнали някои от най-известните днес колекционери. През 90-те и началото на века в Шумен антикварите се събираха в едно от ведомствените барчета в града, като наемателят им отваряше дори в съботния ден, но мястото се освети и започнаха да го посещават и цивилни ченгета. Оттам хобистите се прехвърлиха в затворени групи във фейсбук, където достъпът става или с поръчител, или след щателно проучване на профила. Иван Първанов Търновски антиквари продават тайно медали на българската бойна слава. В старата част на града има 5-6 антикварни магазини, в които може да се намерят стотици стари предмети от времето на Възраждането до наши дни. Според нормативната уредба вещи, по-стари от 50 години се водят артефакти и търговията с тях е забранена. Продавачите в търновските магазини излагат на показ за туристите основно предмети от времето на соца и до 40-те години на ХХ век. Ако човек прояви интерес и не събуди подозрението им, търговците го допускат да погледне под тезгяха, където има още десетки ценни артефакти, чиято търговия обаче е забранена според родното закодателство. В един от търновските антиквариати се продава един ценен орден „За заслуга”, учреден през 1883 г. от княз Александър Батенберг по случай рождения му ден. Спред експертите „За заслуга” е в челната десятка на най-престижните български отличителни знаци. В търновския антиквариат се продава за 100 евро, но според търговеца цената подлежи на коментар и може да падне до 70-75 евро. В магазиите за старини допреди няколко години можеха да се намерят и истински оръжия от времето на Руско-турската освободителна война и войните за национално обединение. След като тези оръжия, като потенциално опасни, бяха поставени в списъка за специално притежаване и търговия, днес официално отсъстват от витрините. Но в случай че някой прояви интерес, оказва се, че такива могат да се намерят по домовете на търговците. Цените са различни и са според моментното впечатление, което клиентът ще остави у търговеца. В самите антиквариати могат да се намерят очукани манерки, за които продавачите твърдят, че са били притежание на героите от Шипка, както и малки парчета желязо, за които търгоците се кълнат, че са от пръсналите се на историческия връх снаряди.", "date": "2019.09.06", "title": "200 лева за медал с лика на Батенберг"}
{"url": "https://www.monitor.bg:443/bg/a/view/snimat-novi-filmi-za-hari-potyr-s-daniel-radklif-174750", "text": "Хари Потър се завръща към големия екран! Осем години, след като киносалоните бяха белязани от последния филм за Момчето, което оцеля с „Хари Потър и даровете на смъртта: Част 2“, из средите се говори, че продуцентската компания Warner Bros. се готвят за нови филмови приключения на героя. Нещо повече, според информация на изданието We Got This Covered в главните роли на Хари, Рон и Хърмаяни отново ще видим същите, актьори, в които светът се влюби още през 2001 г. с „Хари Потър и философският камък“ - Даниел Радклиф, Рупърт Гринт и Ема Уотсън. Като основа за сюжета пък ще послужи успешната театрална постановка „Хари Потър и прокълнатото дете“, която се фокусира върху наследниците на магьосниците. В частност, тези на Хари и Драко Малфой. Предполага се, че пиесата ще бъде разделена за две включвания към големия екран. Сред причините за решението пък е по-лошото представяне на „Фантастични животни: Престъпленията на Гринделвалд“, смята още неназованият източник. Лентата от спин-оф предисторията на книгите на Дж. К. Роулинг направи премиерата си миналата година, като от световния боксофис спечели 654 милиона долара. Това е със $150 млн по-малко от генерираните печалби на първото заглавие от поредицата „Фантастични животни“. Първият филм за Нют Скамандър (Еди Редмейн) спечели 812 милиона долара от продажбата на билети.", "date": "2019.09.06", "title": "Снимат нови филми за Хари Потър с Даниел Радклиф"}
{"url": "https://www.monitor.bg:443/bg/a/view/niki-minaj-se-pensionira-174743", "text": "Номинираната за общо 10 награди „Грами“ рапърка Ники Минаж обяви, че слиза от сцената в полза на семейството си. Изпълнителката на Hard White разчувства феновете си, като призна, че възнамерява да слезе от музикалната сцена за неопределен период от време. написа тя в социалните мрежи, като допълни, че цял живот ще обича почитателите си. Припомняме, че Минаж е в сериозна връзка с мъж на име Кенет Пети, като неотдавна загатна, че двамата са готови и да се разходят до олтара. Кариерата на хип-хоп звездата датира от преди около десетилетие, като оттогава тя е издала четири албума, първият от който - Pink Friday, се появи на пазара през 2010 г.", "date": "2019.09.06", "title": "Ники Минаж се пенсионира"}
{"url": "https://www.monitor.bg:443/bg/a/view/toto-pechalbi-tiraj-71-174741", "text": "\"6 от 49\": Числа - 6, 13, 24, 26, 31, 34. Печалби: 6 - няма, 5 - 14 по 1 638,10 лв., 4 - 626 по 36,60 лв., 3 - 9808 по 3,30 лв., ДЖАКПОТ: 2 125 813, 61 лв.  Числа - 16, 18, 22, 32, 38, 39. Печалби: 6 - няма, 5 - 3 по 3 267,90 лв., 4 - 235 по 41,70 лв., 3 - 3868 по 3,60 лв., ДЖАКПОТ: 620 510,34 лв.  I теглене -  8, 26, 29, 30, 31. Печалби: 5 - 1 по 19 969,90 лв., 4 - 146 по 157,80 лв., 3 - 5051 по 6,70 лв. ДЖАКПОТ: няма II теглене - 3, 18, 19, 31, 33. Печалби: 5 - 3 по 6 656,60 лв., 4 - 187 по 123,20 лв., 3 - 6944 по 4,90 лв. ДЖАКПОТ: няма  Позиция - 1, 3, 6; цифра - 1, 9, 3. Печалби: 3 - 11 по 2 253,20 лв., 2 - 2089 по 11,90 лв.  13, 19, 32, 33, 47; Зодия - 8. Печалби: 5+1- няма, 5 - няма, 4+1 - няма, 4 - 3 по 500,00 лв., 3+1 - 17 по 100,00 лв., 3 - 146 по 10,00 лв., 2+1 - 259 по 5,00 лв., 1+1 - 1342по 1,50 лв., 2 - 2161 по 0,80 лв., 1 - 2146 по 1,00 лв. ДЖАКПОТ: 3 000 000,00 лв.  Година: 52, месец 6, дата 2, ден 5. Печалби: I група - няма, II група - няма, III група - 1 по 337,50 лв., IV група - 2 по 105,50 лв., V група - 9 по 23,40 лв., VI група - 3 по 53,60 лв., VII група - 13 по 16,20 лв., VIII група - 43 по 3,90 лв., IX група - 36 по 7,00 лв., X група - 68 по 4,30 лв., XI група - 143 по 2,40 лв., XII група - 206 по 2,10 лв., XIII група - 429 по 2,10 лв., XIV група - 1107 по 1,30 лв., XV група - 2099 по 1,10 лв. ДЖАКПОТ: 26 947,21 лв. Печалби: Форд Фиеста, Игра: 6/49 Фиш: 429869662, Район: Ямбол", "date": "2019.09.06", "title": "Тото печалби, Тираж №71"}
{"url": "https://www.monitor.bg:443/bg/a/view/merkel-v-kitaj-iska-reshenie-za-honkong-174744", "text": "Германската канцлерка Ангела Меркел каза днес, че е обсъждала темата за Хонконг с китайския премиер Ли Къцян при днешния им разговор в Пекин и добави, че е необходимо мирно разрешение на появилите се в града проблеми, предаде Ройтерс. На съвместната пресконференция след срещата им Ли от своя страна каза, че Китай ще прекрати \"хаоса\" в бившата британска колония в рамките на закона. Той коментира за първи път безредиците в автономния китайски град и отбеляза, че Пекин е достатъчно мъдър да се справи с протестите там на основата на закона. Меркел, която е на тридневно посещение в Китай, приветства решението на властите в Хонконг тази седмица формално да изтеглят спорния законопроект за екстрадиция, станал повод за взрива от улични протести. \"Надявам се, че демонстрантите ще вземат участие в диалога\", отбеляза тя. Още преди началото на посещението й лидерите на протестното движение в Хонконг поискаха среща с германската лидерка по време на визитата й, но неин говорител каза, че тя не планира да се срещне с тях. По време на разговорите с китайския премиер, Меркел, цитирана от ДПА, изрази надежда за бързо намиране на изход от търговската война между САЩ и Китай - двете най-мощни икономики в света. Според канцлерката тази война се отразява и на другите страни. Меркел, която оглавява голяма бизнес делегация в Китай, каза на срещата с Ли Къцян, че се надява подготвяното инвестиционно споразумение между ЕС и Китай да бъде финализирано скоро. То ще отстрани някои от пречките в икономическите отношения и на него възлагат сериозни надежди както ЕС, така и Китай, посочва ДПА. Канцлерката добави, че китайско-германските отношения са поставени на солидна основа, въпреки наличието на някои конфликти, и че двете страни са направили известен напредък в преодоляването им. Тя изтъкна, че Германия остава отворена за китайски инвестиции, но добави, че Берлин \"контролира\" инвестициите в някои стратегически важни отрасли и инфраструктурни проекти. Меркел и Ли подписаха общо 11 споразумения за сътрудничество в области като авиацията, автомобилната индустрия, чистите енергии, финансите и образованието. По-рано днес Меркел бе посрещната с военни почести от Ли Къцян пред сградата на Общокитайското събрание на народните представители (парламента) на пекинския площад \"Тянанмън\". Наблюдателите обърнаха внимание, че двамата бяха седнали по време на церемонията, след като през последните седмици Меркел на няколко пъти бе забелязана с пристъпи на треперене при подобни случаи. Те останаха на столовете си при изпълнението на германския химн, но при изпълнението на китайския Ли стана прав. Очаква се по-късно днес Меркел да вечеря с китайския президент Си Цзинпин, а утре ще отпътува за китайския мегаполис Ухан за среща с бизнес лидери и със студенти университета \"Хуачжун\".", "date": "2019.09.06", "title": "Меркел в Китай, иска решение за Хонконг "}
{"url": "https://www.monitor.bg:443/bg/a/view/bolka-i-slava-na-almodovar-e-ispanskoto-predlojenie-za-oskar-174740", "text": "„Болка и слава“ - едно от кинобижутата на фестивала в Кан тази година, бе избран за испанското предложение за „Оскар“, част от международната (бившата чуждоезична – б.а.) категория. Лентата на Педро Алмодовар е вдъхновена от собствения му живот, а Антонио Бандерас, който изпълнява главната роля“ се окичи с наградата за най-добър актьор по време на форума на френската Ривиера. Преди седмица във Венеция пък самият режисьор получи почетен „Златен лъв“ за цялостни постижения в киното. Алмодовар е носител на \"Оскар\" за най-добър оригинален сценарий за \"Говори й\". \"Всичко за майка ми\", на който той е и режисьор, и сценарист спечели наградата на Американската филмова академия за най-добър чуждоезичен филм през 2000 г.", "date": "2019.09.06", "title": "\"Болка и слава“ на Алмодовар е испанското предложение за „Оскар“"}
{"url": "https://www.monitor.bg:443/bg/a/view/serena-se-pribliji-do-rekorda-na-legendata-margaret-kort-174747", "text": "Носителката на 23 титли от Големия шлем Серeна Уилямс се класира за десети път в кариерата си на финал на US Open и то 20 години след първия си триумф в Ню Йорк. 37-годишната американка бе безапелационна срещу украинката Елина Свитолина с 6:3 6:1 на полуфиналите и продължава да мечтае за 24-и трофей от Шлема, който да я изравни с легендата Маргарет Корт във вечната класация, включваща времето преди и след Откритата ера на тениса. Свитолина имаше своите шансове, но напусна победена след 70 минути на централния корт \"Артър Аш\". Успехът за Серена бе под №101 за нея на US Open, колкото има и Крис Евърт.  \"Страхотно е, че съм играла повече финали от всяка друга тенисистка в тура, след като се завърнах от бременността. Това е невероятно. Изключително горда съм със себе си\", заяви ветеранката. По-малката от сестрите Уилямс е носителка на шест титли от US Open, а нейна противничка в битката за нов трофей и рекорд ще бъде 19-годишната канадка Бианка Андрееску, която има и румънско гражданство. В другия полуфинал Андрееску надигра швейцарката Белинда Бенчич със 7:6 (3), 7:5. Поставената под номер 15 тийнейджърка достигна за първи път мач за титлата в турнир от Големия шлем. Андреску, която е първата представителка на Канада на финал на \"Флашинг Медоус\", вече е в серия от 13 поредни успеха. Тя е едва третият играч, който стига финал при дебюта си в основната схема. За последно това направи 17-годишната Винъс Уилямс през 1997 г. Ако спечели титлата, Бианка Андрееску ще е първият дебютант, който прави това в Откритата ера. \"Сюрреалистично е. Сбъдната мечта\", каза Андрееску след мача срещу Бенчич, продължил 2 часа и 13 минути. ", "date": "2019.09.06", "title": "Серена се доближи до рекорда на легендата Маргарет Корт"}
{"url": "https://www.monitor.bg:443/bg/a/view/sedem-sela-pak-na-protest-sreshtu-kamenna-kariera-174749", "text": "Жителите на седем населени места в пловдивско отново се вдигнаха на протест срещу разширяване на каменната кариера над село Белащица. В празничния почивен 6 септември хора от селата в Родопската яка се събраха в центъра на село Белащица и направиха шествие до Околовръстния път на Пловдив. В шествието тази година се включиха не само хора от село Белащица, които са пряко засегнати от кариерата за добив на инертни материали и от инвестиционното намерение за нейното разширяване. Към тях се присъединиха и жители на околните села Браниполе, Марково, Гълъбово, Брестник, а така също и от общинския център Куклен, както и жители на Пловдив. Всички те поискаха от институциите и властите да вземат спешни мерки срещу разширяването на каменната кариера. Те поискаха нейното затваряне заради запрашаването на въздуха и заради тежкотоварните камиони, които разбиват пътищата им. Кариерата е дадена на концесия на швейцарската фирма „Холсим”, откъдето искат разширяване на мястото за добив на инертни материали под връх Калоян с нови 50 декара. Жителите на родопските села искат да не бъде удължавана концесията на фирмата с нови 15 години. Според тях най-красивите и чисти села край Пловдив са изправени пред екологично бедствие заради запрашаването на въздуха. Протестиращите казват, че честите и силни гърмежи от каменната кариера ги плашат и че къщите им вече са напукани от взривовете и от тежкотоварните камиони. Протестите на хората от родопските села срещу кариерата са от няколко години. Миналата година от РИОСВ Пловдив провериха обекта, за да установят дали има запрашаване. Проверката била извършена на 6 юни м.г. и експертите констатирали, че запрашаването идва след трошене и разделяне на фракции на добития инертен материал. Прахът се разпространявал извън границите на производствената база и се разнасял към най-близко разположеното до кариерата населено място, а именно село Белащица. От РИОСВ устанонивили, че мерките, които дружеството трябва да изпълнява по изискванията в чл. 70 от Наредба №1/2005 г. срещу разпространение на прах извън производствената база, не се изпълняват ефективно. При проверката станало ясно още, че концесионерът „Пътища Пловдив“ АД не се е съобразил с неблагоприятните метеорологични условия и силния вятър, който води до увеличаване на запрашаването. За ограничаване на замърсяването на въздуха при проверката били дадени предписания за незабавно преустановяване работата на трошачно-сортировъчната машина и за увеличаване кратността на оросяване на пътищата в производствената база. За констатираното нарушение на законодателството на дружеството тогава бе съставен акт за установено административно нарушение, съобщиха от РИОСВ.  ", "date": "2019.09.06", "title": "Седем села пак на протест срещу каменна кариера"}
{"url": "https://www.monitor.bg:443/bg/a/view/sharl-mishel-ocherta-prioritetite-pred-evropejskija-syuz-174746", "text": "Европейският съюз трябва да \"действа смело и уверено\", за да не се превърне в жертва на търговските войни на президента на САЩ Доналд Тръмп, да \"защити интересите и ценностите си\" срещу нарастващо агресивния Китай и да се противопостави на продължаващата заплаха за сигурността от Русия.   Това призова новоизбраният председател на Европейския съвет Шарл Мишел пред дипломати и политици от ЕС в първата си голяма реч, откакто беше избран от лидерите на ЕС да оглави Европейския съвет от 1 декември, пише \"Политико\". \"Твърдо вярвам, че Европейският съюз трябва да играе водеща роля на световната арена\", поясни Мишел, който все още е премиер на Белгия. \"Ако не го направим, други ще го сторят. И те ще го направят в техен си интерес, а не наш\", предупреди Мишел. В обръщението си Шарл Мишел подчерта, че Съветът е одобрил стратегически дневен ред, който призовава за действия в борбата с климатичните промени, уреждане на дългогодишния спор около миграцията и бежанската политика и бързо сключване на споразумение за новата дългосрочна бюджетна рамка. Въпреки че очерта тези и други задачи, белгийският премиер уточни: \"Брекзит е най-предизвикателният проблем, пред който сме изправени днес\". В коментарите си за Брекзит Мишел се фокусира върху ограничаване на щетите и поддържане на бъдещи отношения, което представлява промяна от позицията на настоящия председател Доналд Туск, който постоянно изразяваше съжаление за напускането на Великобритания. Мишел обрисува ЕС като защитник на мултилатерализма. Той каза още, че ЕС трябва да се противопостави на заплахите от Русия \"на източната граница и в Южна Европа\". \"Русия остава съсед също. Ние трябва да приемем тази реалност\", подчерта белгийският министър-председател.", "date": "2019.09.06", "title": "Шарл Мишел очерта приоритетите пред Европейския съюз "}
{"url": "https://www.monitor.bg:443/bg/a/view/dva-iztrebitelja-se-sblyskaha-v-nebeto-nad-rusija-174733", "text": "Два изтребителя-бомбардировача Су-34 се сблъскаха в небето над руския град Липецк. По предварителни данни, инцидентът се е случил по време на тренировъчен полет, като причина за него станала липсата на визуален контакт между командирите.   Водещият военен самолет ударил с края на едното си крило кабината на следващия го Су-34. При опита на пилотите да обърнат летателните машини те отново се сблъскали. В двигателя на единия изтребител попаднали отломки. Вследствие самолетите получили сериозни повреди – при единия са пострадали кабината, двигателят и фюзелажът, а при другия се откъснал краят на крилото, заедно с апаратурата на комплекса за радиоелектронно противодействие. Въпреки техническите неизправности, пилотите успешно приземили изтребителите, като жертви и пострадали при инцидента няма.", "date": "2019.09.06", "title": "Два изтребителя се сблъскаха в небето над Русия  "}
{"url": "https://www.monitor.bg:443/bg/a/view/syprug-ubi-jena-si-v-katastrofa-174735", "text": "Възрастна жена загина при катастрофа. Произшествието е станало около 9,30 ч. на пътя Павликени - Свищов, в района на село Батак. Лек автомобил „Опел Корса”, управляван от 72-годишен мъж от Сухиндол навлиза в лентата за насрещно движение и се удря в микробус. Водачът на корсата е транспортиран във великотърновската областна болница с фрактура на крака. 70-годишната му съпруга обаче е починала на място. Причините за произшествието са в процес на изясняване.", "date": "2019.09.06", "title": "Съпруг уби жена  си в катастрофа"}
{"url": "https://www.monitor.bg:443/bg/a/view/izgorja-plajen-bar-v-kurorta-elenite-174732", "text": "На мястото е извършен оглед. Разпитани са свидетели на инцидента и са иззети видеозаписи от разположени наблизо камери. Предполага се, че причината за пожара е късо съединение в хладилна камера. Предстои повторен оглед от екип пожаро-технически експерти. По случая е образувано досъдебно производство.", "date": "2019.09.06", "title": "Изгоря плажен бар в курорта „Елените“"}
{"url": "https://www.monitor.bg:443/bg/a/view/borisov-bylgarija-ima-vsichko-novo-v-sveta-na-medicinskata-tehnika-174734", "text": "\"Българското правителство години наред милиарди отделя за здравеопазване. Над 8 % от БВП. Инвестирахме много в образование, квалификация, стипендии на млади учени, в сграден фонд и оборудване, което може да се съревновава с най-добрите в света. Няма нещо излязло в света на медицинската техника и България да го няма“. Това заяви премиерът Бойко Борисов при откриването на 29-ят Конгрес на Световната асоциация по гръдна и сърдечно-съдова хирургия. Форумът се откри днес и ще продължи до 8 септември. Проф. Генчо Начев е президент на настоящото издание. Над 400 участници ще се включат в обсъждане на новостите в областите на сърдечната, съдовата и гръдната хирургия. Лектори ще са водещи специалисти от над 40 страни по цял свят. Като поздрави участниците, министър-председателят подчерта, че само преди месеци в залата, в която се провежда конгресът е приключило българското председателство на ЕС. „Поздравявам тези над 40 страни, които са изпратили на днешния конгрес свои представители. Благодаря на проф. Начев за поста, който е символичен за това, което Бълагрия прави в тази сфера. Разбира се, едно светило като проф. Джеймисън е сред нас. На този изключителен празник, който имаме българите още веднъж добре дошли и успех на конгреса\", заяви още премиерът. По време на конгреса водещият наш кардиохирург и директор на болница „Св. Екатерина“ проф. Генчо начев беше избран за президент на Световната им асоциация по гръдна и сърдечносъдова хирургия. Като символ на заслуженото доверие определи избора министърът на здравеопазването Кирил Ананиев. „Този избор е символ на заслуженото доверие на световната гилдия на кардиолозите и кардиохирурзите към нас, както и за значителния ни принос в международен мащаб. За нас е гордост, че едно от светилата е наш сънародник\", каза министър Ананиев. Той допълни, че сърдечно-съдовите заболявания са сред водещите причини за заболеваемост в световен мащаб, а преодоляването им е съвкупност от много фактори. Затова на национално ниво Министерството на здравеопазването непрекъснато работи, за да усъвършенства възможностите за превенция, профилактика и лечение на тези болести в България. За първи път се въвеждат правила за медицинска практика на нормативно ниво, като първите промени, които ще се въведат, ще бъдат в областта на кардиохирургията. \"Не бихме могли да постигнем успех в това отношение без подкрепата на водещите специалисти и организации по кардиология у нас, както и без примера на световните светила и утвърдените от тях успешни практики в тази сфера\", изтъкна министърът на здравеопазването. По думите му провеждането на форума в България са и много добра оценка за работата на българските кардиохирурзи. 29-ят Конгрес на Световната асоциация по гръдна и сърдечно-съдова хирургия ще продължи до 8 септември. Над 400 участници от 40 страни обсъждане новостите в областите на сърдечната, съдовата и гръдната хирургия.", "date": "2019.09.06", "title": "Борисов: България има всичко ново в света на медицинската техника (ОБНОВЕНА)"}
{"url": "https://www.monitor.bg:443/bg/a/view/joana-vodi-ljatnata-si-fiesta-v-oshte-5-dyrjavi-174720", "text": "Месец, след като даде заявка за летен хит с парчето Fiesta, певицата Йоана ще зарибява с латино ритъм меломани от още пет държави. Английската версия на песента е вече факт, като тя ще бъде котирана в Полша, Румъния, Гърция, Турция и Русия. Създадохме това парче с усмивка към лятото и с много приятна емоция, която явно хората усещат. С екипа ми от „Вирджиния Рекърдс“ имаме обща мечта – да проправим път на българската музика и артисти навън. Надявам се английската версия на Fiesta да е малка, но сигурна стъпка в тази посока\", споделя отличничката от X Factor. Това е вторият съвместен проект на младата изпълнителка с румънския продуцент Крис Тарчеа - Monoir след дебютния й сингъл - „Да не спим“, който се превърна в една от най-излъчваните български песни в ефира за изминалата година. ", "date": "2019.09.06", "title": "Йоана води лятната си Fiesta в още 5 държави"}
{"url": "https://www.monitor.bg:443/bg/a/view/boris-djonsyn-po-skoro-bi-umrjal-otkolkoto-da-poiska-otlagane-na-brekzit-174729", "text": "Великобритания ще излезе от Европейския съюз на 31 октомври, заяви британският премиер Борис Джонсън, предаде АФП. Джонсън заяви това в реч в полицейски участък в град Уейкфийлд, Северна Англия, реагирайки на приетия от британските депутати законопроект, който го задължава да иска от Брюксел отлагане на Брекзит с три месеца, до 31 януари 2020 г. Британският премиер подчерта, че по-скоро би умрял, отколкото да поиска отлагане на Брекзит, съобщиха Ройтерс и ДПА. Според него с отлагането няма да се постигне нищо. Той бе категоричен, че във Великобритания трябва да има предсрочни парламентарни избори, на които британският народ да реши дали иска да напусне Европейския съюз на 31 октомври или да остане още време в ЕС. Правителството ще внесе в понеделник в парламента законопроект за организиране на предсрочни избори, който може да мине, ако получи одобрението на две трети от депутатите. Това е вторият опит на Джонсън да организира избори на 15 октомври. Вчера членовете на Камарата на общините вече отхвърлиха такова искане. Сега обаче обстоятелствата са различни и лейбъристите вече може да подкрепят свикването на предсрочни избори, след като бе приет закон за отлагане на Брекзита, отбелязва АФП.", "date": "2019.09.06", "title": "Борис Джонсън по-скоро би умрял, отколкото да поиска отлагане на Брекзит"}
{"url": "https://www.monitor.bg:443/bg/a/view/3-kilometrova-opashka-na-kulata-174731", "text": "3-километрова опашка се е оформила на ГКПП Кулата. Чакането за излизане от страната е близо 30-40 минути, разказаха пътуващи към Гърция за почивните дни.   Хората, които са се запътили към южната ни съседка, не е зле да си припомнят, че от началото на юли там глобите за шофьори са драстично увеличени. Ще бъде санкциониран всеки, който пуши в колата, в присъствието на дете. За някои нарушения дори се предвижда затвор. Който шофира в нетрезво състояние или под влияние на наркотични вещества, или шофира по национален или второстепенен път в насрещното платно, в пешеходни зони, на тротоар се наказав с лишаване от свобода за поне една година. Същото се отнася и за карането на технически неизправен или претоварен автомобил.", "date": "2019.09.06", "title": "3-километрова опашка на Кулата"}
{"url": "https://www.monitor.bg:443/bg/a/view/blagoevgrad-pochete-134-godini-ot-syedinenieto-174739", "text": "   С полагане на цветя от общественици и граждани  Благоевград почете 134 години от Съединението на Княжество България с Източна Румелия. Ритуалът се състоя пред паметната плоча на загиналите във войните за обединението и независимостта на България, на пл. „Георги Измирлиев“. Пред паметника сведоха чела заместник- кметът по икономика и финанси Иво Николов. Почит отдадоха още и Даниела Савеклиева- депутат от Народно събрание, заместник- областният управител Иван Стоянов, председателят на ОбС-Радослав Тасков, омбудсманът на Благоевград доц. д-р Валентин Василев, отец Дончо и отец Петър от благоевградския православен храм „Въведение Богородично“, общински съветници, представители на културни институти, представители на политически партии, общественици, граждани.    Съединението на княжество България с измислената от Великите сили автономна провинция Източна Румелия е извършено като на шега за една нощ в Пловдив. За изненада и въпреки волята на всички тези Велики сили. То им доказва, че 500-те години турски гнет не са затрили непокорния дух и величието на Първото и Второто българско царство. Една дузина млади български офицери заедно с ексцентичния подофицер габровеца Продан Тишков, кръстен от Захарий Стоянов Чардафон Велики категорично опровергават вековния постулат на същите тези Велики сили “Разделяй и владей”. Защото Берлинския конгрес от 1878 със съучастието на Русия разделят Санстефанска България на 5 части – Княжество България, Източна Румелия, Македония остават на турците, Южна Добруджа се дава на румънците, а Западните покрайнини на сърбите. Така разсечена снагата на България кървеше! ПОДГОТОВКАТА    От пролетта на 1885 година духовният водач на Съединението революционерът и писател Захарий Стоянов започва в Пловдив подготовката за самия акт. Той основава Български таен централен революционен комитет /БТЦРК/  и започва издаването на вестник “Борба”. В пламенните си статии и памфлети той директно пропагандира за бунт и демонстрации, за да се обедини изкуствено разделения народ.     “Борбата за Съединението се почна през пролетта на 1885 г. с демонстрация по улицата, пише Симеон Радев в своите «Строители на съвременна България». Първата демонстрация стана на 23 април, на Гергьовден, националния празник на Гърция. Гръцката колония в Пловдив правеше големи приготовления. От Станимака и околните села бе поканено да дойде гръцкото население, колкото се може на по-многобройни тълпи. Целта бе да се прояви жизнеността и националният ентусиазъм на гръцкия елемент в областта. Българските патриоти обаче не искаха да допуснат тоя парад на елинска грандомания и още от рано почнаха да късат гръцките знамена и да гонят гръцките групи. Полицията се намеси в полза на гърците, но тя биде на много места разпръсната. След няколко схватки българското множество остана господар на улиците, по които се носеха виковете: \"Да живее Съединението! Долу Гърция!\" Руският консул Сорокин, застанал пред вратите на гръцкото консулство, убеждаваше множеството да се разотиде и да остави на мира гърците. Тълпата го слушаше с очевидно нетърпение и когато той започна да заплашва, гимназистът Н. Генадиев му извика: \"Вий да идете да заповядвате в Русия! Тук е свободна Румелия.\" Народът ръкоплещеше на тия дръзки думи, същият народ, който до преди пет години изпращаше с френетически викове руските войски... “ На 19 май, денят на Ботев, но и рождения ден на султан Абдул Хамид властниците в Пловдив, за да угодят на Портата решават да забранят честването на Ботева. Това предизвиква хората масово да се стекат пред правителствения дом и да проведат първата голяма демонстрация.  «Паметна е манифестацията, която на 17 юли стана на Бузлуджа, епически връх, гдето е паднал Хаджи Димитър, продължава Симеон Радев. Комитетът бе взел всички мерки, за да бъде празненството грандиозно; дал бе заповед до всички революционни центрове - Чирпан, Пазарджик, Сливен, Стара Загора и др. - да изпратят депутации. Пловдив бе представен от Захари Стоянов, Ив. Стоянович, П. Зографски и Никола Генадиев. В своята позната книга \"Чардафон Велики\" - една оригинална и духовите смес от фейлетон и история - Захарий описва с чудесен хумор пътуването от Пловдив до Бузлуджа. То е било една непрекъсната редица от смехове, песни и трагикомически сцени, устроявани от неуморимия шегобиец Чардафон.» ...Чардафон, това е класическият хъш на революционната емиграция, пренесен от румънските кръчми в Източна Румелия. Само че вместо да псува хаджи Иванча Пенчович, Мемиш ага и Митхад паша, той псуваше сега \"нерязаните турци\", а това са руския консул, лъжесъединистите и генерал-губернатора Гаврил Кръстевич. Наречен Чарда от приятелите си в Габрово, което в прав текст означава изоглавено стадо добитък, Захари Стоянов прибави към името му едно фон, за да осмее директора на милицията фон Дригалски. Чардафон бе доскоро сержант-майор в Голямо Конаре, т. е. нещо като фелдфебел с длъжност на воински началник. Уволнен за неблагонадеждност, той сега се скиташе постоянно по агитация, махайки дългите си крака с ботуши въз един кон, купен нарочно за него от комитета. В комитетската група, в която хъшовските нрави бяха на голяма почит, Чардафон, смешник, пияница и патриот, бе много обичан. А той бе фанатично привързан към комитета, готов при един негов знак да изколи света със своите две ками, едната забодена в пояса, другата скрита в ботушите му. «Изкачването на Бузлуджа бе много весело, продължава Симеон Радев. От всички околни села - Янина, Хасът, Шипка и пр. - бяха се стекли селяни и селянки, които пъплеха на пъстри групи по хълмовете. Чардафон вървеше начело, носейки един грамаден биволски рог, пълен с ракия. Той догоняше селските дружини и правеше между тях агитация: разправяше им кой бил Хаджи Димитър, какво значи \"черна душа\", т. е. лъжесъединист и враг на велика България. После извикваше \"Долу Румелия\" и хвърляше в горещото юлско небе един вистрел, подет от ека на планината.» ПРЕВРАТЪТ В съзаклятието са привлечени действащите български офицери капитан Райчо Николов, капитан Сава Муткуров, капитан Радко Димитриев и най-висшия офицер в областта майор Данаил Николаев.  На 29 август капитан Муткуров и Димитър Ризов, член на БТЦРК се срещат неофициално в Шумен с княз Александър I, който присъства на военни маневри там. Той ги уверява в подкрепата си, но не уведомява скептично настроения към Съединението министър-председател Петко Каравелов. Министър-председателят научава за историческото събитие едва когато то вече е факт и то от обикновенни граждани в Търново.    Н 2 септември в Панагюрище трима ученика вдигат българското знаме и крещят: «Долу Румелия! Да живее Съединението».  Полицията ги арестува и потушава бунта. Тогава БТЦРК решава на 5 срещу 6 септември да бъде извършен военния преврат и да се обяви Съединението на княжество България и източна Румелия.    На 4 септември около 500 бунтовници в униформи «хаджидимитровки», наричани още резервисти и предвождани от Чардафон са завзели вече Голямо Конаре. На следващия ден те тръгват към Пловдив. В нощта срещу 6 септември  частите на майор Данаил Николаев установяват контрол над Пловдив: «Войници! - извика Николаев, застанал пред фронта. Ето вече 5-6 години как сме на служба в изкуствено създадената Източна Румелия, която е прямо подвластна на 500-годишния ни тиранин - султана, 5-6 години, казвам, сме на служба, но никой от нас не е заклеван в защита на отечеството ни. Тази нощ мен се падна честта да ви поведе против турското правителство. Аз ви заклевам в името на българския княз Александър І, в името на нашето знаме, че вие ще изпълните дълга си към отечеството и за потъпкването на турския полумесец. Да живее нашия вожд Александър І, да живее Съединена България!... \"Заклеваме се!\" - викнаха войниците. Те плачеха и целуваха знамето», отново Симеон Радев свидетелства за този исторически момент. Съставено е временно правителство начело с Георги Странски, което след няколко дни е заменено от Комисарство в Южна България, обявена е всеобща моблизация.      Около 3 часа през нощта пред конака пристигат и запасняците на Чардафон, на който се пада честа да арестува генерал-губернатора Гаврил Кръстевич. Наричан иронично от Захарий Стоянов в неговите памфлети Треперко паша. Майор Данаил Николаев поема отговорността да се запази живота на Кръстевич. Разтреперан,  възрастният вече генерал-губернатор слиза по халат на окупирания вече двор на конака под възгласите на множеството: «Долу!» и «Да живее княз Александър!», «Да живее Съединението!» После го настаняват в специално приготвен за него файтон. Чардафон слага до него за охрана годеницата си Денка Шилева с извадена сабя в ръка. Преди да го подкарат за Конаре Чардафон, верен на своите странности обикаля с файтона и Треперко паша по халат в него из всички консулства в Пловдив, за да видят всички, че Съединението вече е факт. В Конаре на сваления генерал-губернатор е приготвена най-хубавата къща. Чардафон донася на «арестанта» табла и съперник. Скоро старецът така се увлича от звука на зарчетата, че забравя за доскорошния си страх. Доволно се усмихва, защото зарът му върви и печели в таблата. ПОСЛЕДИЦИТЕ    След няколко дни, обаче, Русия официално обявява своето несъгласие че Съединението е извършено без да е съгласувано с нея.За няколко седмици руските офицери са отзовани от българската войска. Подкокоросвани от Русия и открито подкрепяни от Австро-Унгария на 2 ноември 1885 година Сърбия напада Българи в гръб. Започва Сръбско-българската война. Само за 2 деннонощия българската войска, командвана от капитани с «марш на скок» се озовава край Сливница. Там тя спира безметежния поход на сърбите към София и след 3 дневни епични боеве прогонва нашествениците извън границите на България. На 19 февруари 1886 година Букурещкия договор възстановява довоенната граница със Сърбия.", "date": "2019.09.06", "title": "Благоевград почете 134 години от Съединението"}
{"url": "https://www.monitor.bg:443/bg/a/view/potvyrdiha-programata-za-polufinala-na-grigor-174737", "text": "Най-добрият ни тенисист Григор Димитров ще излезе Данийл Медведев в първия полуфинален двубой на US Open тази вечер не преди 23:00 часа.  Организаторите обявиха програмата за полуфиналите и този с българско участие ще се проведе първи. Вторият полуфинал между Рафаел Надал и Матео Беретини пък ще започне не преди 00:30 часа. И за Димитров, и Медведев това е дебютно участие на полуфиналите на Откритото първенство по тенис на САЩ. До момента те имат по една разменена победа. Италианецът Матео Беретини също ще играе за първи път в тази фаза на US Open.", "date": "2019.09.06", "title": "Потвърдиха програмата за полуфинала на Григор"}
{"url": "https://www.monitor.bg:443/bg/a/view/maja-manolova-se-registrira-kato-kandidat-kmet-na-sofija-174736", "text": "Мая Манолова се регистрира за участие в местните избори като кандидат за кмет на София. Тя подаде документите си в Общинската избирателна комисия.   „Зад мен като граждански кандидат стоят гражданите, а не фирмите и олигарсите и затова ще разчитам на тях, заяви Манолова пред Фокус. Тя благодари на Инициативния комитет за подкрепата и призова всички, които искат да се включат в кампанията й да го направят утре в Южния парк. „Вече имаме банкова сметка, която днес по-късно ще обявим на моя сайт. Ще приемаме малки дарения от граждани. Отказваме да се възползваме от възможността от подкрепа от корпорации и фирми. Ще приемаме единствено и само дарения от граждани“, поясни Манолова. Тя призова и останалите кандидати да работят и да дават изявления единствено и само на медии. \"Утре при започването на подписката на входа на Южния парк ще правим специално изявление за това\", допълни още Манолова.", "date": "2019.09.06", "title": "Мая Манолова се регистрира като кандидат кмет на София"}
{"url": "https://www.monitor.bg:443/bg/a/view/baj-ganio-ot-gyzurnicite-do-strasburg-i-nazad-s-jalba-sreshtu-peevski-174730", "text": "Боят по Пеевски продължава след кратък инструктаж от Белград. Банкерът беглец Цветан Василев е разпоредил на „боеца” си Гошо да отнесе поредната куха жалба – този път до Европейския съд в Страсбург. НПО-то „Боец”, финансирано от афериста, е изсмукало от пръстите си аргументите, с които се пробва вече няколко пъти на различни места – все неуспешно. Сдружението на фараона Цветан Василев, превърнал КТБ в пирамида и своя лична касичка, и укриващ се от правосъдието вече няколко години, се поставя над институциите в България, които прецениха жалбите му като неоснователни. В ролята на правист, какъвто определено не е, Гошо продължава битката, следвайки стриктно инструкциите на шефа си. Въпреки че в жалбата няма нищичко, на което уважаваната институция да стъпи, „боецът” надлежно информира Фейсбук обществото за действията си. За да потвърдят координацията помежду си, веднага реагираха и още няколко сайта, също на пряко подчинение на Цветан Василев. При това, представяйки поредната куха жалба на НПО-то на банкера беглец като водеща новина. Жалбата до Европейския съд в Страсбург всъщност е опит на „боеца” на Цецо Василев – Гошо, да привлече вниманието към предстоящите кървави протести, които възнамерява да организира, но не срещу Пеевски, защото е наясно, че тази инициатива вече бе употребена докрай и вече никой не им обръща внимание, а този път срещу кандидатурата на Иван Гешев за главен прокурор. Гошо си прави реклама, преди да изкара на улицата наемниците си с еднаквите им плакати, като в същото време бие по врага на своя господар. Умилително е желанието на „боеца” на Цветан Василев да имитира масовост на мероприятията си, говорейки винаги в множествено число: „Ние смятаме”, „считаме” и т. н.  Освен ако „боецът” не се е клонирал, това звучи шизофренно. Даже на наемниците, чиито функции се изчерпват до това да държат плакатите високо, им е ясно, че ръководителят им е индивидуалист. Въпросното НПО има само една-единствена цел – да обслужва интересите на господаря си. А Гошо е проводникът на неговите интереси. По времето, когато не разнася жалби по инициатива на шефа си, този буден гражданин и общественик, който задава въпроси и изисква от властите да го приемат на сериозно, сякаш това е възможно, раздава шамари на журналисти, които си позволяват да му задават въпроси, вместо да говорят и пишат, каквто на банкера беглец му изнася. Припомняме, че още Върховният административен съд, където „боецът” на Цветан Василев се опита да блокира с жалба кандидатурата на опозиционния депутат и издател на „Телеграф медиа” Делян Пеевски, поряза НПО-то с мотива, че в Изборния кодекс изрично е записано какви са условията, на които кандидат за евровота трябва да отговаря и Пеевски, както и всички от листата на ДПС, покриват изцяло тези критерии. С решението на магистратите жалбата на „боец” беше отхвърлена, но опитите на Гошо и шефа му да кажат на бялото черно продължиха. Първоначално „боецът” разигра публичен цирк като се оплака пред ЦИК, че народният представител не трябвало да бъде регистриран като кандидат за Брюксел, защото не бил в България. А не бил, защото „гошовците” не можели да го намерят. След като ЦИК отхвърли това нелепо съждение и посочи, че Пеевски отговаря напълно на законовите изисквания за евровота, сдружението тръгна да жали решението на комисията във ВАС. След всяко поредно уличаване в лъжа, НПО-то на Цветан Василев излизаше със закана, че активните мероприятия срещу Пеевски ще продължат. В същия стил е и сегашната му атака, чийто край отново е предизвестен. Защото хората на Бай Ганьо от Гъзурниците вече изчерпаха арсенала си от лъжи и се повтарят, в това число и с мероприятието в Страсбург.", "date": "2019.09.06", "title": "Бай Ганьо от Гъзурниците - до Страсбург и назад, с жалба срещу Пеевски"}
{"url": "https://www.monitor.bg:443/bg/a/view/nacionalni-praznici-v-severozapada-174722", "text": "Този петък се пада 6 септември, Съединението на България. Отличен повод да се качим на старите таралясници, на влакове и автобуси и да посетим родните места. В митичната северозападнала територия на Северозапада обаче има и некои по-специфични празници, които тук са на особена почит. Ще изредим част от тях, без претенции списъкът да е изчерпателен.   Празнува се два пъти годишно, веднъж в разгара на лятото и веднъж в началото на есента, като датите варират. През лятото, по морско време, е празникът на ракиения деятел. Отбелязва се като одрусаш де що видиш дива и добре узряла джанка, а най-добре да имаш няколко овошки сини сливи, праскови, круши, или каквото дал Бог. Празнува се като пълниш пикапи, баничарки и ремаркета с бидони и дръвье и поемаш към най-близкия казан за варене на ракия. Организацията около това събитие е грандиозна и е достойна за роман. Рикията се остава над 55 градуса, щото нема да се излагаш като градинарска вода. Ритуалът се повтаря и през есента, когато е седмицата на домашния винопроизводител. Коли и каруци весело поемат към лозя и тържища за грозде. Седмици се говори само за сортове, за виното, за захарността и за двуличната природа на отела. Шукването на бурето е като първия плач на бебето – семейно тържество.   Празнува се в цяла България, обаче тукашните сборяни, баце, са змейове-горяни. Традиционното пече агне и 15-литров леген със зелена салата им не стига на тия хали боровански. Пие се по кофа вино на човек. Препива се-преспива се, никой не се връща от гости в същия ден. Това го видя с очите си и виетнамецът Нгуен в едно врачанско село, когато на врачански диалект с виетнамски акцент рече: „Бегай, връща!“ Къде ще се връщаш, бе Нгуен, дошъл си на сбор, на сбооор! И така, докато Нгуен се оповръща, докато го разберем какво искал да каже с неговото „бегай, връща“. Сега е важна клечка в родината си, и е активен радетел на северозападната култура в далечния Югоизток на Азия.  Отбелязва се веднъж седмично. На пазар се ходи да купуваш свинье (тая година страдаме заради чумата), кокошки, гъски и млади магарета за тамазлък. Купуват се още домати-гърдета за зимнината и чехли за жената, но най-важен е социалният контакт. Пазарите в Северозапада са като Ганчовото кафене. Социална мрежа, от която да научиш резултата от гостуването на местния футболен отбор, некоя градска клюка, или просто да поздравиш стар приятел с: „Къде си бе, пустиняк, станал си на глиган!“. Е, и него го има в цялата страна, но тук е малко рисков. Голема е опасността да изкъркаш всичко до стотинка в кръчмата, докато  черпиш яко с квалитетно уиски, а и тука си се мези с луканка. Вероятност да се прибереш с риза без копчета и разкопчан колан – 50%. Подобна е ситуацията, ако спечелиш от лотарията – Св. Паралей-нови. А също и в петък, Ден на майстора, или в четвъртък – малкия петък.   Когато в твоя град или забутано градче пристигне някоя хитова продукция като „Бързи и яростни“, или някой пътуваш театър, или пък има концерт на Веселин Маринов. Така „си са намъчил“ за култура, че чак ти се псува! Всичко се стича на площада или в залата на местното читалище, баце! А ако некоя от актрисите в театъра вземе, че се поразголи, билети ще се продават и на следващия ден.   Той се пада, когато вземеш дръвцата за зимата. Ден на особена гордост и самодоволство. Особено ако си помислил овреме, а не купуваш дърва като балък в края на есента, когато вече са много скъпи. Кой ли жител на Северозапада не е чувал сладката песен на моторните резачки? Мъжественият тенор на бензиновия трион рано в неделя сутрин? Или нежното сопрано на циркуляра в в два следобед? Любовта към топлите стаи през зимата избива лингвистично натам, че дървата за огрев се наричат с умалителното, гальовно „дръвца“.  Когато си вземеш нова кола. Този празник не бива без публика! Вдигаш капака и викаш задължително статисти, а те се чешат по челото и цъкат с език. Винаги послъгваш малко в този ден. Например, ако новата кола е произведена през 1999 година, казваш, че е произведена през 2000 година. Ако е 77 коня, казваш, че е 90 коня и те тика! Ха сега си помислете какво се случва на Свети Паралей в топлата стая зимъска, особено ако си отбелязъл както си требе Деня на алкохолния труженик през лятото и есента. Навън вали сняг и вее, а ти си гол до кръста и ти се пее. ", "date": "2019.09.06", "title": "Национални празници в Северозапада"}
{"url": "https://www.monitor.bg:443/bg/a/view/prof-andrej-pantev-6-septemvri-e-vtoroto-osvobojdenie-na-bylgarija-174711", "text": "Съединението е поредният етап от осъществяването на идеята за целокупна България, казва в интервю за \"Монитор\" историкът - 6 септември е второто освобождение на България, изцяло подготвяно, реализирано и защитено от български сили. Това е почти двойно уголемяване на една държава, която все още има зависим статут. Така че Съединението до голяма степен подготвя Деня на независимостта, която е осъществена по мирен път, но не би било възможно да се осъществи по този начин, ако не беше предварително делото на съединението. А то удиви света с три неща - с чувството за общност, за умереност и готовност за защита на това дело, включително и на бойното поле. - Погледнато формално, Съединението беше едно антиевропейско дело, доколкото нарушава един европейски договор, под който стоят подписите на всички Велики сили. Но тогава, когато става ясно, че е така, цивилизовано, осъществено по най-благороден начин, всички страни и съседи приемат това за свършен факт. И за завръщане на статуквото изобщо не става дума. Става чудото, че един народ, който дотогава е смятан за пасивен, дори за покорен, е готов на полето на честта, във вътрешен аспект да осъществи това присъединяване. - Ясно е, че тогава е имало единно мнение - че Съединението трябва да бъде осъществено. Но е имало различни варианти и мнения как да стане това. Някои са смятали, че също трябва да бъде възпроизведено в Македония. Дори при обявяване на Независимостта в Пловдив македонските дейци на нашето Национално-освободително движение идват с черни знамена. И тогава министър-председателят Петко Каравелов казва: „Тази година в Пловдив, догодина в Скопие“. Приемало се е, че това е поредният етап от осъществяването на идеята за целокупна България. - На децата си трябва да разкажем, че когато една страна е просперираща, която набира скорост и престиж на Балканския полуостров, тогава е много лесно. В крайна сметка, по време на Съединението пука само една пушка в центъра на Пловдив. Когато една страна е гледана като държава на бъдещето, тогава дори онези етноси, като турци, гърци и арменци, не възразяват на това, че Източна Румелия става част от България. Виждат, че в нея се живее по-добре, по-толерантно и по-стопански обусловено. Никаква друга пропаганда не би могла да запази този акт, ако не беше идеята, че Източна Румелия, като изкуствено създадена страна, с особен статут на управлението, прояви желание да бъде присъединена към майката-отечество България. - До голяма степен да. В едно писмо до Григор Начович пише: „Сега ви гледат по друг начин“. Тогава се е приемало, че България повече или по-малко е един изкуствен продукт на руската политика. Изведнъж се оказва, че по многостранен начин България може да осъществи едно дръзко дело, с което се примиряват всички, независимо дали го поздравяват или не. - Има общонационален порив, при който всички виждат, че това е едно естествено движение, дръзка ревизия на Берлинския договор. Това е поразяващото. Никой дотогава не гледа сериозно на българите. Все още имаме руски военни министри, руски инструктури на българската армия и пр. Но никой вече не говори за връщането на предишното статукво. Самият факт, че в Източна Румелия нямаше турски гарнизони, свидетелства, че рано или късно е било предопределено да стане това. Другите балкански държави не осъществяват такъв мащабен акт, защото те не са обединени още в естествените етнически параметри и измерения. Тук българите го осъществяват сами при едно разбиране, че повече не може да бъдат изкуствено разделени две български държави. - Противно на всички мнения, Русия не е против. Тя е против самия княз Александър, който се приема, че е чужд и враждебен на руските интереси. Англия подкрепя Съединението условно, защото вижда, че то е независимо начинание. Все пак, когато започва Сръбско-българската война, напредването на нашата армия е спряно не от Русия, а от австро-унгарския представител граф Кевенхюлер, който преди това е военно аташе в София. Иначе българите преди това биха се устремили към Ниш. Австро-Унгария по принцип е враждебна към обединението на славяните. Никой не смее - особено след войната, да говори за връщане на статуквото. България проявява чувство за баланс и всички приветстват това дело. Не всички са смятали, че така трябва да бъде, но никой не казва, че този акт не е трябвало да се осъществи. - Тя е водена от принципа да се противопостави на руското влияние на Балканите. Англичаните в крайна сметка налагат ревизията на Санстефанския мирен договор, а сега като бумеранг, подкрепят това Съединение. Условно, разбира се, с една фраза: „Трябва да се има предвид и желанието на населението“. А желанието на 900 000 души от област Източна Румелия е да бъдат част от България. - Нямам самочувствие да съветвам лидери, но все пак нека да знаем, че средствата може да са различни, но целта на Съединението е една - независима, просперираща и добруваща България. Помежду си са се упреквали, в Народното събрание има дебати на тази тема, но става дума за методика, а не за постижения. Има една американска историчка от хърватски произход - Барбара Йелавич, която казва, че крал Милан спасява Съединението, защото като напада България, нашата армия извършва чутовни геройства. Между другото, това е единствената война, в която България воюва без съюзници. Никой вече не поставя въпроса за миналото. Например Чардафон Велики е имал една представа за Съединението, Захари Стоянов - друга, но виждат, че се случва нещо велико и застават зад тази кауза. - Съединението не трябва да се приема в буквалния смисъл, че всички трябва да мислят еднакво. Напротив, в различието се ражда благородната идея и нейната реализация. Едните губят престиж, други-печелят, но връщане назад няма. Тук можем да направим аналогия със следното - когато избухва Априлското въстание, имаме мнозина дейци, които са смятали, че няма да е успешно. Но когато то става факт, те се нареждат сред участниците. Това е заветът, поуката от този акт, който честваме на 6 септември. - Ако сме си взели поука от историята, то това трябва да се отнася за цялото човечество. Нямаше да има тирания, разрухи и др. Поуките в историята са условно възприемани. Говорим за различни прочити. Но в този ден цяла България ликува. Някои са казвали, че е трябвало да вземем от този акт повече, други - че тогава не е бил моментът. Но това не означава единодушие, което често води до заблуди. Когато през април 1886 година пристигат румелийските депутати, които заседават в София, вече става ясно, че започналото на 6 септември дело завършва с триумфа на Общото заседание на двете камари от Източна Румелия и Княжество България. Това фактически е окончателният триумф на Съединението. Роден е през 1939 г. в с. Раковица, Видинско Работил е в Института по история при БАН Преподавал е в Софийския университет „Св. Климент Охридски” Специализирал е в Англия и САЩ, където също така е и преподавал Специалист по нова история на България и по история на международните отношения ХIХ-ХХ в. Проф. Пантев беше депутат от Коалиция за България три мандата", "date": "2019.09.06", "title": "Проф. Андрей Пантев: 6 септември е второто освобождение на България"}
{"url": "https://www.monitor.bg:443/bg/a/view/peniuajz-kroi-horyr-kato-po-uchebnik-174700", "text": "Той продължава да наднича от сенките. За щастие на заклетите фенове на хоръра и книгите на Стивън Кинг, танцуващият клоун Пениуайз се завръща отново на големия екран доста преди да изминат 27 години, колкото по традиция делят появите му. Само две лета, след като Бил Скарсгард доказа актьорския си гений под грима на зловещото създание, той отново точи зъбите си, а червеният му балон ще бележи сънищата и на българските зрители още от днес. „То: Част Втора“ е хорър по учебник. Още първите сцени ще ви изправят косите, а гладът на Пениуайз за детска плът ще ви държи в напрежение по време на целия филм... макар и с променлив успех. Актьорите – и малки, и големи, се потапят максимално в историята, а като основен ориентир за сюжетните завои ще ви послужи музиката на Бенджамин Уолфиш. Ще видите от всичко по малко. Ужасът е гарантиран (все пак „То: Част Втора“ е екранизация на втората половина от романа на Стивън Кинг). Това обаче няма да ви попречи да се посмеете от сърце, че дори и да получите диабетна криза от влюбения поглед на Джей Райън (в образа на порасналия дебеланко Бен). Има и подарък за читателите, влюбили се в историите на Кинг – самият писател също се включва в актьорския състав. Наистина, с камео роля като продавач в антикварен магазин, но и малкото му реплики са достатъчни да хвърлят в екстаз верните му почитатели. За тези, които не са чели „То“ подсказваме накратко какво крие сюжетът. 27 години, след като Клубът на загубеняците оцеля от атаката на Пениуайз, страховитият клоун се завръща отново жаден за кръв. Дали обет да се съберат отново, за да го унищожат веднъж завинаги, порасналите деца се връщат в родния си град Дери, но без ясен спомен за случилото се. Бил (Джеймс Макавой, Джейдън Мартел като дете), който все така заеква, вече е писател. Крои хоръри, но и досега му е трудно да намери свой читател, който да харесва края на историите му. След като бе жертва на тормоз от баща си, Бевърли (Джесика Частейн, София Лилис като дете) е отново в оковите на физическото насилие. Този път от страна на съпруга й. Бен (Райън, Джеръми Рей Тейлър като дете) е вече втален мачо и архитект, но тъне в самота. Еди (Джеймс Рансън, Джак Дилън Грейзър като дете) е успешен бизнесмен, Ричи (Бил Хейдър, Фин Уолфхард като дете) пък е стендъп комик. Единствен Майк (Исая Мустафа, Чоузен Джейкъбс като дете) е останал в Дери и само той помни в детайли събитията от преди 27 години. Той е посветил живота си на това да разучи как може да бъде победено То и именно той стои зад събирането на Клуба. Режисьорът Анди Мускети има и собствена заслуга към историята, която няма да е позната дори и на феновете на книгата. По идея на Макавой той вкарва нишка, свързана с новото дете-обитател на старата къща на Бил. „Чел съм книгата още като тийнейджър. Тогава не я сметнах за особено страшна. Сега, когато се готвех за филма и я препрочетох, започнах все по-често да сънувам кошмари с Пениуайз“, призна неотдавна актьорът, изиграл порасналия Бил, като допълни, че Скарсгард е толкова добър в ролята, че е успял да изкара ума и на „порасналите“ актьори в каста. Със заявка, че надали ще издържи целия филм към киносалона тръгва и актрисата Джоан Грегсън (играе едно от превъплъщенията на То). Ужасът обаче се крие в откъслечни сцени, които рядко водят сюжета в дадена посока. Когато в тях са включени главните герои, зрителят (може би заради популярността на самата история) почти няма да усети страх за тяхната съдба. Въпреки това особено впечатляваща е сцената с кървавия басейн, в който Мускети излива близо 17 литра фалшива червена течност. Страхът от деянията на Пениуайз погива и заради прекалената продължителност на заглавието. Филмът се опитва да надникне в живота на всеки от персонажите поотделно, което за съжаление не успява да ни запознае с тях чак в такава дълбочина и губи част от цялостния съспенс на сюжета. Няколко ритуала пък съпътстват края на снимачния процес на „То: Част Втора“. Бил Скарсгард подарява зъбните си протези на режисьора само секунди след като приключва финалната си сцена от заглавието. Джесика Частейн пък е зарадвала всеки от участниците в Клуба на загубеняците със съответната му реликва, участваща в опита за победа над Пениуайз. И макар че историята на Кинг свършва дотук, само преди дни клоунът пусна и последния си червен балон с надпис „Очаквайте още“. Иначе казано, режисьорът Анди Мускети е готов да продължи поредицата си и за напред. „Митологията около То е огромна. Това същество е било на Земята в продължение на милиони години, така че със сигурност има какво още да се разкаже“, повдига завесата той.", "date": "2019.09.06", "title": "Пениуайз крои хорър като по учебник"}
{"url": "https://www.monitor.bg:443/bg/a/view/blatechki-i-vrachanski-pokorjavat-avstralija-i-nova-zelandija-174702", "text": "Двaма от любимите български актьори – Асен Блатечки и Калин Врачански, вече стягат големите куфари за далечните страни. Само след седмица те ще покорят заедно Нова Зеландия, а след това и Австралия. Лошото момче на българския театър и звездата от „Господин X и морето“ обаче предприемат далечното си пътуване с мисия. Те ще посетят българите в тези отдалечени кътчета на света, за да им занесат малко родна култура, или по-точно – хитовата си постановка „Емигранти“. Първото си представление ще изиграят на 14 септември в Оклънд, Нова Зеландия, където гостуват за пръв път, а цените на Още на следващия ден ще сменят държавата и ще разгърнат артистичния си потенциал в Бризбейн, Австралия, като до 22 септември ще преминат през още три града в страната на кенгурута. След това двамата ще продължат турнето си с „Емигранти“ до средата на ноември с няколко дати в Европа. Това е трета обиколка на Стария континент за представлението, което ще спре в Мюнстер, Нотингам, Дъблин, Единбург, Северна Ирландия и Малта.  За вниманието на българите, които живеят извън границите на родината ще се борят и Йоана Буковска, Ивайло Захариев и Любомир Ковачев. Те ще занесат на постановката си \"Поручик Бенц\" по Д. Димов. Турнето им започва в края на септември и ще премине през Копенхаген, Братислава, Виена, Нюрнберг, Лондон, Майорка и Барселона. През ноември на европейска обиколка тръгва и друга постановка на театър Мелпомена – \"Вражелец\" с Любо Нейков, Станимир Гъмов, Деси Бакърджиева, Албена Павлова и Петьо Петков-Шайбата. Те ще спрат във Виена, Мюнхен, Франкфурт и Брюксел. За сънародниците ни в САЩ ще се погрижат Дони и Иван Радоев, които ще играят спектакъла си „Детективи“ за Океана в Минеаполис, Финикс, Сан Франциско, Сан Диего, Хюстън, Далас и Чикаго. Дони ще поеме щафетата за Европа от колегите си, но през 2020 г., когато ще направи обиколка на Стария континент със „Секс, наркотици и рокендрол“ с Ивайло Христов и Коцето Калки. Междувременно и българските рок звезди все по-често обръщат поглед за концерти извън пределите на страната. След като завладяха Европа, през ноември, където ще нажежат страстите в Минеаполис, Чикаго, Вашингтон, Ню Йорк, Хюстън, Финикс, Лас Вегас, Сан Франциско, Ванкувър, Калгари, Торонто и Монреал. В същото време веселите им колеги – Светльо Витков, Ерол Ибрахимов и Кольо Гилъна, със супер групата си ЕКС ще вилнеят из стария континент, с концерти в Кьолн, Брюксел, Амстердам, Карлсруе, Берлин, Франкфурт, Мюнхен и Виена. Месец преди това публиката ще е подгрята от „Фондацията“, друга супер група с любими бг звезди, в Дъблин.", "date": "2019.09.06", "title": "Блатечки и Врачански покоряват Австралия и Нова Зеландия"}
{"url": "https://www.monitor.bg:443/bg/a/view/otpadna-vyzrastvoto-ogranichenie-za-shef-na-mvf-174725", "text": "Възрастовото ограничение от 65 години за шефския пост във Международния валутен фонд отпадна. По този начин се премахва и последната пречка Кристалина Георгиева да може да заеме позицията, съобщи NOVA. Институцията обяви, че са одобрени промените в устава, за да отпадне възрастовото ограничение за поста. Изменението, което влиза в сила веднага, приравнява условията за назначаване на управляващ директор към тези за членове на борда на директорите. Засега българката е единственият официален кандидат за поста. През август Кристалина Георгиева стана на 66.", "date": "2019.09.06", "title": "Отпадна възраството ограничение за шеф на МВФ"}
{"url": "https://www.monitor.bg:443/bg/a/view/borisov-syedinenieto-e-spravedliva-pobeda-za-nas-174728", "text": "\"Поздравявам всички българи за днешния голям празник! Съединението на Княжество България с Източна Румелия е една голяма и справедлива победа за нас\".Това написа във Фейсбук премиерът Бойко Борисов. \"Благодарение на нея и на всички герои, борили се за българските национални идеали, днес живеем в една свободна страна, равна на другите европейски държави, чието мнение е значимо и важно\", допълни министър-председателят. Той поздрави и жителите на Пловдив за празника на града: \"Честито и на пловдивчани за празника на техния древен, вечен, развиващ се и модерен град!\"", "date": "2019.09.06", "title": "Борисов: Съединението е справедлива победа за нас"}
{"url": "https://www.monitor.bg:443/bg/a/view/maraton-zatvarja-ulici-v-sofija-174727", "text": "Традиционният щафетен маратон в София стартира в 9 часа. По този повод организацията на движението в центъра на столицата ще бъде променена до 13.30 часа. Стартът на маратона е пред Националния стадион \"Васил Левски\" на кръстовището на бул. \"Евлоги и Христо Георгиеви\" и ул. \"Гурко\". Маршрутът на спортното събитие е следният: старт от северозападното пътно платно на бул. \"Евлоги и Христо Георгиеви\" пред националния стадион \"Васил Левски\" по западното пътно платно на бул. \"Евлоги и Христо Георгиеви\", по източното пътно платно на ул. \"Проф. Фритьоф Нансен\", обратен завой при бул. \"Васил Левски\", по западното пътно платно на ул. \"Проф. Фритьоф Нансен\", надясно по бул. \"България\", по източното пътно платно на бул. \"Пенчо Славейков\", обратен завой по тротоара на бул. \"Витоша\", по западното пътно платно на бул. \"Пенчо Славейков\", по бул. \"България\", надясно по бул. \"Черни връх\", обратен завой при ул. \"Св. Наум\", по бул. \"Черни връх\", надясно по бул. \"Евлоги и Христо Георгиеви\", бул. \"Драган Цанков\", Борисова градина, изход от Борисова градина при Национален стадион \"Васил Левски\", по бул. \"Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул. \"Евлоги и Христо Георгиеви\" до национален стадион \"Васил Левски\", където е финала. Забранява се престоят и паркирането на пътни превозни средства: - от 08.00 часа на 5.09.2019 г. до 07.00 часа на 6.09.2019 г. на моста пред Националния стадион \"Васил Левски\". - от 07.00 часа на 06.09.2018 г. до приключване на мероприятието на моста пред Националния стадион \"Васил Левски\". От 07.30 до 13.30 часа на 06.09.2019 г. се забранява влизането на пътни превозни средства в двете посоки по: - Ул. \"Ген. Гурко\" между бул. \"Евлоги и Христо Георгиеви\" и бул. \"Васил Левски\". - Ул. \"Любен Каравелов\" между ул. \"Ген. Паренсов\" и ул. \"Ген. Гурко\". - Бул. \"Евлоги и Христо Георгиеви\" между бул. \"Цар Освободител\" и ул. \"Проф. Фр. Нансен\". - Бул. \"Драган Цанков\" между ул. \"Митрополит Кирил Видински и бул. \" Евлоги и Христо Георгиеви\". - Южното пътно платно на бул. \"България\" между бул. \" Черни връх\" и бул. \"Акад. Ив. Гешов\". - Бул. \"Черни връх\" и ул. \"Проф. Фр. Нансен\" между бул. \"Свети Наум\" и бул. \"Васил Левски\". - Бул. \"Пенчо Славейков\" между бул. \"България\" и бул. \"Витоша\". - Тунела на НДК - в участъка водещ към бул. \"Черни връх\" и бул. \"България\"", "date": "2019.09.06", "title": "Маратон затваря улици в София"}
{"url": "https://www.monitor.bg:443/bg/a/view/pochina-robert-mugabe-174726", "text": "Бившият президент на Зимбабве Роберт Мугабе почина 95-годишна възраст. Той бе свален от власт през 2017 г. с преврат. Той поддържаше със Запада сложни отношения, от сляпа любов до свирепа омраза. Когато поема ръководството на страната през 1980 г. след победата на партията му на парламентарните избори, революционерът Мугабе е посрещнат с подозрителност от международната общност. След няколко години партизанска война срещу расисткия режим на Иън Смит, новият лидер на бивша Родезия започва мандата си с проповядване на помирение с бялото малцинство. Тези усилия му спечелват безгранично възхищение в чужбина. Премиер от март 1980 до 1987 г., той премахва тази длъжност и става президент. \"Мистър Боб\" се радва на добри отношения със западните ръководители, включително с бившата колониална сила Великобритания и премиера й Маргарет Тачър. Това е време на разбирателство с Лондон, където кралица Елизабет Втора го прави Рицар на Големия кръст през 1994 г. Идилията обаче не трае дълго. През 90-те години авторитарният уклон на Робърт Мугабе поражда все повече критики. Президентските избори от 2008 г. са повод за нов сблъсък. Насилието, което упражнява режимът между двата тура, принуждава водещият кандидат, съперникът му Морган Цвангирай, да се оттегли. Робърт Мугабе е преизбран. Понеже е персона нон грата в ЕС, той се лекува в Сингапур през последните години на дългия си живот.", "date": "2019.09.06", "title": "Почина Роберт Мугабе"}
{"url": "https://www.monitor.bg:443/bg/a/view/germanija-shte-izhvyrlja-holandija-ot-igrata-programa-na-evrokvalifikaciite-174689", "text": "Изключителен залог ще има тазвечершното дерби от група С на квалификациите за Евро 2020 между Германия и Холандия. Бундестимът вече удари с 3:2 като гост „лалетата“ и ако успее да победи за втори път селекцията на Роналд Куман, до го-голяма степен ще я изхвърли от битката за класиране. Причината е, че досега Холандия има само 3 точки от два мача, Германия е с пълен актив от 9 точки след 3 мача, а изненадващо на върха е Северна Ирландия с 12 точки от 4 мача. Въпреки огромния залог обаче прогнозите са за голова фиеста – двата тима играха общо 3 пъти в последната година и си отбелязаха 12 гола. „Мачовете между Германия и Холандия винаги са били футбол в най-чистата му форма и този няма да е изключение“, лаконичен бе в коментара си за срещата легендата Франц Бекенбауер пред официалния сайт на УЕФА. Група С 19 ч. Естония – Беларус 21.45 ч. Германия – Холандия (пряко по БНТ 3) Група Е 21.45 ч. Уелс – Азербайджан 21.45 ч. Словакия – Хърватия Група G 21.45 ч. Словения – Полш 21.45 ч. Австрия – Латвия Група I 19 ч. Кипър - Казахстан 21.45 ч. Шотландия – Русия 21.45 ч. Сан Марино – Белгия", "date": "2019.09.06", "title": "Германия ще изхвърля Холандия от играта (ПРОГРАМА на евроквалификациите)"}
{"url": "https://www.monitor.bg:443/bg/a/view/slynchevo-ljatoto-ne-si-trygva-174724", "text": "Днес ще е слънчево. След обяд ще има временни увеличения на облачността, но само на отделни места в планинските райони ще превали, но за кратко, НИМХ за „Фокус“. Ще духа слаб, в Източна България до умерен изток-североизточен вятър. Максималните температури ще са предимно между 26° и 31°, в София - около 27°. Над Черноморието ще е предимно слънчево и топло. Ще духа до умерен североизточен вятър. Максимални температури 26-27°. Температурата на морската вода е 25-26°. Вълнението на морето ще е 2 – 3 бала. Над планините ще бъде предимно слънчево. След обяд над масивите от западната половина от България ще се развива купеста облачност и на места ще превали краткотрайно. Ще духа уверен североизточен, по-високите и открити части – северен вятър. Максимална температура на височина 1200 метра – около 18°, на 2000 метра – около 13°. През почивните дни и в началото на следващата седмица ще преобладава слънчево време, с максимални температури в повечето места между 27° и 32°. Купеста облачност ще се развива в следобедните часове над западните райони от страната, но само на отделни места, главно в планините и планинските райони там, ще има краткотрайни превалявания. И над Източна България ще има временни увеличения на облачността, но почти без валежи.", "date": "2019.09.06", "title": "Слънчево, лятото не си тръгва"}
{"url": "https://www.monitor.bg:443/bg/a/view/bylgarija-chestva-syedinenieto-174723", "text": "134-та годишнина от Съединението на Княжество България с Източна Румелия ще бъде отбелязано днес в цялата страна. 6 септември е една от най-важните дати в най-новата ни история. На 6 септември 1885 г. Източна Румелия отхвърля върховенството на султана и обявява, че се присъединява към Княжество България. Това става след като Чардафон Велики (Продан Тишков) и майор Данаил Николаев влизат с отрядите си в Пловдив, арестуват областния управител на Източна Румелия Гаврил Кръстевич и се създава временно правителство.Два дни по-късно княз Александър Първи Батенберг с манифест утвърждава присъединяването на областта и приема да бъде титулуван занапред като княз на Северна и Южна България. Съединението получава международно признание с подписването през 1886 г. на Българо-турска спогодба. Денят е обявен за официален празник с решение на Народното събрание от 18 февруари 1998 г. Център на тържествата за Съединението е Пловдив, тъй като това е градът станал център на историческите събития. Фокусът на церемониите, с които се чества Съединението е едноименният паметник в центъра на града. Представителни военни формирования на Българската армия ще участват в тържествата. От 20:30 ч. на площад \"Съединение\" ще се проведе тържествената проверка - заря. На тържествения ритуал ще присъстват началникът на отбраната генерал Андрей Боцев, председателят на Народното събрание Цвета Караянчева, президентът Румен Радев, който по традиция ще произнесе слово. В София в 11.30 ч. военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. В 12.00 ч. пред сградата на Администрацията на президента ще се извърши тържествена смяна на почетния гвардейски караул. В град Неделино ще бъдат отбелязани и 45 г. от обявяването му за град. В тържествата по повод Съединението и празника на града е включено и провеждането на национален фолклорен фестивал за двугласно пеене и народна песен с международно участие. В града ще присъства вицепрезидентът Илияна Йотова.", "date": "2019.09.06", "title": "България чества Съединението"}
