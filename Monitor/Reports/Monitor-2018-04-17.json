{"url": "http://www.monitor.bg/a/view/63479-%D0%A0%D0%B5%D0%B6%D0%B0%D1%82-%D0%B2%D1%81%D1%8F%D0%BA%D0%BE-7%D0%BE-%D0%B1%D0%BE%D0%BB%D0%BD%D0%B8%D1%87%D0%BD%D0%BE-%D0%BB%D0%B5%D0%B3%D0%BB%D0%BE/", "text": "5 890 са излишни, НЗОК няма да сключва договори за тях\n                    Всяко 7-о болнично легло в страната ще бъде отрязано от Националната здравноосигурителна каса. 5 890 са излишни, НЗОК няма да сключва договори за тях. Това става ясно от проекта на Националната здравна карта, изготвен от Национална комисия за подготвянето й с председател министърът на здравеопазването. Тя вече е одобрена от ръководството на Министерството на здравеопазването и е публикувана за обществено обсъждане в следващите 30 дни. След този период, ако не се появят възражения, тя ще влезе в сила, щом бъде публикувана в Държавен вестник.\n\nОт картата става ясно, че общо 32 913 легла за активно лечение са необходими за удовлетворяване потребностите на населението от болнична медицинска помощ. Общият им брой 38 803.\n\nНаправен анализ показва, че през 2017 г. за осъществяване на медицинските дейности в 28-те административни области са били необходими общо 24 723 легла. Това означава, че проектът на Националната здравна карта предвижда с 8190 повече легла за активно лечение, за които НЗОК ще сключва договори с болниците, казаха от Министерството на здравеопазването.\n\nНезависимо от привидно увеличеният им брой те ще бъдат намалени с 5 890, т.е. здравната каса няма да сключва договори с лечебните заведения за тях. Не е ясно обаче, как ще бъде обезпечено населението с болнична помощ, след като те бъдат орязани, както и по какви критерии ще става това и няма ли да се създадат предпоставки за корупция. Това са въпросите, които поставят Пациентски организации „Заедно с теб“. Настояваме за яснота, как ще бъдат обезпечени пациентите особено в малките общини, заяви пред „Монитор“ председателят на организацията Пенка Георгиева.\n\nНедоумение от публикувания проект изрази и д-р Ивелин Йоцов – член на Управителния съвет на Българския лекарски съюз, който е и член на комисията, работила по Националната здравна карта.\n\nНе са взети под внимание конкретните потребности на населението. Предложенията на областните комисии по картата коренно се различават от сметките, направени от МЗ, възмути се д-р Йоцов. Той обясни, че в БЛС вече са постъпили писма от областните колегии на съсловната организация от Шумен и Стара Загора, в хората питат защо не е взето под внимание предложението на съответните областни комисии.\n\nОт проекта на картата става ясно, че на НЗОК ще даде възможност да избира с кои лечебни заведения да сключи договори в случаите, когато на територията на дадена област има свръх предлагане на конкретни медицински услуги. „Това ще гарантира ефективно разходване на средства при гарантиран достъп на гражданите до качествена медицинска помощ“, уверяват от МЗ.\n\nВ проекта се казва още, че всяка област трябва да разполага със съответен брой специалисти от доболничната помощ, медицински, акушерки и рехабилитатори, но не се обяснява от къде ще дойдат лекарите, след като те за дефицит в цялата страна.\n\n\n \n                    ", "date": "2018.04.17", "title": "Режат всяко 7-о болнично легло"}
{"url": "http://www.monitor.bg/a/view/55550-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81%D1%8A%D1%81-%D0%A1%D0%B8%D0%BB%D0%B2%D0%B8-%D0%92%D0%B0%D1%80%D1%82%D0%B0%D0%BD/", "text": "\n                    \n\nПремиерът Бойко Борисов се срещна с френската певица с български корени Силви Вартан в Министерски съвет, съобщиха от пресслужбата на кабинета.\n\n„Голяма чест е, че сте при нас“, каза Борисов и й благодари за всичко, което прави за страната ни. „Много ви обичат българите“, увери премиерът. От своя страна Вартан също изтъкна колко много обича българите и допълни, че прави всичко от сърце.\nПевицата трябва да изнесе два концерта у нас. Единият на 19 април в Двореца на културата и спорта във Варна и на 21 април в зала 1 на НДК, с които ще се сбогува с българската публика.\n\n\n\n\n\n\n\n\n\n \n                    ", "date": "2018.04.17", "title": "Борисов се срещна със Силви Вартан"}
{"url": "http://www.monitor.bg/a/view/35163-%D0%91%D0%BB%D1%8A%D1%81%D0%BD%D0%B0%D1%85%D0%B0-%D0%B4%D0%B5%D1%82%D0%B5-%D0%BF%D1%80%D0%B5%D0%B4-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    16-годишно момче бе блъснато край търновско училище. Инцидентът станал около 9,00 ч. сутринта на кръстовищета на улиците „Краков” и „Мария Габровска”, близо до СОУ „Ем. Станев”. Ученикът тъкмо пресичал на пешеходната пътека, когато бил връхлетян и ударен от лек автомобил. От удара младежът паднал на платното. Той е откаран и настанен за лечение в търновската болница със счупен крак, но без опасност за живота.\n                    ", "date": "2018.04.17", "title": "Блъснаха дете пред училище"}
{"url": "http://www.monitor.bg/a/view/45776-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D1%81%D1%80%D0%B5%D1%89%D1%83-%D0%B1%D0%BE%D0%BB%D0%BD%D0%BE-%D0%BC%D0%BE%D0%BC%D1%87%D0%B5/", "text": "\n                    Районната прокуратура в Пазарджик е започнала проверка по случай за проявена агресия срещу момче с увреждания от местен социален дом. Това потвърди пред „ Монитор“ шефката на общинската дирекция „ Социално подпомагане“ в града Радка Кежева. Възпитателка е малтретирала дете с увреждания, като случката се е разиграла преди 10-ина дни. За нея обаче се разбра едва в петък, когато детето попада в друга социална институция, където е било на рехабилитация, тъй като е било с умствена изостаналост. Сигнал за проявената агресия подали директорите на Центъра за настаняване от семеен тип за деца и младежи с увреждания и на Дневния център за деца с увреждания „ Вяра, Надежда и Любов“ в Пазарджик. 10-годишното момче обичало да си играе с мобилни телефони и тъй като нямало такъв, една вечер посегнало към този на възпитателката-детегледачка от първото социално заведение. Ужасената жена, че детето можело да й повреди апарата, му дала да разбере, че не може да го пипа и го нашамарила, където свари- с удари вместо да му се скара.  Съдебно-медицинската експертиза потвърди, че става дума за насилие. А според колегите на възпитателката това е особена жестокост. Те твърдят, че досега подобен случай не е имало.  Служителката вече е наказана и вероятно няма да остане на работа, категорични са от социалния дом. Детето е било прегледано от съдебен лекар, за да се установи дали следите по тялото са от упражненото върху него насилие. С момчето тепърва ще работи психолог и междувременно е преместено в Центъра за обществена подкрепа, за да може да преодолее неприятната случка. Уведомени за инцидента са и шефовете на дирекциите „ Социално подпомагане“, отдел „ Закрила на детето“, полицията, класния ръководител на момчето от училището, където то учи. В петък е бил проведен и Координационен механизъм за взаимодействие при работа в случаи на деца, жертви на насилие или в риск от насилие, на който са присъствали представители на отговорните институции.\n\n \n                    ", "date": "2018.04.17", "title": "Прокуратурата в Пазарджик разследва случай на агресия срещу болно момче"}
{"url": "http://www.monitor.bg/a/view/34471-%D0%A0%D1%8A%D1%87%D0%BD%D0%BE-%D1%82%D1%8A%D0%BA%D0%B0%D0%BD-%D0%BA%D0%B8%D0%BB%D0%B8%D0%BC-%D0%BE%D1%82-%D0%9A%D0%BE%D1%81%D1%82%D0%B0%D0%BD%D0%B4%D0%BE%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B4%D0%B0%D1%80%D0%B8-%D0%BF%D1%80%D0%B8%D0%BD%D1%86-%D0%A7%D0%B0%D1%80%D0%BB%D0%B7-%D0%BD%D0%B0-%D0%A5%D0%B0%D1%80%D0%B8-%D0%B8-%D0%9C%D0%B5%D0%B3%D0%B0%D0%BD/", "text": "\n                    \nРъчно тъкан килим от българския град Костандово може да краси семейния дом-дворец на бъдещите младоженци-принц Хари и Меган Маркъл. Това издадоха от фирмата „ Хемус“ в родопското градче, където повече от 20 години се изработват уникалните тъкани килими. Такава е традицията в кралското семейство-един път оценили ръчните изделия на родопските килимарки- и бъдещите престолонаследници да се радват на изяществото и окраските на тежките килими, излезли изпод талантливите ръце на местните майсторки. Надяваме се да получим поръчка за сватбения подарък на принц Хари и Меган, но с какви точно размери и дизайн ще бъде ръчно изработеният килим  зависи от мястото, в което ще живеят, от интериора и т.н, коментира съуправителят на фирмата Надя Парпулова. Предприятието в Костандово има много добър партньор в Обединеното кралство- Дейвид Брамфорд, който е консултант на кралската фамилия по въпросите на текстила. Преди години Брамфорд и собственикът на „ Хемус“ ООД Нино Парпулов се срещнали, англичанинът останал очарован от ръчно тъканите килими и предложил на Парпулов да си сътрудничат. Първоначално британецът давал мостри на българските килимарки, за да види дали могат да се справят с изработката и цветовете и изпитването продължило почти година, докато от Бъкингамския дворец не им възложили първата поръчка. Сред най-големите успехи за целия екип на “Хемус” е изработката на килим за един от имотите на английското кралско семейство.  Част от лятната резиденция “Osborne House” на кралица Виктория дълго време била затворена за посетители, защото си нямала килим в главната зала. Цели 4 години експерти от кралския двор търсили фирма, на която да се доверят за изработката на тази важна част от интериора. „Преди да стигне до България, до град Костандово, тази поръчка беше минала през доста страни с традиции в килимарството като Индия и през Пакистан, но производителите бяха преценили, че е прекалено рискова, прекалено сложна. И бяха отказали тази поръчка”, разказва Надя Парпулова. „С огромен страх и недоверие, от немай къде, тази поръчка стига до България. Но ние го виждаме като невероятен шанс – да покажем и да докажем какво можем”. Килимът бил гладко тъкан, с впечатляващата площ от 180 кв.м. За около 9 месеца станал готов и през 1999 година се провело официалното откриване на залата. Оттогава кралското семейство поръчва по един килим годишно от цеха в Костандово.\n\n\n\nСред „ВИП“-клиентите на българската фамилия Парпулови, прославили родното килимарство по света, са бившият британски министър-председател Тони Блеър; замъкът Алнуик, в който е заснета част от филма “Хари Потър”; музеят “Алберт” във Виена; стаята на цар Борис III в Рилския манастир. Сред клиентите на цеха са британското кралско семейство, холандската кралица Беатрикс, внучката на Уинстън Чърчил – Джейн и Националната организация за запазване на културното наследство на Великобритания. По-големият син на принцеса Даяна и принц Чарлз- принц Уилям и Кейт Мидълтън са се оженили върху пътека, изтъкана в България. Българските тъкачки са направили реплика на най-прочутия килим от библиотеката на кралица Виктория, който вече не съществува. Тъкачницата в  Костандово е изработила всички килими, с които е обзаведено любимото имение на английския престолонаследник в Уелс. Родните тъкачки са известни с това, че изпълняват изключително сложни частни поръчки и са изработили за имението килим, който е точно копие на стенописите по един от таваните. Там са създали и килим за Британския музей в Лондон, който пресъздава цялата история на Албион.\n\nНовата цел на семейство Парпулови е да превърнат килимарския майсторлък в Костандово в туристическа атракция и да позволят на хората да разплетат тайните на това изкуство. Те вече са започнали да посрещат първи туристически групи и да им показват тайните и красотата на своя занаят. Едно от помещенията на цеха е отделено като изложбена зала, като идеята на семейството е с времето то да се развие като музейна експозиция и да предлага дребни сувенири на туристите. Средствата от закупуването им ще постъпва в специален фонд, който да е на разположение на работничките в цеха в случай на нужда. В досегашната си над 20-годишна практика килимарките от Костандово са измайсторили над 400 ръчно тъкани килими. В момента в предприятието се трудят 20 жени, а ръководството постоянно инвестира в тяхното обучение и квалификация.\n\n\n\n\n \n                    ", "date": "2018.04.17", "title": "Ръчно тъкан килим от Костандово може да подари принц Чарлз на Хари и Меган"}
{"url": "http://www.monitor.bg/a/view/78800-15%D0%B3%D0%BE%D0%B4%D0%B8%D1%88%D0%BD%D0%B0-%D0%BE%D1%82-%D0%9F%D0%B5%D1%89%D0%B5%D1%80%D0%B0-%D0%BD%D0%B0%D0%BC%D0%B5%D1%80%D0%B8-%D0%B8-%D0%B2%D1%8A%D1%80%D0%BD%D0%B0-%D0%BF%D0%BE%D1%80%D1%82%D0%BC%D0%BE%D0%BD%D0%B5-%D1%81-%D0%BF%D0%B0%D1%80%D0%B8-%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    15-годишната Кристина от Пещера е намерила портмоне с пари, документи и банкови карти и го е предала в местното Районно управление на полицията. Момичето живее в Центъра за настаняване от семеен тип и учи в Основно училище“ Петко Р.Славейков“ . Криси била на училище и с нейна приятелка отишли да си купят закуска. Пресичали от учебното заведение към павилиона за банички, когато момичето видяло портмонето. Взела го и го отворила и когато видяла, че в него има пари и карти, изобщо не се поколебала да го предаде на органите на реда. Споделила за случилото се и на класния си ръководител Никола Руков, а директорката на социалното заведение, в което е настанена Криси, Аксения Лулова е горда с постъпката на своята възпитаничка. Момичето смята, че направило нещо нормално, като е предало чуждите вещи в полицията в Пещера.\n                    ", "date": "2018.04.17", "title": "15-годишна от Пещера намери и върна портмоне с пари и документи"}
{"url": "http://www.monitor.bg/a/view/5894-%D0%98%D1%81%D0%BA%D0%B0%D1%82-%D0%BC%D0%B0%D0%BD%D0%B4%D0%B0%D1%82%D0%B8-%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8%D1%82%D0%B5-%D0%B8-%D0%BD%D0%BE%D0%B2%D0%B8-%D1%83%D1%87%D0%B8%D1%82%D0%B5%D0%BB%D1%81%D0%BA%D0%B8-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8/", "text": "\n                    \nРаботна група разработва законови промени за мандатност на директорите в системата на образованието и за създаване на правила, които ще предоставят възможност за национална представителност на нови учителски синдикати. Предложенията ще бъдат внесени в Народното събрание от Национален инициативен комитет За качествена и иновативна образователна система, обясни за „Монитор“ председателят инж. Васил Николов.\n\nПромените, предвидени в първото предложение, предвиждат регламентация на мандатността на директорите в училищата, детските градини и началниците на Регионалните управления по образование в Закона за предучилищното и училищно образование. От Националния инициативен комитет предлагат те да имат мандат от 4 години, като след изтичането им могат да бъдат преизбирани отново, явявайки се на конкурс. „По този начин те ще се стараят повече да развиват съответната институция и себе си, да спазват законите. Ще знаят, че след 4 години могат да не бъдат избрани, а не както е досега до пенсия да им е сигурен постът“, обясни инж. Николов. „Сега директорът може да бъде уволнен само дисциплинарно, но ако си спазва неща, колкото и да е некадърен той, е задържан на поста си.“, допълни той. В момента в ЗПУО не е регламентиран механизъм, по който се случва прекратяването на трудовите договори на директорите, а само кой прави това.\n\nДругото предложение, което ще бъде обсъдено по време на работната група в Народното събрание, е свързано с идеята занационална представителност на нови учителски синдикати. С него от Комитета подготвят промени в Кодекса на труда, с които учителите ще имат възможност да създадат работещ синдикат, който да не бъде зависим от КНСБ и КТ „Подкрепа“. Предложението идва от самите учители, обясниха инициаторите на работната група.\n\nОсвен двете предложения са мандатност и нови учителски синдикати, от Инициативния комитет подготвят още 12 предложения, обясни председателят. Част от тях са свързани правото на творчески отпуск и ранно пенсиониране за учителите. Предложенията засягат и броя на отпечатваните ученици. От Комитета предлагат учителите да класират одобрените учебници и само тези, които съберат най-голямо одобрение, да бъдат предлагани на пазара. Промените предвиждат и въвеждане на модел на адаптация при постъпване в ясла или детска градина, в който родителят да взема участие, както и видеонаблюдение, което да може да бъде изискано от компетентните органи. Освен това, от Инициативния комитет предлагат финансирането на психолози и медицински лица да не бъде е от училището, за могат да си го позволят всички учебни заведения. За обсъждането на тези предложения все още не е насрочена среща, но две по две ще влязат в Народното събрание, обясниха от Комитата.\n\n \n\n\n \n                    ", "date": "2018.04.17", "title": "Искат мандати на директорите"}
{"url": "http://www.monitor.bg/a/view/28951-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%98%D0%A1%D0%A3%D0%9B-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D1%81-%D0%BB%D0%B5%D1%89%D0%B8/", "text": "Търсят подменени документи, ощетяващи НЗОК със 150 620 лв. \n                    Две институции проверяват Университетската болница „Царица Йоанна – ИСУЛ“ за надписани операции за поставени очни лещи и подменени документи, с които Националната здравноосигурителна каса е ощетена общо със 150 620 лв. през 2016 и 2017 година. Проверките са по сигнал на очни лекари, изпратен до Министерството на здравеопазването, касата и журналисти, с който вестник „Монитор“ разполага. В жалбата докторите, които обаче не са поименно подписани, твърдят, че началникът на Клиниката по офталмология доц. Борислав Кючуков е принуждавал лекари да\n\n \n\nподменят документацията, с която се отчитат операциите пред НЗОК\n\n \n\nи да вписват в нея, че са поставени по-скъпи лещи. От сигнала става ясно също, че през 2017 г. в клиниката са извършени 11 операции за катаракта с инплантиране на вътреочна леща. За тази клинична пътека касата плаща по 360 лева. „Други 312 броя операции за катаракта с имплантация на вътреочна леща са с фалшифицирани истории на заболяването и отчетени неправомерно в НЗОК като травматични случаи по клинична пътека „Оперативно лечение при заболяване на ретина, стъкловидно тяло и травми засягащи заден очен сегмент. За тях се плаща по 700 лева, се казва в жалбата. - Само от тази конкретна фалшификация са надвзети пари общо за всички пациенти в размер на 106 080 лв.“, се обяснява в жалбата. В нея пише също, че през 2016 г. в клиниката са извършени само 19 операции за катаракта с имплантация на вътреочна леща, всяка по 360 лева. Други 131 операции обаче са отчетени по по-скъпата пътека, по която за всеки случаи касата брои по 700 лева. Те дори твърдят, че началникът на клиниката доц. Борислав Кючуков нареждал устно на лекари да подменят документацията, като вписват по-скъпоплатени клинични пътеки.\n\n \n\nТова ставало със задна дата.\n\n \n\nСлед като няколко човека отказали да правят това, той вече се обръщал с това искане само към свои доверени колеги. „Даже да имаше няколкогодишна война и България да е фронтова държава, такова точно и то при всички травматично масово увреждане на очите не е възможно“, твърдят медиците, подали жалбата. Според нея началникът на клиниката е пренасочвал и много пациенти за прегледи и лечение в частния си очен център.\n\nМинистърът на здравеопазването Кирил Ананиев е разпоредил на Изпълнителната агенция „Медицински одит“ да извършил проверка по подадения сигнал, казаха от Министерството на здравеопазването. Проверка обаче вече е започнала Националната здравноосигурителна каса, съобщиха от там. Нейни инспектори са преглеждали обстойно документацията миналия вторник, но предстоят още проверки, заявиха от финансово-осигурителната институция. Ако бъдат установени нарушения, Медицинската етична комисия в ИСУЛ също ще свика заседание по случая, каза говорителят на здравното заведение д-р Фани Цуракова. Тя има правомощия не само да налага мъмрения, но и да предлага на министъра на здравеопазването да наложи отнемане на лекарски права за определен период от време, припомниха запознати. В. „Монитор“ опита многократно да се свърже със самия доц. Кючуков, който обаче не отговаряше дори на личния си телефон. На него отговаряше служителка от частния му очен център, която не откликна на молбите ни да се свържем с него.\n                    ", "date": "2018.04.17", "title": "Проверяват ИСУЛ за фалшиви операции с лещи "}
{"url": "http://www.monitor.bg/a/view/77646-%D0%9D%D0%B0%D1%80%D0%B5%D0%B4%D0%B1%D0%B8%D1%82%D0%B5-%D0%BA%D1%8A%D0%BC-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D0%B7%D0%B0%D1%81%D1%82%D1%80%D0%BE%D1%8F%D0%B2%D0%B0%D0%BD%D0%B5-%D0%BD%D0%B0-%D0%A1%D0%BE%D1%84%D0%B8%D1%8F-%D0%B3%D0%BE%D1%82%D0%BE%D0%B2%D0%B8-%D0%B4%D0%BE-6-%D0%BC%D0%B5%D1%81%D0%B5%D1%86%D0%B0/", "text": "Главният архитект на столицата се обяви срещу идеите за амнистия на незаконните сгради\n                    \n\nНаредбите, за градската среда и за транспортните проучвания, които ще бъдат към Закона за устройство и застрояване на Столична община, приети неотдавна от Народното събрание ще бъдат изработени до 6 месеца. Това обяви днес по време на имотен форум в София главният архитект на града арх. Здравко Здравков.\n\nТой припомни, че с промените във въпросния закон са затворени много вратички, позволяващи хаотично застрояване в столицата и се създаван по-ясни правила. Според него ще се намалят и възможностите от появата в София на сгради недоносчета. Арх. Здравков добави, че редакцията на нормативния документ е донесла и редица улеснения за бизнеса. „За да се промени предназначението на една сграда или проект вече няма да се минава през цялата процедура, както досега, а това ще може да става с визата за строеж“, обясни той.\n\nВ кулоарите на форума арх. Здравков каза, че е против идеите за узаконяване на незаконни строежи. По думите му липсата на подобна алтернатива досега е дисциплинирало инвеститорите и в столицата и в страната. „Когато се знае, че има риск сградата да бъде съборена при неспазване на правилата, се подхожда доста по-внимателно, отколкото, ако има възможност за поредна амнистия създава у инвеститорите чувство на полузаконност“, добави той. Според него подобна възможност не бива да има, за да има ред. „Отпадането на думичката „узаконяване“ в правния мир беше правилно решение“, категоричен без главният архитект на София и добави, че това е помогнало да премахнат много незаконни строежи.\n\nАрх. Здравков припомни, че грешките в градоустройството дават негативно отражение върху функционирането на града за много години напред. „Трябва да се намерят стимулите за инвеститорите в големи офис сгради да изградят наоколо и детски градини и съответните пешеходни и велосипедни връзки и жилищни площи“, каза още той. Главният архитект на София смята, че рискови от неудачно градоустройство са всички бивши промишлени зони в столицата, където има големи възможности за застрояване. „Все още инвестициите са насочени почти изцяло в южните райони на града, но след време ще се развиват и зоните около бул. „Никола Мушанов“ и около гарата.\n\nКалоян Карамитов от екипа, подготвят концепцията за визия на София съобщи, че вече се обработва събраната информация за града и до края на лятото анализът й ще бъде готов. „Амбицията ни след това е да успеем да се съсредоточим върху морфологията на града и да можем да съберем информация за всяка една сграда на територията на града - кога е строена, колко обитатели има, в какво състояние и така да се направи пълна карта на сградния фонд на града. Ще се анализира и къде работните места в София са най-достъпни с използване на масовия градски транспорт“, добави той.\n\n\n \n\n\n \n                    ", "date": "2018.04.17", "title": "Наредбите към Закона за застрояване на София готови до 6 месеца"}
{"url": "http://www.monitor.bg/a/view/61963-%D0%9F%D1%83%D1%81%D0%BD%D0%B0%D1%85%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BB-%D0%B4%D0%B2%D0%B0%D0%BC%D0%B0-%D0%BF%D0%BE%D0%B4-%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82/", "text": "\n                    Пуснаха бизнесмена Драгомир Драгомиров, обвинен в двойно убийство и опит за убийство, под домашен арест. Решението е на САС и е окончателно. На 18 май 2017 в офис на строителна фирма в столичния кв. \"Витоша\"  Драгомир Драгомиров застреля Вячеслав Коев, Стойка Мишева и простреля в главата сина й.\n                    ", "date": "2018.04.17", "title": "Пуснаха под домашен арест бизнесмен застрелял двама"}
{"url": "http://www.monitor.bg/a/view/12033-%D0%9F%D0%BE%D0%B4%D1%81%D1%8A%D0%B4%D0%B8%D0%BC%D0%B8%D1%8F%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%92%D0%B5%D0%BD%D1%86%D0%B8-%D0%9A%D0%B0%D1%80%D0%B0%D0%B4%D0%B6%D0%BE%D0%B2-%D1%80%D0%B0%D0%B7%D0%BF%D0%BE%D0%B7%D0%BD%D0%B0-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B8%D1%82%D0%B5-%D1%81%D0%B8-%D1%81%D1%80%D0%B5%D0%B4-%D0%B2%D0%B5%D1%89%D0%B5%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0/", "text": "\n                    \nПодсъдимият за убийството на родителите си Божура и Цветан Караджови бивш полицай Венцеслав Караджов разпозна двата си пистолета сред купчината оръжия, които са веществени доказателства по делото срещу него. „Това е моят „Глок”, а това е пистолет „Макаров”. За пълнителите не съм сигурен, но предполагам, че са техните. Третият пистолет „Иж” не знам дали е моят, въпреки че, докато бях в „Икономическа полиция” ми се водеше зачислен такъв”, обясни Венцеслав Караджов на 5-членния съдебен състав с председател съдия Михаела Добрева.\n\nЗаедно с трите пистолета и пълнители към тях на съдийската маса полицай постави и въздушна пушка, за която Венцеслав Караджов категорично отрече да е негова. „За първи път я виждам”, каза той. Процесът този вторник в окръжния съд в Пловдив срещу него продължи с преразпит на жена му Каля Караджова и на бившия му колега Милко Добрев. Последният трябваше да свидетелства отново заради друго веществено доказателство – кози крак, с който от прокуратурата твърдят, че е била разбита вратата на убитите възрастни хора. Според Милко Добрев поставеният на съдийската маса кози крак е бил на Венцеслав Караджов. Подсъдимият обаче категорично отрича това да е така и опитите и неговите, и на адвоката му Зоя Тошкова да оборят твърдението на прокуратурата и да докажат, че сред иззетите веществени доказателства има още един кози крак, който вече е на Венцеслав, удариха на камък. За първи път в процеса бе разпитана тъщата на подсъдимия Мария Рекина, която трябваше да обяснява дали на 15 май 2016г., когато е било извършено двойното убийство, зет й си е бил вкъщи от 14 часа до 22 часа. Според прокуратурата в това време Венцеслав Караджов не е бил в дома си, излязъл е и е застрелял двамата си родители.\n\n\n\n\n \n\n \n                    ", "date": "2018.04.17", "title": "Подсъдимият за убийството на родителите си  Венци Караджов разпозна пистолетите си сред веществените доказателства"}
{"url": "http://www.monitor.bg/a/view/24362-%D0%9F%D1%83%D0%BB%D0%B8%D1%86%D1%8A%D1%80-%D0%B7%D0%B0-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    \n \n\nКендрик Ламар е носителят на престижната награда Пулицър за музикален изпълнител.\n\nТой получи признание за новия си албум \"Damn\" и така стана първият изпълнител, който носи наградата и не твори в класическа или джаз музика.\n\nСпоред комисията, Кендрик Ламар и неговото творчество обрисуват най-добре картината и условията в афроамериканския живот. Кендрик Ламар вече спечели похвалите на музикалните специалисти заради впечатляващите си изпълнения на живо, текстовете на песните си, заради смесицата от хипхоп, джаз, соул, фънк и африкански звуци в парчетата му. Неговите проницателни песни го превърнаха в глас на цяло едно поколение. Той бързо стана лидер в хипхопа и любимец и на фенове на рока, попа и джаза.\n\nФеновете на изпълнителя засипаха с коментари от щастие социалните мрежи и определиха Кендрик Ламар като човек, който ще влезе в историята.\n\nАмериканският писател Андрю Шон Гриър получи наградата Пулицър в категорията за роман. Той спечели отличието с творбата си \"Лес\", разказваща за неуспял писател на средна възраст на име Артър Лес и неговите комични преживявания.\n\nВ категорията за драма наградата Пулицър спечели Мартина Майок за пиесата \"Цената на живота\", разказваща за хора с увреждания и травми, съжителстващи с физически здрави хора.\n\nПулицър в категорията за биография получи Каролин Фрейзър за \"Прерийни огньове\", посветена на писателката Лора Ингълс Уайлдър.\n\nДжеймс Форман-младши спечели Пулицър в категорията за документална творба за \"Заключване на нашите: Престъпление и наказание в Черна Америка\" - изследване на съвременната американска съдебна система и последиците от нея за цветнокожите лица и общности.\n\nДжак Дейвис получи Пулицър в категорията за историческа творба за \"Заливът\", посветена Мексиканския залив, който е една от най-разнообразните и продуктивни морски екосистеми на планетата.\n\nВ категорията за поезия Пулицър получи Франк Бидарт за сборника \"Сумрак\".\n\nВестниците \"Ню Йорк таймс\" и \"Вашингтон пост\" спечелиха престижната награда в категорията за публикации с общонационално значение за серия от статии и материали, посветени на възможни контакти между хора от предизборния екип на Доналд Тръмп и руски представители. В. \"Ню Йорк таймс\" и сп. \"Ню Йоркър\" получиха отличието Пулицър в категорията за журналистика в услуга на обществото за статиите, в които разкриха аферата с холивудския продуцент Харви Уайнстийн, обвинен от десетки жени от шоу бизнеса в сексуални посегателства, извършвани в продължение на години. В резултат на тези разкрития се зароди движението \"Аз също\". Агенция Ройтерс получи наградата Пулицър в категорията за международна журналистика за репортажи, разкриващи връзките между филипинския президент Родриго Дутерте и полицейски \"отряди на смъртта\". Ройтерс получава наградата Пулицър и в категорията за фотография за кадри, отразяващи кризата с рохингите в Мианма.\n\nНаградата Пулицър е най-престижното американско отличие в областта на журналистиката, което се присъжда от 1917 г. Наградата се придружава и от 15 000 долара. Отличията в различните категории бяха обявени на церемония във Факултета по журналистика към Колумбийския университет в Ню Йорк.\n\n \n\n                    ", "date": "2018.04.17", "title": "Кендрик Ламар взе \"Пулицър\", разобличителите на Уайнстийн - също"}
{"url": "http://www.monitor.bg/a/view/35645-%D0%91%D0%B8%D0%BE%D0%BD%D1%81%D0%B5-%D0%B4%D0%B0%D1%80%D0%B8-100-%D1%85%D0%B8%D0%BB%D1%8F%D0%B4%D0%B8-%D0%B7%D0%B0-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B8-%D0%BD%D0%B0-%D1%87%D0%B5%D1%80%D0%BD%D0%BE%D0%BA%D0%BE%D0%B6%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8/", "text": "\n                    \nБионсе дари 100 хиляди долара на университети, чиито студенти са предимно чернокожи. Това стана ясно ден, след като арендби дивата отдаде почит на младежите в рамките на фестивала „Коачела“. Сумата ще бъде предназначена за стипендии на въпросните студенти за академичната 2018-2019 г. Дарението е част от кампанията BeyGOOD, като 4 университета ще получат по 25 хиляди долара. Това са университетите в гр. Тъксиджи в щата Алабама,  Бетюн-Кукман в щата Флорида, Зейвиър в щата Луизиана и Уилбърфорс в щата Охайо. По един студент от споменатите учебни заведения ще получи въпросната стипендия от $25 хиляди, отпусната от певицата.\n\nПрипомняме, че с „Коачела“ Бионсе официално прекрати отпуска си по майчинство. Тя разтърси около 100 000 души с двучасов репертоар от хитове, гърба й на сцената пазиха над 100 музиканти и танцьори, а една от големите изненади на вечерта бе появата на останалите попълнения на Destiny's Child - Кели Роуланд и Мишел Уилямс. Бионсе е първата цветнокожа жена, която има честта да е хедлайнер на „Коачела“. Тя трябваше да излезе на сцената в рамките на миналогодишното издание на фестивала, но отказа заради бременността си.\n\n\n \n                    ", "date": "2018.04.17", "title": "Бионсе дари $100 хиляди за стипендии на чернокожи студенти"}
{"url": "http://www.monitor.bg/a/view/32717-%D0%9A%D0%BB%D0%BE%D0%B8-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%BA%D1%80%D1%8A%D1%81%D1%82%D0%B8-%D0%B1%D0%B5%D0%B1%D0%B5%D1%82%D0%BE/", "text": "\n                    \nРиалити сензацията Клои Кардашиян избра име за първата си рожба. Малкото момиченце, което се появи на бял свят преди дни, се казва Тру ( б. а. - от англ. Истина). Това стана ясно от пост на младата майка в Инстаграм. „Нашето момиченце, Тру Томпсън, открадна сърцата ни и ни преизпълни с любов. Появата на този малък ангел е истинска благословия за цялото семейство. Мама и татко те обичат истински, Тру!“, написа тя. Знаменитата баба Крис Дженър пък издаде, че това е името на нейния дядо и е много щастлива с избора. С това 33-годишната красавица продължава традицията на популярната фамилия да се спира на необичайни имена за наследниците си.\n\nМеждувременно стана ясно, че бащата на детето - баскетболистът Тристан Томпсън, е присъствал на раждането. По-рано се говореше, че той не е бил допуснат до родилното, тъй като преди седмица беше хванат в изневяра. Това стана ясно от папарашки снимки и видео, на които 27-годишният спортист целува друга жена. Според в. Daily Mail, двамата са си наели хотелска стая и са останали там до сутринта. Миналият октомври се появиха кадри, уличаващи го в забежка с други две жени. Кардашиян обаче е готова да му прости, тъй като има нужда от помощник в отглеждането на дъщеричката им.\n\nНаскоро 33-годишната Клои призна, че има много притеснения около майчинството. Страховете си тя сподели с почитателите си в профила си в Инстаграм. „О, Боже, много се притеснявам от кърменето. Чувам откачени неща, но ще се боря и ще се наслаждавам“, гласят думите й.\n\n \n\n \n\n\n \n                    ", "date": "2018.04.17", "title": "Клои Кардашиян кръсти бебето"}
{"url": "http://www.monitor.bg/a/view/20231-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%89%D0%B5-%D0%BE%D1%85%D1%80%D0%B0%D0%BD%D1%8F%D0%B2%D0%B0-%D0%9C%D0%B0%D0%B9%D0%BA%D1%8A%D0%BB-%D0%9E%D0%BB%D0%B8%D0%B2%D1%8A%D1%80/", "text": "Буфон се успокоил с гъби и маргаритки след екшъна на „Бернабеу“\n                    Напрежението около рефера Майкъл Оливър не стихва вече цяла седмица. Заплахите към съдията от 1/4-финала в Шампионската лига между „Реал“ (Мадрдид) и „Ювентус“ не спират, което принуди британската полиция да се намеси. Местните власти вече са предоставили охрана на футболния съдия след поредицата закани срещу него и съпругата му.\n\nОливър отсъди спорна дузпа за „Реал“ и даде червен картон на стража на „бианконерите“ Джанлуиджи Буфон в добавеното време на срещата, което реши сблъсъка в полза на „кралете“ и докара до ярост привържениците на Апенините. Решението на Оливър отприщи вълна на недоволство срещу него, а телефонът на съпругата му бе публикуван в социалните мрежи, след което и към двата заваляха обиди и заплахи. От полицията заявиха, че заплахите може да бъдат считани за престъпление и авторите им да бъдат подведени под отговорност, като на този етап всяка закана се приема сериозно от властите и се разглежда като потенциална опасност. Във връзка с разразилите се скандали УЕФА осъди остро заплахите срещу Оливър със специално изявление в сайта на европейската футболна централа. „Свързахме се с Оливър и супругата му, за да им предложим подкрепа и имаме доверие на съответните власти, че ще предприемат действия срещу лицата, които са се държали неправомерно“, се казва в изявлението на УЕФА.\n\nВ същото време един от главните участници в екшъна по време на заключителните секунди от сблъсъка между „Реал“ и „Юве“ - Джанлуиджи Буфон, опита да намали напрежението като направи любопитен коментар за това как е свалил стреса след инфарктния реванш. “Това беше седмица, изпълнена с адреналин и емоции, но аз живея с това. След мача на „Бернабеу“ дълго се разхождах навън, брах гъби и събирах маргаритки. Понякога в живота преувеличаваме проблемите и допускаме грешки\", коментира Джиджи пред „Гадзета дело Спорт“.\n                    ", "date": "2018.04.17", "title": "Британската полиция ще  охранява Майкъл Оливър"}
{"url": "http://www.monitor.bg/a/view/49491-%D0%93%D1%83%D0%B0%D1%80%D0%B4%D0%B8%D0%BE%D0%BB%D0%B0-%D0%B3%D0%BE%D1%82%D0%B2%D0%B8-%D1%81%D0%B5%D0%BB%D0%B5%D0%BA%D1%86%D0%B8%D1%8F-%D0%B7%D0%B0-200-%D0%BC%D0%BB%D0%BD-%D0%BF%D0%BE%D0%B4-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B5%D0%BC%D0%B1%D0%B0%D1%80%D0%B3%D0%BE/", "text": "\n                    Ръководството на английския шампион „Манчестър Сити“ ще отдели 200 милиона лири за трансфери през лятото. Според „Мирър“ мениджърът Хосеп Гуардиола иска да привлече централен бранител, опорен полузащитник и нападател, а в медиите вече се завъртяха имената на Тома Льомар („Монако“), Фред („Шахтьор“), Жоржиньо („Наполи“), Жан Микаел Сери („Ница“), Юлиан Вайгъл („Борусия“ (Дортмунд), Риад Марез („Лестър“) и Тоби Алдервейрелд („Тотнъм“).\n\nСметките на клуба обаче може да излязат криви, тъй като „Манчестър Сити“ е изправен пред реална опасност да бъде санкциониран със забрана за привличане на нови играчи за два трансферни прозореца. Причината за това е проточилият се вече девет месеца казус с трансфера на Бенхамин Гаре. Аржентинецът бе привлечен в академията на „гражданите“ на следващия ден, след като навърши 16 години, но от бившия му клуб „Велес Сарсфийлд“ обвиняват англичаните, че са контактували с таланта още, когато той е бил на 15. Казусът в крайна сметка стигна до Спортния арбитражен съд, който според английските медии трябва да се произнесе в следващите седем дни. Ако CAS отсъди в полза на аржентинския клуб, то върху „Сити“ ще бъде наложена споменатата санкция.\n                    ", "date": "2018.04.17", "title": "Гуардиола готви селекция за  200 млн. под заплаха от ембарго"}
{"url": "http://www.monitor.bg/a/view/24096-%D0%A5%D0%B0%D0%B9%D0%BD%D0%BA%D0%B5%D1%81-%D0%BF%D0%BE%D0%B8%D1%81%D0%BA%D0%B0-%D0%BD%D0%BE%D0%B2-%D1%82%D1%80%D0%B5%D0%B1%D1%8A%D0%BB-%D1%81-%D0%91%D0%B0%D0%B9%D0%B5%D1%80%D0%BD/", "text": "\n                    Треньорът на „Байерн“ (Мюнхен) Юп Хайнкес си спомни за предишния път, в който си тръгна от клуба след требъл през 2013 година, а след това Хосеп Гуардиола пое тима. 72-годишният специалист е оптимист, ще нещата може да се повторят и този сезон, след чийто край начело на отбора ще застане хърватинът Нико Ковач.\n\n„Тогава имахме четирима играчи, които не бяха печелили Шампионската лига. Това означаваше, че за генерацията на Швайнщайгер, Лам и Рибери беше последна възможност да спечелят нещо голямо. На финала имахме нужда от известно време, за да намерим играта си. Отборът разбра тогава, че трябва да е в топ форма в точния момент. Сегашният тим е на един подобен път. Това ме кара да бъда оптимист, че можем да постигнем още нещо\", сподели Хайнкес.\n\nМеждувременно чилийският халф Артуро Видал претърпя операция, заради контузията, която получи по време на тренировка в неделя. Очаква се 30-годишният полузащитник да бъде извън игра за две седмици. „Артуро е боец! Много е амбициозен, а за мачовете с „Реал“ (Мадрид) мисля, че има допълнителна мотивация да се възстанови. Трябва да видим как ще премине лечението, но аз съм оптимист. Сигурен съм, че ще стисне зъби и ще играе“, коментира Хайнкес.\n                    ", "date": "2018.04.17", "title": "Хайнкес поиска нов  требъл с „Байерн“"}
{"url": "http://www.monitor.bg/a/view/52826-%D0%A1%D0%B0%D0%BC%D0%BE-10-000-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%82%D0%B0%D0%B4%D0%B8%D0%BE%D0%BD/", "text": "“Сините“ блокират София с шествие\n                    Шампионатното дерби между „Левски“ и ЦСКА-София предизвика слаб интерес сред феновете. Продажбата на билети върви почти при нулев интерес, изтече информация от „червените“, които са символичен домакин. До този момент са продадени едва 5000 билета. Ако тенденцията се запази и в часовете преди мача, се очаква на Националния стадион да има около 10 хиляди зрители, което ще е двойно по-малко от последното дерби преди седмица за Купата на България, спечелено от „Левски“ с 2:0.\n\nЦената на билетите е същата – по 10 лева за фенските сектори Г и Б и по 15 лева за централните А и В. Ниският интерес се дължи на множеството мачове между двата столични гранда, които само в рамките на месец и половина се срещат общо 5 пъти. Освен това интрига в първенството почти липсва, след като „сините“ на практика доиграват сезона, а „червените“ са на 6 точки от „Лудогорец“ и ще се стараят да не изостават, очаквайки грешка на „орлите“.\n\nВъпреки прогнозираната слаба посещаемост дербито ще предизвика множество проблеми с трафика в столицата. Причината е ранният начален час, както и придвижването на двете агитки. В последните две издания на сблъсъка ултрасите на „Левски“ нямаха организирано шествие, но този път решиха да се върнат към традициите. „Сините“ запалянковци тръгват в 16,15 часа от офиса на НКП от бул. „Тодор Александров“ към Националния стадион, като по пътя им полицията ще затваря редица централни булеварди заради мерки за безопасност. „Червените“ този път се отказаха от организирано шествие, но по традиция основното ядро затваря за поне 15 минути ключовото кръстовище на Орлов мост, придвижвайки се към сектор Г. Заради очакваните сериозни затруднения в трафика от СДВР и Столична община призовават да се избягва районът около Националния стадион и да се използва градския транспорт.\n                    ", "date": "2018.04.17", "title": "Само 10 000 фенове на Националния стадион"}
{"url": "http://www.monitor.bg/a/view/62060-%D0%91%D0%B5%D1%80%D0%BE%D0%B5-%D0%B2%D1%8A%D1%80%D0%B7%D0%B0-%D0%91%D0%BE%D1%80%D0%B8%D1%81%D0%BB%D0%B0%D0%B2-%D0%A6%D0%BE%D0%BD%D0%B5%D0%B2-%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%BD%D0%BE/", "text": "\n                    Още един от основните играчи на „Берое“ – Борислав Цонев, преподписа предсрочно своя договор с клуба. Халфът се присъедини към тима от Стара Загора през лятото на 2016 г. и до този момент е изиграл 46 срещи, в които отбеляза 5 попадения. Преди броени дни юношата на „Левски“ донесе победата на „Берое“ над „Ботев“ с 3:2 със страхотен гол в края на срещата. „Всички от „Берое“ пожелават на Боби много успехи и победи с екипа на любимия отбор. Ръководството на клуба изразява задоволството си от преподписването на договора с един от най-перспективните футболисти в България, който е само на 23 години“, написа официалният сайт на заралии.\n\nБорислав Цонев е роден на 29 април 1995 г. в Благоевград и играе като халф. Цонев е юноша на „Пирин“ (Благоевград), през 2009 г. преминава в школата на „Левски“. За „сините“ записва участие в 42 срещи на представителния отбор, в които има 5 гола.\n\nЦонев е юношески и младежки национал на България, а също така и трикратен сребърен медалист с „Левски“.\n                    ", "date": "2018.04.17", "title": "“Берое“ върза Борислав Цонев дългосрочно"}
{"url": "http://www.monitor.bg/a/view/29288-%D0%9A%D1%80%D1%83%D1%88%D0%B0%D1%80%D1%81%D0%BA%D0%B8-%D0%B3%D0%BE%D0%BD%D0%B8-%D1%82%D1%80%D0%B8%D0%BC%D0%B0-%D0%BE%D1%82-%D0%9B%D0%BE%D0%BA%D0%BE-%D0%9F%D0%B4/", "text": "\n                    Трима футболисти със сигурност ще напуснат „Локомотив“ (Пд) след края на сезона. Това стана ясно след среща между собственика Христо Крушарски и треньора Бруно Акрапович. Нарочените за гонене са вратарят Илко Пиргов, централният защитник Димитър Везалов и бекът Муса Мохамед. Последният е под наем от “Истанбул” и засега от \"Лаута\" нямат възможност да го задържат повече. Димо Бакалов пък сподели, че се надява да излезе в чужбина.\n\nЗа сметка на това шефовете на „Локо“ (Пд) са готови с нови договори за трима от ключовите играчи. Това са Веселин Марчев, Парвизджон Умарбаев и Димо Бакалов. Босът на “смърфовете” Христо Крушарски се завърна от Аржентина и ще седне на масата за преговори с въпросните футболисти, като се очаква в близките дни да има повече яснота. В момента „Локомотив“ е на второ място в Група „Б“ от плейофите в шампионата и има реални шансове да се бори за баража, който дава място в Лига Европа за новия сезон.\n                    ", "date": "2018.04.17", "title": "Крушарски гони трима от „Локо“ (Пд)"}
{"url": "http://www.monitor.bg/a/view/61870-e%D0%B2%D0%B0-%D0%9B%D0%BE%D0%BD%D0%B3%D0%BE%D1%80%D0%B8%D1%8F-%D1%81%D1%8A%D0%B1%D0%B8%D1%80%D0%B0-%D1%86%D1%8F%D0%BB%D0%BE%D1%82%D0%BE-%D1%81%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B2-%D1%80%D0%BE%D0%B4%D0%B8%D0%BB%D0%BD%D0%BE%D1%82%D0%BE/", "text": "Екранната Габи Солис лобира за продължение на „Отчаяни съпруги“\n                    Бременна в деветия месец – така Ева Лонгория получи заветната си звезда на холивудската Алея на славата цели 14 години след като влезе с гръм и трясък в живота на всяка домакиня по света с участието си в хитовия сериал „Отчаяни съпруги“. 43-годишната актриса е 2634-ата знаменитост, която получи въпросното признание в Меката на американското кино, а гърба й на церемонията пазиха някои от най-добрите й приятели в шоубизнеса – Ана Фарис, Рики Мартин, Мелани Грифит, Виктория Бекъм и др. „Ева е невероятна. Не защото има известни приятели и\n\n \n\nприсъства на „пижамените“ партита на Виктория Бекъм\n\n \n\nНе защото е дарила общо 40 милиона за благотворителност или защото е страхотна актриса, продуцент и режисьор. Тя е невероятна, защото е изключително мила и винаги изпълнена с надежда“, каза по време на събитието и Фелисити Хъфман, с която в продължение на 8 години Лонгория написа своеобразен наръчник за това как да манипулираме мъжете си в „Отчаяни съпруги“.\n\n„Терминът ми наближава и съм много притеснена. Развълнувана, разбира се, но и притеснена“, призна и екранната Габи Солис в навечерието на церемонията. Тя е в очакване на първата си рожба, а баща на бебето е третият й съпруг – мексиканският медиен магнат Хосе Бастон. За посрещането на новороденото, което се очаква да се случи до броени дни, Лонгория е планирала да събере цялото си семейство в болницата.\n\n \n\n„\n\n \n\nобяснява тя. Въпреки емоциите около бебето актрисата няма намерение да слага кариерата си на трупчета и отсега замисля следващите си проекти. Нещо повече, Лонгория вече лобира и за продължение под формата на нови епизоди или филм на „Отчаяни съпруги“. Дали това ще се случи обаче, тепърва предстои да разберем.\n                    ", "date": "2018.04.17", "title": "Eва Лонгория събира цялото си семейство в родилното"}
{"url": "http://www.monitor.bg/a/view/34628-%D0%99%D0%BE%D0%B0%D0%BD%D0%B0-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%99%D0%BE%D0%BA%D0%BE-%D0%BF%D0%B5%D0%B5-%D0%BF%D1%80%D0%B5%D0%B4-300-%D0%BE%D0%B2%D1%86%D0%B5-%D0%BD%D0%B0-%D1%81%D0%B5%D0%BB%D0%BE/", "text": "\n                    Пред нетрадиционна публика от 300 овце ще извие глас позабравената певица Йоана Захариева, позната на меломаните като Йоко. Концертът ще се осъществи в село Дъбован, а причината – изпълнителката на Hypersonic се включи в проекта на bTV „Смени жената“. Захариева, която е самотна майка, ще смени уюта в софийския си дом за да заживее на село за седмица. Мъжът, който ще задава правила за съвместен живот на Йоко и следователно ще следа нейните заповеди, ще разчита на нейната помощ за храненето и чистенето на 200 овце, 100 агнета и 20 прасета.\n\nВ ролята на майка за двамата сина на певицата - Ясен и Йово, ще застъпи младата животновъдка Десислава. Тя ще се сблъска с натоварения столичен трафик и ще развежда чужденка из апартаменти, което ще роди изречението: „Едно е да говориш на овца, друго е да говориш на американка!“.\n\n \n\n \n\n \n                    ", "date": "2018.04.17", "title": "Йоана Захариева - Йоко пее пред 300 овце на село"}
{"url": "http://www.monitor.bg/a/view/82861-%D0%92%D0%B5%D0%BD%D0%B5%D1%82%D0%B0-%D0%9A%D1%80%D1%8A%D1%81%D1%82%D0%B5%D0%B2%D0%B0-%D1%80%D0%BE%D0%B4%D0%B8-%D0%BC%D0%BE%D0%BC%D1%87%D0%B5-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Единствената българка, която представи страната ни на двата най-големи конкурса за красота Мис Свят и Мис Вселена – Венета Кръстева, даде живот на първото си дете. Щастливото събитие се случи вчера в Белгия, за където красавицата замина преди седмици именно заради раждането. Бебчето е момче, но родителите – Венета и гръцкия бизнесмен Костас Устабасидис, все още не са се спряли на конкретно име за новороденото. „Ще останат още 10-15 дни в Белгия, след което ще отида да ги прибера“, обясни пред „Монитор“ Страхил Гановски – близък приятел на Кръстева и лицензиант на Мис Свят и Мис Вселена за България.\n\nМладите родители се сгодиха миналата година, навръх рождения ден на чаровната блондинка – 24 декември. Тогава стана ясно и че двойката очаква първото си дете.\n                    ", "date": "2018.04.17", "title": "Венета Кръстева роди момче в Белгия"}
{"url": "http://www.monitor.bg/a/view/28307-%D0%A8%D0%BE%D1%83%D1%82%D0%BE-%D0%BD%D0%B0-abba-%D0%BF%D1%80%D0%B8%D1%81%D1%82%D0%B8%D0%B3%D0%B0-%D1%81-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D0%B8%D0%BC%D1%84%D0%BE%D0%BD%D0%B8%D1%87%D0%B5%D0%BD-%D0%BE%D1%80%D0%BA%D0%B5%D1%81%D1%82%D1%8A%D1%80-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD/", "text": "\n                    \nНай-голямото легитимирано шоу с песните на великата шведска група ABBA пристига у нас с Националния симфоничен оркестър на Лондон. Хитовете на великолепната четворка ще се изпълняват от бандата Waterloo със специалното участие на оригиналния член от групата – саксофониста Улф Андерсон. „Шоуто на ABBA“ е режисирано от музикалния гений Матю Фрийман, а концертите са на 27 септември в Пловдив и на 29 септември в София.\n\nПочитателите у нас ще могат да се докоснат до всички хитове на група в двучасов лайв, посветен на 45-годишната музикална история на АBBA. През 1976 г. бандата пуска песента „Dancing Queen“. Още с премиерата си, парчето се превръща в абсолютен хит, преобръщайки представата за денс музика. Избраната за поп песен Номер 1, от пънк фенове до кралски особи – всеки, който чуе „Танцуващата кралица“, мигновено се зарежда с настроение. Именно този емблематичен хит на групата е определян като „Най-добрата поп песен за всички времена“. Музикалните критици я описват като: „Привлекателна и еуфорична, с перфектен фон за изпълнение, което напомня за безгрижното блаженство на младостта“, а самата солистка на групата Фрида Лингстад споделя: \"Всеки път се чувствам изключително щастлива, когато пея тази песен. Тя е абсолютно най-добрата, правена от АВВА\".\n\nБилетите за двата концерта са вече в продажба на цени между 50 и 80 лв.\n\n\n \n                    ", "date": "2018.04.17", "title": "Шоуто на ABBA  пристига с Националния симфоничен оркестър на Лондон"}
{"url": "http://www.monitor.bg/a/view/2140-%D0%9E%D1%80%D0%BB%D0%B8%D0%BD-%D0%9F%D0%B0%D0%B2%D0%BB%D0%BE%D0%B2-%D0%A1%D0%B2%D0%B8%D0%BB%D0%B5%D0%BD-%D0%9D%D0%BE%D0%B5%D0%B2-%D0%A1%D1%82%D0%B5%D1%84%D0%B0%D0%BD-%D0%92%D1%8A%D0%BB%D0%B4%D0%BE%D0%B1%D1%80%D0%B5%D0%B2-%D0%B8-%D0%9F%D0%B0%D0%B2%D0%B5%D0%BB-%D0%A2%D0%B5%D1%80%D0%B7%D0%B8%D0%B9%D1%81%D0%BA%D0%B8-%D1%81%D0%B5-%D1%85%D0%B2%D1%8A%D1%80%D0%BB%D1%8F%D1%82-%D0%B2-%D0%B4%D0%B6%D0%B0%D0%B7%D0%B0/", "text": "\n                    \n\nЗа пръв път на клубна сцена Орлин Павлов, Свилен Ноев от „Остава“, Стефан Вълдобрев и Павел Терзийски ще съберат музикалния си талант в различни стилове, за да пеят джаз. Проектът се казва \"Четирима господа пеят джаз\" и след дебюта си на Пловдив джаз фест през 2017 г., ще се събере почитатели в Sofia Live Club на 3 май.\n\nВсеки един от господата е добре известен в различен музикален стил – поп, рок и джаз. Обичани от публиката и изключителни професионалисти, четиримата вокалисти приемат поканата на Пловдив Джаз Фест да участват в този специален проект, който ги поставя в друг музикален контекст. Всички песни в програмата са аранжирани специално от Мирослав Турийски, а с четиримата певци на сцената ще бъде Октет Пловдив – Димитър Льолев (алт саксофон), Венелин Георгиев (тенор саксофон), Мартин Ташев (тромпет), Владислав Мичев (тромбон), Николай Карагеоргиев (китара), Мирослав Турийски (пиано), Александър Леков (бас) и Кристиан Желев (барабани).\n\nВ последните години все повече световноизвестни поп и рок артисти посягат смело към джаза и впечатляват с изпълнения на едни от най-прочутите стандарти. Резултатът често е вълнуващ и интересен, а такъв пример са Тони Бенет с Лейди Гага и Хърби Хенкок с Pink и Seal.\n\nБилетите вече са в продажба на цена от 15 лв, а в деня на концерта на място ще струват 20 лв.\n\n\n \n\n\n \n                    ", "date": "2018.04.17", "title": "Орлин Павлов, Свилен Ноев, Стефан Вълдобрев и Павел Терзийски се хвърлят в джаза"}
{"url": "http://www.monitor.bg/a/view/19238-%D0%94%D0%B8-%D0%9A%D0%B0%D0%BF%D1%80%D0%B8%D0%BE-%D1%81%D0%B5-%D0%BC%D0%B0%D1%81%D0%BA%D0%B8%D1%80%D0%B0-%D1%81-3d-%D0%BE%D1%87%D0%B8%D0%BB%D0%B0/", "text": "\n                    \nНосителят на „Оскар“ Леонардо ди Каприо се дигизира с 3D очила по време на прочутия рок фестивал „Коачела“ преди дни в Калифорния. Актьорът се опита да се скрие от камерите на папараците, като във визията си беше заложил още на сив суитшърт с качулка. Въпреки това любопитните фотографи познаха звездата от „Вълкът от Уолстрийт“, който присъства на форума за концерта на Еминем. На събитието той бе засечен в интимни отношения с 20-годишния модел Камила Мороне. Спекулации за връзката между тях се появиха за първи път преди четири месеца. Мороне е дъщеря на актрисата Лусила Сола, която от 8 г. е с кинолегендата Ал Пачино.\n\nМеждувременно моделът Кара Делевин, която се преквалифицира едновременно в актриса, певица и писателка, се обяви против „Коачела“. Причината – организаторът на фестивала Филип Аншуц е привърженик на сдружения против LGBT общността. Въпреки това Делевин изрази в социалните мрежи възторга си от завръщането на Бионсе на сцената в рамките на форума. „Това, че подкрепям даден изпълнител, не означава, че ще престана да отстоявам мнението си за „Коачела“. Все още не бих отишла на подобен фестивал“, категорична е тя. Сред последните изгори, с които моделът беше засечен, е дъщерята на краля на попа Майкъл Джексън – Парис. Дали отношенията между тях са сериозни обаче все още няма яснота.\n\n\n \n                    ", "date": "2018.04.17", "title": "Ди Каприо се маскира с 3D очила"}
{"url": "http://www.monitor.bg/a/view/33025-%D0%91%D0%BE%D0%B1%D0%B0%D0%BD-%D0%97%D0%B4%D1%80%D0%B0%D0%B2%D0%BA%D0%BE%D0%B2%D0%B8%D1%87-%D0%B8%D0%B4%D0%B2%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%B7%D0%B0-%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%B8%D1%8F-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%A2%D0%B0%D0%B1%D0%B8%D0%B5%D1%82/", "text": "\n                    \nСръбската фолкзвезда Бобан Здравкович ще весели жители и гости на Велинград по време на 4-дневния кулинарен фестивал „ Табиет“ в курорта. Бобан ще пее на 28 април в СПА-столицата на Балканите и на България, информираха от местната община. Фестивалът „Табиет” започва на 26 април, а програмата му предвижда кулинарни презентации, танцови уъркшопове по български и балкански танци, състезания по надяждане с кюфтета и надпиване с бира, турнири по белот, табла и шах.Официалното откриване в първия ден ще бъде от 18. 30 ч., след което ще има концерт на Ангелина Милева и Здравко Мандаджиев. Следващата вечер, на 27 април, ще е Балканска и ще предложи концерт на изпълнителите Ана-Мария и Устата. Бобан Здравкович е звездата, която ще пее на 28 април в сръбската вечер, а гръцките съседи ще бъдат представени от Агатангелос бенд на 29 април. Всеки ден програмата ще започва в 10.00 ч.  и ще бъде изпълнена с много веселие, песни и танци до вечерта, обещават организаторите. Входът за всички прояви е свободен.\n\n \n\n\n \n                    ", "date": "2018.04.17", "title": "Бобан Здравкович идва във Велинград за кулинарния фестивал „Табиет“"}
{"url": "http://www.monitor.bg/a/view/86507-%D0%A0%D0%B8%D1%87%D0%B0%D1%80%D0%B4-%D0%93%D0%B8%D1%8A%D1%80-%D0%BD%D0%B0%D0%BC%D0%B5%D1%80%D0%B8-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B8-%D1%85%D1%83%D0%B1%D0%B0%D0%B2%D0%B0-%D0%B6%D0%B5%D0%BD%D0%B0/", "text": "\n                    Актоьрът, чието име и роли са неразривно свързано с романтика и любов, Ричард Гиър се кани да чуе Менделсон за трети път. Този път под ръка ще води новата си приятелка Алехандра Силва.\n\nДвамата са заедно повече от три години. Запознават се през 2014 г. и пламва любов от пръв поглед. Не след дълго звездата от „Хубава жена“ и половинката му са изловени на яхта по италианското крайбрежие.\n\nСпоред информация на испанския вестник ABC, 35-годишната Алехандра Силва и 69-годишната Ричард Гиър ще си кажат заветното „Да“ на 5 май във Вашингтон. Сватбата ще е в тесен кръг. Преди предстоящото събитие, актьорът сложи пръстен на ръката на манекенката Синди Крауфорд, след което ритуалът бе повторен с Кери Лоуъл, с която имат син. От своя страна булката също вече е била съпруга - на канадски бизнесмен, с когото има син. В момент, когато рискът от бебе съществува, Алехандра Силва и Ричард Гиър предпочитат да застанат пред кмета.\n                    ", "date": "2018.04.17", "title": "Ричард Гиър намери третата си „хубава жена“"}
{"url": "http://www.monitor.bg/a/view/61888-%D0%9C%D0%B0%D1%80%D0%BA-%D0%A5%D0%B0%D0%BC%D0%B8%D0%BB-%D0%B2%D0%B4%D0%B8%D0%B3%D0%B0-%D1%82%D0%BE%D1%81%D1%82-%D0%BD%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%A2%D0%B5%D0%BE%D1%80%D0%B8%D1%8F-%D0%B7%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%B2%D0%B7%D1%80%D0%B8%D0%B2/", "text": "\n                    Звездата от „Междузвездни войни“ Марк Хамил е сред специалните гости, които ще видим в последния епизод от 11-ия сезон на „Теория за големия взрив“. Екранният Люк Скайуокър ще облече смокинг за сватбата на Шелдън (Джим Парсънс) и Ейми (Майъм Биалик). Макар от екипа на продукцията все още да не са потвърдили какъв персонаж ще бъде поверен на Хамил, фенове вече предполагат, че актьорът ще изиграе себе си. Причината – геният Шелдън е вманиачен на тема „Междузвездни войни“ и присъствието на една от звездите във франчайза би бил чудесен сватбен подарък за него.\n\nСред последните знаменитости, които застанаха пред камера за „Теория за големия взрив“ бе Бил Гейтс. Технологичният магнат също не се наложи да тества актьорски потенциал за участието си в ситкома. Сценарият го постави в офиса на чаровната Пени, в чиито токчета се разхожда Кейли Куоко. За почитателите на продукцията не бе изненада, че нърд квартетът Ленард, Шелдън, Хауърд и Раджеш дебнат Гейтс за кариерни напътствия и разговор за комикси.\n                    ", "date": "2018.04.17", "title": "Марк Хамил вдига тост на сватба в „Теория за големия взрив“"}
{"url": "http://www.monitor.bg/a/view/28498-%D0%90%D0%BB%D0%B5%D0%BA%D1%81-%D0%A0%D0%B0%D0%B5%D0%B2%D0%B0-%D1%81%D0%B5-%D0%B3%D0%BC%D1%83%D1%80%D0%BA%D0%B0-%D0%BD%D0%B0-%D0%9C%D0%B0%D0%BB%D0%B4%D0%B8%D0%B2%D0%B8%D1%82%D0%B5/", "text": "\n                    Алекс Раева отново се отдаде на хобито си – гмуркането и отново избра една от любимите си дестинации – Малдивите. Тя се похвали с разпускащата си почивка с няколко снимки в Инстаграм, на които е запечатала красотите на подводния свят и себе си в неопренов костюм. За преживяванията си тя сподели: \"Трудно е да определя, какво изпитвам във водата и какво ме впечатлява. Всяко едно потапяне е респектиращо, вълнуващо и до някаква степен засрамващо. Цялата тази логика и взаимоотношения между съществата понякога дори ме натъжават, защото ние хората сме избягали от тези простички неща, в следствие на материалния живот, който водим. Но в крайна сметка винаги излизам с усмивка от там, защото възможността да се сливаш с този свят и най-вече да го оценяваш е изключително съкровен и блажен момент!\"\n\nМиналата зима Алекс, заедно с колежката си водеща на X Factor Мария Игнатова, отново избягаха от снега и се спасиха под жаркото слънце на Малдивите, където Раева подари на приятелката си курс по гмуркане.\n\n \n                    ", "date": "2018.04.17", "title": "Алекс Раева се гмурка на Малдивите"}
{"url": "http://www.monitor.bg/a/view/6738-%D0%9C%D0%B8%D0%BB%D1%87%D0%BE-%D0%A1%D0%BF%D0%B0%D1%81%D0%BE%D0%B2%D0%9C%D0%B0%D0%B5%D1%81%D1%82%D1%80%D0%BE%D1%82%D0%BE-%D0%BD%D0%B0%D1%80%D0%B8%D1%81%D1%83%D0%B2%D0%B0-%D1%81%D0%B2%D0%B5%D1%82%D0%B0-%D0%BD%D0%B0-%D0%A0%D0%B0%D0%B4%D0%B8%D1%87%D0%BA%D0%BE%D0%B2/", "text": "Самобитният художник с изложба в Клуба на архитекта\n                    \nКъщички, които сякаш си шепнат наведени една към друга, църкви с уютни куполи, кончета с изящно извити вратове и дървета с артистично огънати клони, козички котки, магаренца, които теглят лекокрили каручки, снежни преспи, успокоено море... Художникът Милчо Спасов-Маестрото рисува света от нашите детски сънища и често сънува света, който е нарисувал. По всяка негова картина може да се създаде стих или да се напише песен, твърди поетът композитор Михаил Белчев, който откри поредната изложба на наивиста от Берковица в Клуба на архитекта на столичната улица „Кракра“. Сбирката от 25 маслени живописни платна ще остане там до 6 май.\n\nНеотдавна самобитният творец представи свои самостоятелни изложби в културните ни центрове в Германия и Швейцария, в Братислава, а две негови експозиции гостуваха в Народното събрание на жълтите павета с небивал успех. Маестрото не крие, че винаги се е вдъхновявал от прозата на своя земляк Йордан Радичков, приживе огромен ценител на неговата витална живопис, заредена с позитивни символи и послания. Другият му духовен източник са\n\n\n\nи ненапразно художникът смята, че живописта е овеществена музика. „Някои казват, че българското село, особено по нашия „северозападнал“ край, е грозно и кално. Не е така – ето, аз седя там и творя. То си има дух, носи някаква светлина, която никога няма да угасне“, категоричен е Милчо Спасов. А щом пейзажът и неговите обитатели минат през очите и ръката на художника, озаряват се още повече. В картините на берковчанинът властва светлият колорит, в най-нежните дори се смесват нюансите на бялото, а когато му залипсва морето и книгите на Радичков са затворени, той сам си го измисля и на платното се появяват ефирно синьото, тюркоазеното, слънчево жълтото, оранжевото... Всъщност в пленителния наивизъм на Маестрото няма нищо битово и „селско“ - плодовете му са въплъщение на универсалния човешки копнеж по красота и хармония.\n\nМилчо Спасов е учил архитектура, но навремето големият\n\n\n\nи повече от 3 десетилетия оттогава той не се разделя с четката. Представял е десетки самостоятелни изложби у нас и в чужбина. Но ако не живееше в „дивия Северозапад“, щеше ли да създава такива магически картини? „Имал съм възможност да остана в София или зад граница, но не съм пожелал, тъй като имам чувството, че сменя ли атмосферата, климата, средата, може би ще загубя много“, казва художникът. Той твърди, че усещането за лекота в работите му идва от сърцето, а не от специфична техника на рисуване или характерно използване на боите: „Оная вечер сънувах как рисувам синьо небе. Какво ли означава?! Сънувам това, което съм правил, аз живея с него...“. А какво означава ли?Навярно, че сърцето и ръката му ще са все така леки, за да пресъздава и своите, и нашите сънища...\n\n\n\n\n \n                    ", "date": "2018.04.17", "title": "Милчо Спасов-Маестрото нарисува света на Радичков"}
{"url": "http://www.monitor.bg/a/view/30365-%D0%94%D0%B6%D0%B5%D0%B9%D0%BC%D1%81-%D0%9C%D0%B0%D0%BA%D0%B0%D0%B2%D0%BE%D0%B9-%D0%BD%D0%B8-%D0%BF%D0%BB%D0%B0%D1%88%D0%B8-%D1%81-%D0%A2%D0%BE-2/", "text": "\n                    Шотландската звезда Джеймс Макавой („На парчета“) е в преговори да се присъедини към втория филм от поредицата „То“ по Стивън Кинг. Според източници, запознати с продукцията, Макавой ще влезе в ролята на порасналия Бил Денброу, станал писател. В първия филм персонажът бе изигран от младия актьор Джейдън Либърхър. Предполага се, че той ще се появи и в продължението.\n\nОсвен Макавой, за участие в продукцията към настояща дата се договаря и комикът Бил Хейдър. Сред потвърдените звезди, които ще изгреят във второто заглавие от франчайза, е Джесика Частейн.\n\nБил Скарсгард, който се справи блестящо с ролята на страховития клоун Пениуайз, отново ще се завърне в „То“. София Лилис и Фин Улфхард също ще се завърнат в поредицата.\n\nЛентата се очаква да се завърти в киносалоните на 6 септември 2019 г.\n                    ", "date": "2018.04.17", "title": "Джеймс Макавой ни плаши с „То 2“"}
{"url": "http://www.monitor.bg/a/view/13742-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%9D%D0%B8%D0%BD%D0%B0-%D0%A1%D0%B8%D0%BC%D0%BE%D0%BD-%D1%89%D0%B5-%D0%BF%D0%B5%D0%B5-%D0%BD%D0%B0-%D0%94%D0%B6%D0%B0%D0%B7-%D1%84%D0%B5%D1%81%D1%82%D0%B0-%D0%B2-%D0%91%D0%B0%D0%BD%D1%81%D0%BA%D0%BE/", "text": "\n                    Лиса Симон – дъщерята на легендарната джаз, блус и соул дива Нина Симон, ще бъде една от звездите в тазгодишното издание на Банско Джаз Фест, което ще привлече десетки хиляди ценители на добрата музика от 4 до 11 август. 55-годишната певица, за която твърдят, че е по-добра от майка си, ще изнесе концерт в града в полите на Пирин на 10 август. Тя е веган и има специални изисквания за меню и екологично обзавеждане в хотела, където ще бъде настанена, разкриха организаторите.\n\n21-вото издание на феста ще бъде подгрято с буги-вуги вечер на 3 август, когато ще свирят отдавна познатият в Банско Аксел Цвингенбергер (Германия) и Ладива (Швейцария) – двама от най-изявените джаз пианисти в света.\n\nНяколко от големите имена на родната музикална сцена ще се разпишат в афиша. Събитието ще открие на 4 август поп примата Петя Буюклиева, която ще дебютира на този подиум. Тя ще започне своя пърформанс с песента на Тончо Русев „Пролет“ (по текст на Петя Дубарова) в нов джаз вариант в памет на големия ни композитор, а създателят на фестивала, д-р Емил Илиев, предположи, че всеки от българските участници ще изпълни по някой от незабравимите му шлагери. Буюклиева ще поднесе на публиката букет от свои хитове и кавъри с Биг Бенда на Благоевград.\n\nГрандамата на българския джаз Камелия Тодорова със Станислав Арабаджиев трио на 9 август ще представи новия си проект „Красив спомен“, наречен така по сингъла, композиран от дъщеря й Речъл, който трябва да излезе през май. „Триото е младо, но сръчно. Имаме репертоар от суинг, евъргрийни, соул, българска музика. Искам да навляза в нов период, с повече български песни“, призна Тодорова. Две вечери преди нея, на 7 август, Васил Петров и Ангел Заберски трио, които отдавна не са се събирали заедно в Банско, също ще имат нова програма, определяна като „тежка артилерия“ в жанра. Преди 10 години Фреди Кол, брат на прочутия Нат Кинг Кол, характеризира Ачо като изключително талантлив пианист, припомни д-р Илиев. А такъв комплимент от велик пианист тежи доста... Фестивала ще закрие на 11 август Рут Колева с концерт своя иновативна джаз музика с елементи на соул, фънк и др., а в нейния Live Band ще бъде един от най-изявените испански саксофонисти в момента.\n\nБанско Джаз Фест ще има пъстра програма, включваща не само чист джаз, но и рок, поп, така че всеки да намери нещо за себе си. Сред чуждестранните гости ще са италинаската джаз сензация Киара Панкалди (4 август), рокаджиите „Джазбоунс“ от Германия (5 август), Уралският Диксиленд – един от най-добрите в Русия, чиито музиканти свирят и в престижни симфонични оркестри (6 август), Ли Чиаочуан квинтет от Китай, където вече се създава висококаратен джаз, и The Jive Aces – купонджиите от Лондон, които ще свирят и на кралската сватба на принц Хари и Меган Маркъл. На 10 август ще забие авангардната британска джаз-поп формация Мат Бианко – скъпа група, която обаче е приела условията на организаторите, разкри Емил Илиев.\n                    ", "date": "2018.04.17", "title": "Дъщерята на Нина Симон ще пее на Джаз феста в Банско"}
{"url": "http://www.monitor.bg/a/view/3683-500-%D0%BF%D0%BB%D0%B0%D0%BA%D0%B0%D1%85%D0%B0-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%9C%D0%B0%D1%81%D1%82%D0%B5%D1%80-%D0%94%D0%B0%D0%BD%D0%B0%D0%B8%D0%BB%D0%BE%D0%B2/", "text": "\n                    \nСъс сълзи на очите от вълнение си тръгнаха над 500 старозагорци от три поколения, които присъстваха на представянето на биографичната книга „Романът на моя живот“ от актьора Стефан Данаилов.\n\nПървите сълзи в очите на дамите бликнаха при разказания от юбиляра спомен за среща в местната болница когато телевизионният сериал „На всеки километър“ е карал улиците да опустяват.\n\n„Бях млад и на върха на славата си, развеждаха ме като първия космонавт  по градове и села,но когато застанах в залата с лекарите и сестрите се стъписах. Бяха все млади и много, ама много красиви. Облечени с бели престилки, с касинки, с невероятно дълги и красиви крака. Не се сдържах и рекох „А бе дали не мога да полежа при вас?“, с лека ирония върна лентата в бърз каданс изигралият над 90 филмови и още толкова театрални роли артист.\n\nДама с побелели вече коси не се сдържа и прошепна в ухото на съседката си :“Така беше. А ние си мислехме, че е свободен и на драго сърце щяхме да го приемем в …отделението…“.\n\nВ прекрасно състояние на духа въпреки здравословните си проблеми , принудили го почти през цялото време да седи в кресло на сцената Данаилов разказа, как разбрал , че славата го е застигнала в бургаски мазани за …джапанки. Бил бос, с дълга коса, по оранжеви гащета, обути на голо.Магазинерката разпознала гласа на майор Деянов и събрала с възгласите си на възторг цяла тълпа курортисти.\n\n„Джапанките тогава бяха дефицитни, но ако бях пожелал със сигурност щяха да ми подарят за цял един живот чехли. Върнах се в бунгалото, където ме чакаше жена ми Мери и отсякох: „Вече съм велик!“, а тя ме приземи с една – единствена думичка: „Фукльо!“.Добре че беше тя, иначе кой знае какви глупости щях да направя с тази си слава…“ с тънка ирония сподели някогашният екранен идол. След което заедно със студентите си от ІІ Б клас на НАТФИЗ, чийто наставник е изпя култовата песничка на Том Джоунз „Секс бомб“ .\n\nОт сцената на държавната опера, възстановена след опустошителния пожар през есента на 1991 с негово съдействие като  министър на културата , кметът на Стара Загора Живко Тодоров заяви: „Мислих си, как може един толкова велик човек да бъде толкова земен. Може, когато се казва Стефан Данаилов!“. Сред аплодиращите големия артист беше и старозагорският митрополит Киприан, който признава, че е изгледал всички филми на големия и малкия екран с участието на Ламбо.\n\n                    ", "date": "2018.04.17", "title": "500 плакаха на среща с Мастер Данаилов  "}
{"url": "http://www.monitor.bg/a/view/11171-%D0%9D%D0%B0%D0%B9%D0%BA%D1%8A%D1%81%D0%BD%D0%BE-%D0%BF%D1%80%D0%B5%D0%B7-%D1%8E%D0%BB%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D0%BE%D1%87%D0%B2%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%95%D0%A1/", "text": "\n                    \n\nСтраните-членки на Европейския съюз искат Република Македония да започне преговори за присъединяване най-късно през месец юли. Това предаде държавната информационна агенция в Скопие, позовавайки се на източници от Брюксел. \"Българското председателство иска това да стане през месец юни, докато България е все още председател на ЕС, но ако това не се случи, огромната част от страните-членки на ЕС искат това да стане най-късно през месец юли, по време на австрийското председателство.\n\nТова трябва да стане дори, ако спорът за името не е решен напълно\", твърдят още дипломатическите източници. Сред страните от ЕС преобладава \"много положителна\" атмосфера спрямо Македония и реформаторския курс на страната. Положителната атмосфера е толкова голяма, че на Гърция ще й бъде много трудно да блокира датата за започване на преговори и това може да стане в пакет, заедно с Албания, която получи също положителни оценки, се казва още в информацията.\n\nТова става на фона на очаквания доклад от Европейската комисия за напредъка в евроинтеграцията на държавите от Западните Балкани, в който Албания и Македония ще получат препоръки за започване на присъединителни преговори, съобщи МИА.\n\nСърбия и Черна гора може да очакват стимул за продължаване на европейския път, но с ударение върху задължението да изпълнят всички условия.\n\nБосна и Херцеговина и Косово може да очакват критики заради бавните реформаторски процеси. От Косово ще бъде поискано да засили ангажимента за диалог със Сърбия и изпълнение на всички договори, особено за формирането на Съюз на сръбските общини.\n\nМеждувременно българското външно министерство излезе с декларация, в която подкрепя  решението на ЕК . От ведомството изтъкват, че приветстват публикуване на пакета „Разширяване” на ЕК и  докладите за напредъка на отделните страни. На тяхна основа България ще внесе проект на Заключения на Съвета по общи въпроси, които трябва да бъдат приети през юни.\n\n\n                    ", "date": "2018.04.17", "title": "Най-късно през юли Македония почва преговори за членство в ЕС"}
{"url": "http://www.monitor.bg/a/view/18090-%D0%94%D0%B5%D1%81%D0%B5%D1%82%D0%BA%D0%B8-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%95%D1%80%D0%B5%D0%B2%D0%B0%D0%BD/", "text": "\n                    \nАрменският парламент очаквано избра днес бившия президент Серж Саркисян за премиер на фона на протести, предадe Франс прес.\nСаркисян, чиято кандидатура бе издигната от управляващата Републиканска партия на Армения, бе утвърден за министър-председател със 77 гласа \"за\" при 17 \"против\". Във вота участваха 94 депутати от 105-членния еднокамарен парламент.\nТака Саркисян, чийто втори президентски мандат изтече миналия месец, на практика застава отново начело на Армения. Правомощията на държавния глава бяха орязани до предимно протоколни и реалната власт вече фактически е у премиера, отбелязва Франс прес.\nОсемдесет души бяха задържани при продължилите и днес протести в арменската столица Ереван срещу избирането на бившия президент Серж Саркисян за премиер на страната, предаде ДПА.\nПротестиращите блокират вече от няколко дни главните булеварди и кръстовища в града, а днес трошаха правителствено имущество, изпускаха гумите на официални автомобили според държавни медии. Сутринта се стигна до сблъсъци между опозиционери и граждани, които бързат за работа.\nДемонстрантите се предвождат от лидера на опозиционната партия \"Граждански договор\" и депутат в арменския федерален парламент Никол Пашинян. Той призова всички свои привърженици да се съберат пред парламента, да блокират улици и кръстовища и да започнат обща стачка.\nПряко в ефира на редица опозиционни интернет сайтове той призова също за окупиране на сградите на министерства и ведомства и други органи на държавното управление и недопускане на служителите до работните им места.\nНа булевард \"Баграмян\", където се намира сградата на парламента, са разположени много полицаи и специална техника.\nОпозиционният лидер призова арменската диаспора да обкръжи посолства на Армения и да не пуска никого вътре.\nПашинян поиска младежите да организират седящи стачки в държавните учреждения, но без да нанасят щети и да обиждат хората.\nС протестите си опозицията се опита да осуети избирането за премиер на единствения кандидат Серж Саркисян - бивш президент и лидер на управляващата Републиканска партия, който вече нямаше право да се кандидатира за висшия държавен пост. Той е обвиняван от демонстрантите, че е инициирал извършената промяна на конституцията, с която Армения се превърна от президентска в парламентарна република, за да запази върховната си власт вече като премиер.\nИзбирането на Саркисян за премиер бе очаквано. Повечето депутати избързаха да пристигнат там по-рано тази сутрин с метрото, за да не се натъкнат на съпротива от страна на демонстрантите.\nВ понеделник полицията използва сълзотворен газ и специални средства срещу участващите в митинг опозиционери в Ереван, когато те се опитаха да преминат през загражденията от бодлива тел и да стигнат до парламента.\n\n \n\n\n \n                    ", "date": "2018.04.17", "title": "Десетки ранени при протести в Ереван"}
{"url": "http://www.monitor.bg/a/view/4259-%D0%937-%D0%B8%D1%81%D0%BA%D0%B0%D1%82-%D1%80%D0%B0%D0%B7%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%9D%D0%BE%D0%B2%D0%B8%D1%87%D0%BE%D0%BA-%D0%BE%D1%82-%D0%A0%D1%83%D1%81%D0%B8%D1%8F/", "text": "\n                    Външните министри на страните от Г-7 призоваха Русия да предостави \"пълно и цялостно разкриване\" относно отравянето на бившия руски двоен агент Сергей Скрипал и дъщеря му Юлия в английския град Солсбъри през миналия месец, съобщава \"Франс прес\".\n\nМинистрите от Г-7 изтъкват в изявление, че са се съгласили с оценката на Великобритания, че е \"много вероятно\" Русия да е отговорна за отравянето на семейство Скрипал с разработено по времето на СССР нервнопаралитично вещество, известно като новичок.\n\nРусия категорично отрича да има пръст в покушението, въпреки че Организацията за забрана на химическите оръжия (ОЗХО) заяви на 12 април, че е съгласна с констатациите на британските власти за вида на идентифицирания токсин.\n\nОЗХО не посочиха в прав текст вида на веществото в публикуваното си резюме, но заявиха, че е с \"висока чистота\".\n\n\"Ние споделяме и сме съгласни с оценката на Великобритания, че е много вероятно Руската федерация да е отговорна за атаката и че няма правдоподобно алтернативно обяснение\", посочват външните министри на страните от Г-7 в изявление.\n\nСергей и Юлия Скрипал бяха отведени в болница на 4 март, след като бяха изложени на мощно нервнопаралитично вещество и бяха открити в безсъзнание на пейка в Солсбъри.\n\nЮлия Скрипал, която беше изписана от болницата на 10 април, заяви, че баща ѝ е \"все още сериозно болен\" и че тя също \"все още страда от последиците от нервнопаралитичното вещество, използвано срещу нас\".\n\nОтравянето предизвика остър конфликт между Запада и Русия, който доведе до поредица от огледални експулсирания на дипломати и други мерки.\n\nВъншните министри на Великобритания, Канада, Франция, Германия, Италия, Япония, САЩ и Европейския съюз призоваха Русия \"спешно да отговори на всички въпроси, свързани с инцидента в Солсбъри\", като нарекоха отравянето \"заплаха за всички нас\".\n\n\"Русия трябва да предостави пълно и цялостно разкриване на своята досега необявена програма за разработване на новичок на ОЗХО в съответствие с международните си задължения\", се добавя в изявлението.\n\n \n                    ", "date": "2018.04.17", "title": "Г-7 искат разкриване на програмата \"Новичок\" от Русия"}
{"url": "http://www.monitor.bg/a/view/23911-%D0%A0%D1%83%D1%81%D0%B8%D1%8F-%D0%BF%D1%83%D1%81%D0%BA%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%A1%D1%8A%D0%B1%D1%83%D0%B4%D0%B5%D1%82%D0%B5-%D1%81%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8/", "text": "\n                    \nНа фона на ескалиращата санкционна, икономическа и пропагандна война между Вашингтон и Москва руската информационна агенция ФАН обяви, че дава старт на проекта „Събудете се, американци!“. На сайта на медията журналистите мотивират решението си със своето нежелание да се примиряват с хегемонията на властите на САЩ на информационното поле.\n\n„През май 2018 г. започва работа агенцията „USA Really. Wake Up Americans“, която ще бъде концентрирана върху отразяване на теми и проблеми, които се укриват от крупните американски издания, намиращи се под контрола на US властите“, посочват от ФАН. По думите на журналистите от руската медия, „във връзка с усилващата се политическа цензура от страна на САЩ, в света остават все по-малко и по-малко независими източници на информация“. „Поради тази причина американските граждани не получават обективни независими данни за случващите се събития на територията на тяхната страна и по целия свят“, категорични са авторите на Федералната новинарска агенция /ФАН/. Те допълват, че „информационният поток, с който Вашингтон и неговите съюзници целят да дискредитират Русия, не бива да остава без отговор от страна на руските средства за масова информация“. На сайта си ФАН обявяват, че канят на работа журналисти и автори, владеещи английски език.\n\n\n \n                    ", "date": "2018.04.17", "title": "Русия пуска информационна агенция „Събудете се, американци!“ "}
{"url": "http://www.monitor.bg/a/view/79544-%D0%95%D0%BA%D1%81%D0%BF%D0%B5%D1%80%D1%82%D0%B8-us-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%89%D0%B5-%D0%BF%D0%BE%D1%82%D0%BE%D0%BF%D1%8F%D1%82-%D0%A0%D1%83%D1%81%D0%B8%D1%8F-%D0%B2-%D1%80%D0%B5%D1%86%D0%B5%D1%81%D0%B8%D1%8F/", "text": "\n                    Ефектът от поредната санкционна вълна срещу Русия може да потопи страната в рецесия, алармират експерти, цитирани от Газета.ру. По техни изчисления, до края на тази година оттокът на капитали може да нарасне с 20 млрд. долара и да достигне $49 млрд. Песимистичната прогноза е на специалисти от Центъра за развитие на Висшата школа по икономика /ВШИ/ на Русия, според които ефектът от US санкциите ще се усеща 1-2 години.\n\n           Авторите на последния брой на бюлетина „Коментари за държавата и бизнеса“ на ВШИ предупреждават и за по-високо от заложеното от Централната банка ниво на инфлация. Наложените на 6 април т.г. нови ограничителни мерки от страна на САЩ „негативно ще влияят и върху общата конкурентоспособност на Русия, което ще доведе до ограничаване на дългосрочните темпове на икономически ръст“, смятат аналитиците. Те предупреждават, че на фондовия пазар може да се наблюдава принудителна разпродажба на активи на попаднали под американските санкции компании. По груби оценки, спадът на износа в периода 2018-2019 г. ще състави до 3-4 млрд. долара. Негативно ще се отрази и нестабилният курс на рублата, която заради санкциите рязко поевтиня по отношение към еврото и долара. Поскъпването на европейските валути неминуемо ще доведе до ръст на цените на стоките и услугите и съответно на инфлацията в страната, прогнозират експертите.\n                    ", "date": "2018.04.17", "title": "Експерти: US санкциите ще потопят Русия в рецесия  "}
{"url": "http://www.monitor.bg/a/view/58088-%D0%9F%D0%BE%D1%87%D0%B8%D0%BD%D0%B0-%D1%80%D1%83%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89-%D1%87%D0%B0%D1%81%D1%82%D0%BD%D0%B0-%D0%B0%D1%80%D0%BC%D0%B8%D1%8F-%D0%B2-%D0%A1%D0%B8%D1%80%D0%B8%D1%8F/", "text": "\n                    Руски разследващ журналист, писал за Сирия, почина след падане от петия етаж, предадоха агенциите. Максим Бородин издъхна в понеделник в реанимацията на болницата в Екатеринбург, където бе настанен на 12 април, предаде РИА Новости. От полицията заявиха, че журналистът е паднал от прозореца на апартамента си при „неизяснени обстоятелства“. По случая се води разследване.  \n\n          Приживе Бородин пишеше активно за бойците от частната военна компания „Вагнер“, които по различни данни воюват на територията на Сирия на страната на правителствената армия, припомня Лента.ру. През март починалият журналист пуснал материал, в който, позовавайки се на собствени източници, съобщил за доставката в град Асбест на телата на двама загинали руски наемници. В друга статия, написана в съавторство с колега на Максим, се казва, че в Сирия воюват не по-малко от 30 жители на Свредловска област, посочва още Лента.ру.     \n                    ", "date": "2018.04.17", "title": "Почина руски журналист, разследващ частна армия в Сирия "}
{"url": "http://www.monitor.bg/a/view/68165-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BD%D0%B0-%D1%80%D1%83%D1%81%D0%BA%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B4%D0%B0-%D1%81%D0%BC%D0%B5%D0%BD%D1%8F%D1%82-%D0%91%D1%80%D0%B8%D1%82%D0%B0%D0%BD%D0%B8%D1%8F-%D1%81-%D0%94%D0%B0%D0%BB%D0%B5%D1%87%D0%BD%D0%B8%D1%8F-%D0%98%D0%B7%D1%82%D0%BE%D0%BA/", "text": "\n                     \n\n          Федералната агенция Россътрудничество призова руските студенти, учещи се на Запад, да продължат обучението в родината си и да отидат да работят в Далечния Изток. На специална пресконференция ведомството презентира своята програма „Highly Likely Welcome Back, или Време е да се прибирате вкъщи“, пише в. „Комерсант“.\n\n          От Россътрудничество са обезпокоени, че студентите, които учат в британски висши учебни заведения, могат да бъдат подложени на натиск заради случая с отровения ексразузнавач Сергей Скрипал. Затова в името на програмата сътрудниците на агенцията са се спрели на израза „highly likely“, който в превод от английски означава „твърде вероятно“. Именно тези думи бяха използвани от британските власти в контекста на руската вина по случая „Скрипал“. В Русия на бъдещите висшисти ще бъде предоставена възможност без изпити да постъпят в престижни местни университети, включително и в Международния институт за международни отношения. Авторите на проекта са убедени, че много младежи, живеещи зад граница, искат да се върнат в страната си, допълва изданието.\n                    ", "date": "2018.04.17", "title": "Предлагат на руски студенти да сменят Лондон с Далечния Изток  "}
{"url": "http://www.monitor.bg/a/view/29352-%D0%9C%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%BD%D0%BE%D0%B2%D0%B8-%D0%B4%D0%B0%D0%BD%D1%8A%D1%86%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Френският президент Еманюел Макрон предложи нови европейски данъци, които да гарантират независимостта на ЕС. В реч пред Европейския парламент в Страсбург, посветена на бъдещето на Европа, Макрон заяви, че Франция ще подкрепи облагането на интернет бизнеса, както и въвеждането на плосък данък върху СО2 в ЕС и налог, с който ще се събира от замърсители извън Общността.\n\nСпоред Макрон новите данъци ще позволят запазването и увеличаването на европейския бюджет след напускането на Великобритания, като така ще гарантират оцеляването на Съюза. Той потвърди, че Париж ще увеличи вноската си към общата хазна и ще подкрепи новите данъци, само три седмици преди очакваното предложение от Еврокомисията за\n\n \n\n \n\nнов дългосрочен бюджет на ЕС от 27 страни\n\n \n\n \n\nФренският президент говори за нуждата ЕС да защити своя суверенитет в пет области: сигурност, енергетика, цифров пазар, икономика и храни. Макрон се застъпи за отблокиране на реформите на миграционната политика на ЕС и на Еврозоната и настоя Съюзът да се снабди с модерно законодателство, закрилящо авторските права на творците. Енергийните данъци за външни и вътрешни замърсители ще бъдат начин за увеличаване на ролята на Европа за запазване на климата след обявеното от американския президент Доналд Тръмп оттегляне на САЩ от Парижкото споразумение.\n\nМакрон посочи Съединените щати като “съюзник, с когото имаме много общо”, но и като страна, която отрича многостранния подход, промените в климата и свободната търговия.\n\nДругата държава, изрично назована от него, беше Русия в контекста на необходимостта ЕС да бъде единен спрямо рисковете за сигурността му, произтичащи от нея.\n\nПред евродепутатите Макрон настоя за преодоляване на различията между Севера и Юга, старите и нови членки, както и между големите и малките държави. Той разви тезата си, че запазването на европейския демократичен модел е най-добрият шанс за оцеляването на ЕС, който трябва да се противопостави на изкушенията, водещи го към авторитаризъм и национализъм. Според Еманюел Макрон либералната демокрация е единствената възможност за съществуване на ЕС заедно с водещите й ценности като респект към малцинствата и личната свобода и закрила правата на жените.\n\nСтрастта към свободата, привързаността към различията, опазването на климата, човешкото здраве и закрилата на частния живот, са ценностите, около които трябва да се обедини Европа, смята френският президент.\n\nТой призова\n\n \n\n \n\nгражданите да се включат в дебата\n\n \n\n \n\n \n\nза това как да изглежда Европа и настоя политиците да бъдат честни към гражданите.\n\n“Хората не се нуждаят от лекции и образование, а от нов европейски проект, който да отговаря на ежедневните им нужди”, заяви Макрон.\n\nФренският държавен глава каза, че ЕС не може да продължава както досега, а националните правителства да продължават да винят за всички грешки и провали Брюксел. Според визията на Макрон Европа трябва да се върне към изворите на демокрацията и да обърне гръб на национализма, за да оцелее.\n                    ", "date": "2018.04.17", "title": "Макрон иска нови данъци в Европа "}
{"url": "http://www.monitor.bg/a/view/53211-%D0%9C%D0%B5%D1%80%D0%BA%D0%B5%D0%BB-%D0%98-%D0%9C%D0%BE%D1%81%D0%BA%D0%B2%D0%B0-%D0%BD%D0%BE%D1%81%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D0%A1%D0%B8%D1%80%D0%B8%D1%8F/", "text": "\n                    Германската канцлерка Ангела Меркел каза, че Русия като съюзник на сирийското правителство носи съвместна отговорност за химическото нападение в Източна Гута по-рано този месец, но подчерта, че възнамерява да продължи диалога с руския президент Владимир Путин, предаде Ройтерс. \"Знаем, че що се отнася до нападението с отровен газ в Сирия, Русия като съюзник на президента Башар Асад носи съвместна отговорност, в това няма съмнение, но все пак е важно да продължим да разговаряме с Русия\", заяви Меркел на пресконференция с новозеландската министър-председателка Джасинда Ардърн и добави, че очаква да се срещне с Путин в близко бъдеще.\n\nГерманският правителствен говорител Щефен Зайберт каза, че Меркел и Путин са обсъдили по телефона как да се даде тласък на политическия процес за спиране на конфликта в Сирия.\n\nПо думите му двамата лидери са се \"съгласили, че политическият процес трябва да бъде в центъра на усилията за спиране на продължаващия от години кървав конфликт\".\n\nПутин разговаря по телефона с германската канцлер Меркел за ситуацията около Сирия и тръбопровода \"Северен поток 2\", предаде Ройтерс. Путин е казал на Меркел, че предвожданите от САЩ въздушни удари в Сирия са нарушили международното право и са навредили на мирния процес.\n\nГермания има специална посредническа роля, която й позволява да държи отворен прозореца за диалог с Русия по сирийската криза, каза днес германският външен министър Хайко Маас, цитиран от Ройтерс.\n\nГоворейки на пресконференция с Берлин заедно с гостуващия канадски външен министър Кристия Фрийланд, Маас посочи, че блокираният сирийски мирен процес ще бъде предмет на дискусия на срещата на външните министри от Г-7 в Торонто през уикенда.\n\n\"Трябва да използваме този момент, за да задвижим отново политическия процес, - каза той за предстоящата среща, на която Русия няма да присъства. - \"Ние се нуждаем и от Русия за този диалог\", добави Маас, намеквайки, че традиционно близките отношения на Берлин с Москва могат да улеснят тази цел.\n\nМеждувременно фалшива тревога задейства сирийската противовъздушна отбрана, която е изстреляла ракети за прехващане на насочени към две ВВС бази ракети с неизвестен произход. Нова въздушна атака срещу Сирия обаче не е имало, съобщи Ройтерс, цитирайки \"командир от регионалния военен съюз, който подкрепя сирийското правителство\".\n                    ", "date": "2018.04.17", "title": "Меркел: И Москва носи отговорност за химическата атака в Сирия "}
{"url": "http://www.monitor.bg/a/view/62542-%D0%A0%D0%B0%D0%B7%D0%B1%D0%B8%D1%85%D0%B0-%D0%BA%D0%BB%D0%B5%D1%82%D0%BA%D0%B0-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%A0%D0%BE%D1%81%D1%82%D0%BE%D0%B2%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82/", "text": "\n                    Руската Федерална служба за сигурност (ФСБ) разби клетка на терористичната организация \"Ислямска държава\", планирала атентати с експлозиви и огнестрелни оръжия в Ростовска област по указания на емисари в Сирия. Това съобщи пресцентърът на ведомството. В момента на акцията лидерът на клетката се е самовзривил; други трима терористи са задържани, посочва ФСБ.\n\nАнтитерористите са иззели от задържаните автомат АК-74, боеприпаси, ръчни гранати, инструкции за направа на взривни устройства, пропагандни материали на електронни носители и средства за свръзка.\n\n\"Федералната служба за сигурност на Русия разкри и прекъсна дейността на законспирирана клетка на поддръжници на международната терористична организация \"Ислямска държава\", които по указания на своите емисари, намиращи се в Сирия, са планирали извършването на резонансни терористични актове на територията на Ростовска област\", се казва в съобщение на местните власти. Уточнява се, че терористите са планирали да извършат терористични актове \"с употребата на огнестрелно оръжие и самоделни взривни устройства\". Задържани са трима членове на клетка на ИД. Иззето е оръжие, готови самоделни взривни устройства, средства за връзка, материали, пропагандиращи идеологията на ИД.\n\n \n                    ", "date": "2018.04.17", "title": "Разбиха клетка на \"Ислямска държава\" в Ростовска област "}
{"url": "http://www.monitor.bg/a/view/48346-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%9C%D0%BB%D0%B0%D0%B4%D0%BE%D1%81%D1%82/", "text": " \n                    \n\nЗелен рекет над строителни фирми за рекордната сума от 500 000 лв. вкара кметицата на столичния район „Младост“ Десислава Иванчева в ареста. Жената беше задържана във вторник в центъра на София при зрелищна акция на Комисия „Антимафия“ и Специализираната прокуратура със 70 000 евро белязани пари. Според източници на „Монитор“ сумата била само първа вноска от поискан подкуп от 250 000 евро, срещу които Иванчева обещала да благослови 4 проекта на строителна фирма.Кметицата е уличена от разследващите, че е въртяла схема за зелен рекет в района си като изнудвала строителни предприемачи със заплахи, че ще вдигне квартала на бунт срещу тях, тъй като била поела ангажимент да развива екологично чиста „Младост“. и да даде позволение за строеж. В случая с поискания колосален подкуп например документацията на фирмата била напълно изрядна, но кметицата умишлено е спъвала проекта, за да успее да принуди компанията да плати сериозната сума. Зеленият рекет от години е запазена марка за т.нар екоорганизации у нас, който гравитират около задкулисните кръгове на Иван Костов (виж карето) и приближените му олигарси. При тях схемата обаче действа на обратен принцип - чрез заплахи за екопротести и обществен натиск в последните две десетилетия псевдоеколозите успяват да се уредят със сериозно финансиране за преброяване на птици и насекоми, което по-късно се използва за извиването на ръцете на неудобни за Зелените предприемачи.При разследването са използвани и СРС-та, научи още „Монитор“. След като във вторник се стигнало и до ареста й, минути след като взела първия транш от подкупа. Иванчева била засечена от няколко коли на ГДБОП, докато се движела с колата си точно пред сградата на Спортната палата в центъра на София. При задържането й, по пристъте й било открито от веществото, с което били маркирани парите за подкупа, научи още \"Монитор\".„Арестувана съм, но не знам за какво, стоя вече часове без адвокат“, каза Десислава Иванчева пред bTV. Час след арестта й Иванчева се обърна към медиите с викове \"Няма пари, няма пари\". При акцията, извършена на бул. \"Васил Левски\" в центъра на София във вторник,  Биляна Петрова, както и на посредници за предаването на подкупа. Иванчева не бе откарана веднага в ареста, защото й прилошало и е пристигнала линейка, която да й окаже помощ на място. Повече от час след задържането й разследващите извършваха оглед на автомобила й. Районът около Министерството на спорта, където кметицата бе задържана, остана отцепен с часове, което затрудни трафика.Междувременно Пиарът на района Петър Кърджилов написа във Facebook, че в сградата има полиция, а на работещите в общината не се позволява да излизат.\"Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В момента се извършват претърсвания и разпити на свидетели. Повече информация ще бъде представена в сряда, в 11.00 часа, в Съдебната палата\", коментира говорителят на главния прокурор Румяна Арнаудова.\"Кметицата на \"Младост\", която е протеже на Г. Кадиев, е хваната с подкуп преди минути\", написа във фейсбук депутатът от ГЕРБ Антон Тодоров и публикува снимка от мястото на събитието.Десислава Иванчева бе избрана за кмет на \"Младост\" на частичните местни избори през есента на 2016 година. Вотът се проведе след оставката на д-р Цвета Авджиева. Иванчева бе един от водачите на протестите срещу строежите в четирите микро района на комплекса. Тя бе издигната на изборите от инициативен комитет \"За зелен Младост\", като бе подкрепена и от партията на Георги Кадиев – \"Нормална държава\". Основното обещание, с което Десислава Иванчева спечели поста на районен кмет, бе тотална забрана на строителството в \"Младост\". Веднага след встъпването си в длъжност Иванчева обвини членовете на администрацията в саботажи и уволни почти всички стари кадри. Малко след избирането на Иванчева обаче гръмна скандал защото се оказа, че общинските власти в столичния район „Младост” са обявили имот за продажба на смешно ниската цена от 40 лв./кв.м без ДДС. Получавала съм сигнали за забавени преписки от кмета на „Младост“ Десислава Иванчева, посочи столичният градоначалник Йорданка Фандъкова. Тя отказа да коментира ареста на районната кметица, тъй като нямала достатъчно информация. В общината не са постъпвали сигнали за корупция срещу Иванчева, но има оплаквания от граждани и фирми за забавени административни дейности в район „Младост“.На въпрос на “Монитор” дали е имало сигнали относно работата на Иванчева, Фандъкова отговори, че е постъпвала информация само за забавени преписки. Фандъкова подчерта, че всички районни кметове са избрани мажоритарно и не ги дели по партиен или друг признак.Председателят на Столичния общински съвет (СОС) Елен Герджиков пък заяви пред „Монитор“, че обвиненията срещу Иванчева са изключителни сериозни, но коментари могат да се правят едва след като прокуратурата се произнесе. Той отбеляза, че партиите в СОС, които са я подкрепяли, визирайки формацията на Георги Кадиев, ДСБ и БСП, бягат от отговорност и са побързали да се разграничат от нея. Герджиков обяви, че са постъпвали сигнали за забавени преписки, които са разглеждани в комисията по архитектура, а самата кметицата на „Младост“ е викана нееднократно да даде обяснения. Иванчева обаче не се е появила да бъде изслушана. „Неспазването на закона е предпоставка за произвол“, заключи Герджиков. Показателно – буквално час след ареста на Иванчева, бившият лидер на ДСБ и вярна марионетка на Командира Радан Кънев влезе в ролята на нейн интернет защитник. Все пак, за да не се набива скандалната му реакция на очи, Кънев се пробва да замаже поведението си като типично в стила на Фабриката за фалшиви новини, избълва поредната медийна манипулация. Така, за да не стои като нелеп Матросов на амбразурата, Кънев се опитва да прокара старата мантра на задкулисието, че прокуратурата у нас действала по поръчка. Овехтялата фалшива теза на олигархията отдавна се ползва от престъпните босове за оправдание пред обществото за дела, които се водят срещу тях за финансови далавери и ощетяване на хазната. \n\n\n \n\n\n \n                    ", "date": "2018.04.17", "title": "Зелен рекет за 500 бона вкара кметицата на „Младост“ в ареста (ОБНОВЕНА)"}
{"url": "http://www.monitor.bg/a/view/67984-%D0%9F%D0%BE%D0%BB%D0%B8%D1%86%D0%B0%D0%B9-%D0%BE%D1%82-%D0%A1%D0%B2%D0%B8%D1%89%D0%BE%D0%B2-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BF%D0%BE%D0%B4%D0%BA%D1%83%D0%BF/", "text": "\n                    Полицай от Свищов отива на съд за подкуп. Обвинението срещу Андрей М. е за това, че на 19 февруари 2017 г. около 2,30 ч. след полунощ, на улица в крайдунавския град, поискал от шофьор 40 лв. за да не състави на него актове за констатирани нарушения на Закона за движение по пътищата на него и спътниците му, непоставени колани и изтекла лична карта на водача. Рекетираният шофьор обаче подал жалба и срещу униформения било започнато разследване, което завършило с мнение за предаването му на съд. Предстои насрочване на делото за разглеждане от съда.\n                    ", "date": "2018.04.17", "title": "Полицай от Свищов  отива на съд за подкуп"}
{"url": "http://www.monitor.bg/a/view/60928-%D0%92%D1%8A%D1%80%D0%BD%D0%B0%D1%85%D0%B0-%D0%BD%D0%B8-%D0%BE%D1%82-%D0%A7%D0%B5%D1%85%D0%B8%D1%8F-%D1%80%D0%BE%D0%B4%D0%B5%D0%BD-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D0%BA/", "text": "\n                    Телефонен измамник, избягал в Чехия, вече е върнат обратно в България, където ще бъде подведен под наказателна отговорност. 45-годишният Пантилей Е. от Павликени е осъден на 5 години лишаване от свобода за телефонни измами, извършени през 2015 г. в селата Пчелище, Паскалевец и Полски Сеновец. След като разбрал, че е осъден и че ще бъде прибран на топло, „телефонистът” се укрил от родното правосъдие и напуснал България. След връщането му от чешките власти, с разпореждане на Върховната касационна прокуратура Пантилей Е. е настанен в Затвора в Ловеч за изпълнение на наказанието.\n                    ", "date": "2018.04.17", "title": "Върнаха ни от Чехия роден ало измамник"}
{"url": "http://www.monitor.bg/a/view/3467-%D0%A0%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%BE%D0%B1%D0%BE%D0%B9%D0%BD%D0%B8%D0%BA-%D0%BF%D0%BB%D0%B0%D1%89%D0%B0%D1%82-12-000-%D0%BB%D0%B2-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5/", "text": "\n                     \n\nРодители са осъдени да платят 12 000 лева обезщетение за неимуществени вреди на младеж, чиято челюст счупил синът им. По време на инцидента побойникът бил непълнолетен и ученик в СУ за европейски езици в Русе. Солидарно майката и бащата трябва да платят и още около 2000 лева за имуществени вреди, такси и адвокатски хонорари. Решението, което може да се обжалва, е на Русенския районен съд.\n\nПобоят бил нанесен на 5 ноември 2016 г. Около 1,45 часа през нощта ученикът И.А.Н. заедно с двама свои непълнолетни приятели обикалял из града и залагал чужди вещи в заложна къща на ул. „Борисова“ в Русе, тъй като изглеждал по-възрастен и по тази причина се представял за пълнолетен. На улицата видели младежа, който бил придружаван от едно момче, и поискали цигара. След получения отказ ученикът нанесъл удар с юмрук в лицето на младежа и счупил челюстта му.\n\nПострадалият бил приет за лечение във Варна, където му поставили шини. Освен болките и страданията се страхувал много от задавяне и повръщане, което би могло да доведе до задушаване и смърт.\n\nВ края на октомври 2017 г. побойникът сключил споразумение с прокуратурата, което съдът в Русе одобрил, и така се разминал само с пробация. Потърпевшият младеж обаче завел граждански иск за 20 000 лева, който бе уважен частично до 12 000 лева. Съдът прие, че родителите на И.Н. имат лична вина, допусната при упражняването на контрол върху поведението на непълнолетния им син.\n\n \n                    ", "date": "2018.04.17", "title": "Родители на побойник  плащат 12 000 лв. обезщетение"}
{"url": "http://www.monitor.bg/a/view/49395-%D0%92%D0%90%D0%A1-%D0%BE%D1%82%D0%BC%D0%B5%D0%BD%D0%B8-%D1%82%D0%B0%D0%BA%D1%81%D0%B0-%D1%81%D0%B3%D1%80%D0%B0%D0%B4%D0%BD%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F/", "text": "През вертикалните щрангове се губи средно по 30% от топлото\n                    \n\n\"Работна група в Министерството на енергетиката обсъжда промени в енергийното законодателство за такса сградна инсталация\", заяви енергийният министър Теменужка Петкова по повод съдебно решение за отмяна на такса сградна инсталация. В групата влизат потребителски организации, както и представители на браншовите организации. \"Надявам се с общи усилия да успеем да постигнем едни промени в Закона за eнергетиката в частта за Топлоснабдяване, които да бъдат изцяло съобразени с европейските изисквания и изцяло в интерес на българските потребители\", обясни министърът.Редакцията на нормативната уредба е започнала още преди тричленен състав на ВАС да отменени формулата от Методиката към Наредба 16-334 за топлоснабдяването, чрез която се изчислява количеството топлинна енергия, излъчена от сградната инсталация в многофамилна сграда.През 2017 г.Съдът бе ангажиран да тълкува дали е допустимо начисляването на \"такса сградна инсталация\", когато отделните потребители са се отказали от централното отопление. Тълкуванията на СЕС са по запитване на българските съдилища за това как да се прилага правото на ЕС в български условия при доставката на централно отопление на потребители. От своя страна самото запитване е по повод дело на сдружението с нестопанска цел \"Сдружение за правна помощ на потребителите\", според което се наблюдава пробив в наложената практика българският съд да тълкува разпоредбите на правото на Европейския съюз. С отмяната на такса сградна инсталация се зае и омбудсманът Мая Манолова.Говорителят на столичната топлофикация Елизабет Павлова коментира, че това решение не е окончателно, защото е взето от тричленен състав и може да се обжалва. По думите й дружеството работи по наредба и тя може да бъде променена и добави, че неяползващи парно. Според някои експерти при подобен сценарии и спиране на централното топлоснабдяване може да доведе до срив на електроснабдяването в столицата, защото просто електропреносната мрежа да издържи натоварването, което ще се получи за да се компенсират липсващата топлинна мощност от нвяколкостотин мегавата.На последното заседание на парламента преди Великден бе проведена дискусия за състоянието на топлоснабдителните дружества в България. Тогава стана ясно, че ако няма отказали се абонати в една кооперация при вертикални щрангове загубите са от 25 до 35% или средно 30 на сто. При хоризонталните инсталации, които са индивидуални за всяко жилище те падат до нива от 5 до 15% (средно 10 на сто). Според много от депутатите тези дялове трябва да се фиксират.Парламентът даде срок до 1 октомври на министъра на енергетиката Теменужка Петкова трябва да представи доклад за техническото състояние на топлофикациите.\n\n\n\n \n                    ", "date": "2018.04.17", "title": "Пишат нова наредба за сградната инсталация"}
{"url": "http://www.monitor.bg/a/view/9596-%D0%9F%D1%8A%D1%82%D1%83%D0%B2%D0%B0%D0%BD%D0%B5%D1%82%D0%BE-%D1%81-%D0%B2%D0%BB%D0%B0%D0%BA-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D1%81%D0%B0%D0%BC%D0%BE-%D1%81-%D1%80%D0%B5%D0%B7%D0%B5%D1%80%D0%B2%D0%B0%D1%86%D0%B8%D1%8F/", "text": "Ограничават правостоящите до 20 души във вагоните с купета\n                    В празнични дни клиентите на БДЖ ще могат да пътуват по най-натоварените направления само след предварителна резервация на място, пътниците без резервация ще бъдат връщани. Решението на ръководството на железниците след няколко случая на претъпкани влакове по Великден, обяви изпълнителният директор на БДЖ Владимир Владимиров.\n\nНа следващите празници ще бъдат предприети и други мерки – освен резервациите, правостоящите ще бъдат ограничени до 20 души във вагоните с купета и до 10 души в тези без купета.\n\nСпоред статистиката от\n\n \n\n\n\n\n\n \n\nи то само в една част от участъците. По думите му БДЖ е било изненадано от наплива на пътници в някои участъци, затова не са предвидили по-големи състави, коментира Владимиров в ефира на бТВ.\n\n„Извинявам се на всички пътници, които са били поставени в такива условия, но по време на празниците пътуват много повече хора, отколкото обикновено, и невинаги можем да се справим с тези ситуации. Затова сега предприемаме няколко краткосрочни мерки и едно дългосрочно решение“ – закупуването на нови композиции, каза Владимиров.\n\nПо думите му генералният проблем е, че в дружеството седем години текат тежки реформи и\n\n \n\n\n\n\n\n \n\nи други плащания, а не за инвестиции във вагони. Без да се ангажира с твърди срокове, Владимиров изчисли, че до края на мандата на това правителство би трябвало да има модерни мотрисни влакове по релсите на България. По думите му\n\n \n\n \n\n\n\n \n\nПродажбата на билети с предварително запазено място за Гергьовден започва на 23 април заедно с разяснителна кампания, каза шефът на БДЖ.\n\n \n\n\n\n\n\n \n\nна място. Разработва се билетоиздаващата система и в момента се внедрява по доста гари, когато бъде завършена, всичко ще може да се прави онлайн.\n\nЗа запалилия се влак на гара Коньово Владимиров каза, че „според вътрешната проверка на БДЖ вагонът е изправен, минал е през всички необходими прегледи и ремонт, вкл. преглед на инсталацията, спазени са всички правила, така че нашите специалисти изключват техническа повреда и смятат, че има външна намеса. Това може да е немарливост или умишлено действие“, уточни той.\n                    ", "date": "2018.04.17", "title": "Пътуването с влак по  празниците само с резервация"}
{"url": "http://www.monitor.bg/a/view/51329-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-16-000-%D0%BE%D0%BF%D0%B0%D1%81%D0%BD%D0%B8-%D1%81%D1%82%D0%BE%D0%BA%D0%B8-%D0%B2%D0%BD%D0%BE%D1%81-%D0%BE%D1%82-%D0%9A%D0%B8%D1%82%D0%B0%D0%B9/", "text": "\n                    16 307 броя недекларирани изделия от екокожа - чанти, портфейли и табакери, задържаха митнически служители от митница Бургас. Недекларираните стоки са открити при митническа проверка на корабен контейнер от Китай. Получател на стоките е българска фирма.\n\nСлужители от митница Бургас са селектирали контейнера за щателна митническа проверка, която е извършена в специализираното хале в митнически пункт „Пристанище Бургас-център\". При проверката е установено, че в контейнера се съдържат 9468 броя повече чанти от декларираните и 3839 броя повече портфейли от декларираното количество, както и недекларирани 3000 броя табакери от екокожа.\n\nНедекларираните общо 16 307 търговски стоки са иззети. По случая ще бъде съставен акт за установяване на административно нарушение.\n                    ", "date": "2018.04.17", "title": "Задържаха 16 000 опасни стоки, внос от Китай "}
{"url": "http://www.monitor.bg/a/view/16478-%D0%9E%D0%B1%D0%BB%D0%B0%D1%81%D1%82%D0%BD%D0%B8%D1%8F%D1%82-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%94%D0%BE%D0%B1%D1%80%D0%B8%D1%87-%D0%B8%D1%81%D0%BA%D0%B0-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0-%D0%91%D0%BE%D0%BB%D0%B0%D1%82%D0%B0/", "text": "\n                    Областният управител на Добрич Красимир Кирилов ще предложи на Министерството на туризма да се осигури водноспасителна дейност на плаж Болата, до каварненското село Българево. Както е известно, плажът е неохраняем, а в момента тече обществено обсъждане за изваждането на Болата от резерват „Калиакра“. Предложението е за един пост спасители за летните месеци, тъй като плажната ивица е с висока посещаемост и ако не бъде отдадена под наем или на концесия от министъра на туризма, да се гарантира безопасността на туристите, които посещават плажа.\n\nОбластният управител на Добрич предлага да се осигури водноспасителна дейност общо на 5 от неохраняемите плажове по Добруджанското Черноморие за лято 2018.\n\nКомисия, сформирана със заповед на областния управител, извърши обход на всички 13 неохраняеми плажа на територията на трите морски общини. След направените огледи на място и предвид посещаемостта на всяка една от плажните ивици без стопани през активните летни месеци в Министерството на туризма е изпратено предложение с пет схеми за разполагане на водноспасителни постове. И това лято областният управител предлага да има един пост на плажа „Дуранкулак“, в т.ч. къмпинг „Космос“, два поста на плаж „Шабленска тузла - къмпинг „Добруджа“, един пост да бъде разположен на „Русалка – голям плаж“ на територията на община Каварна, два поста да има през летните месеци на плаж „Фиш-фиш – нов“ в община Балчик и един на Болата.\n\nОчаква се одобрение на изпратените пет схеми, след което ще бъде стартирана процедура по избор на изпълнител за осигуряване на водноспасителна дейност на посочените плажове.\n                    ", "date": "2018.04.17", "title": "Областният управител на Добрич  иска спасители на плажа Болата"}
{"url": "http://www.monitor.bg/a/view/15087-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BE%D1%82%D1%81%D1%8F%D0%B4%D0%B0-%D0%B2-%D1%85%D0%BE%D1%82%D0%B5%D0%BB-%D0%B4%D0%BE-3-%D0%B7%D0%B2%D0%B5%D0%B7%D0%B4%D0%B8/", "text": "\n                    От всички пренощували в базите по Северното Черноморие в Добричко 84.5 на сто са българи, като повечето от тях - 58.9 на сто, са ползвали места за настаняване с една, две или три звезди.\n\nТуристите, пребивавали в хотели и други места за настаняване в Добричка област, нарастват с 4.5 на сто на годишна база - до 4300 души, съобщават от Териториалното статистическо бюро-Североизток обобщените данни за февруари.\nЧуждестранните туристи, посетили Добричка област през месеца, са предимно от Румъния - 58.5 на сто, Руската федерация - 7.7 на сто, Турция - 7 на сто, и Германия - 4.9 на сто.\nОбщо през февруари са регистрирани 9200 нощувки - с 4.2 на сто по-малко в сравнение със същия месец на предходната година. Приходите достигат 407 100 лева, като 84 на сто от постъпленията са от български граждани, сочат статистическите данни.\n \n                    ", "date": "2018.04.17", "title": "Всеки втори българин  отсяда в хотел до 3 звезди "}
{"url": "http://www.monitor.bg/a/view/13974-25-%D0%B3%D0%BE%D0%B4%D0%B8%D0%BD%D0%B8-%D1%80%D1%83%D0%B8%D0%BD%D0%B8-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6%D0%BA%D0%B8-%D0%B4%D0%BE%D0%BC-%D1%81%D1%8A%D0%B1%D0%B8%D1%80%D0%B0%D1%82-%D0%BD%D0%B0%D1%80%D0%BA%D0%BE%D0%BC%D0%B0%D0%BD%D0%B8/", "text": "От помещенията са изваждани и трупове\n                    \nВ свърталище на наркомани от близо четвърт век са се превърнали руините на някогашния младежки дом, който е в непосредствена близост до езерото Загорка в Стара Загора.\n\n„Всичко там е потънало в разруха, непрекъснато има разхвърляни спринцовки и тоалетни принадлежности, вечер е почти невъзможно да минеш, без да се сблъскаш с дрогирани, имало е случаи някои да се нахвърлят на самотните разхождащи се…“, разказва живееща в близките блокове.\n\nХора от квартала припомнят, че на няколко пъти в помещенията на някогашната първа младежка дискотека са изваждани трупове. Уж се вземали някакви мерки, дори по едно време поставили и метални платна като преграда за рухналите стени и покриви, но всичко било от ден до пладне.\n\nМладежкият дом е бил построен през 70-те години на миналия ХХ в. Средствата дошли от проспериращото тогава ДЗУ. Предали го на някогашния градски комитет на ДКМС за стопанисване и дори някогашният първи на тоталитарната младежка организация Иван Абаджиев прерязал лентата, имало назначен персонал.\n\nВеднага след закриването на Комсомола разрухата се настанила вътре. За известно време го ползвали членовете на първия рокерски клуб „Родео“, но един по един любителите на двуколесните машини се разпилели по света и катинарите увиснали на входната врата.\n\nСамо\n\n\n\nса съоръженията за провеждането на европейски и световни състезание по корабомоделизъм, които са в почти окаяно състояние.\n\nВече няколко общински администрации се заканват да изринат останките, но така и до никъде не се стига в намеренията.\n\nОт миналата година вече имало издадена специална заповед на кмета Живко Тодоров за разчистването на терена, но изтекъл договорът с фирмата, която извършва тази дейност, и сега предстояло да се обяви нова обществена процедура, което ще отнеме поне 2-3 месеца, коментира началникът на отдел „Контрол по строителството“ инж. Ангел Стоманярски.\n\nОправданията са, че имало\n\n\n\nПреди години се разшумя историята около изоставена сграда в Силистра, която беше превърната в свърталище на наркомани и клошари. Тя придоби печална слава, след като само за 3 дни в нея бяха намерени 3 трупа. Зловещите находки разбуниха духовете в града. Оказа се, че сградата е собственост на силистренската МБАЛ. Преди години в нея се е помещавало старото детско отделение на болницата.\n\n                    ", "date": "2018.04.17", "title": "25 години руини на младежки дом събират наркомани"}
{"url": "http://www.monitor.bg/a/view/45423-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%82%D0%BE%D1%80%D0%B0-%D0%BF%D0%BE-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8-%D0%B8%D0%B7%D0%B2%D1%8A%D0%BD%D0%B1%D1%80%D0%B0%D1%87%D0%BD%D0%B8-%D0%B4%D0%B5%D1%86%D0%B0-%D0%B2-%D0%95%D0%A1/", "text": "\n                    България е на втора позиция по дял на новородени извънбрачни деца в страните-членки на ЕС, показват данни от анализ на Евростат за брачните и извънбрачни раждания в Евросъюза през 2016 г., цитиран от БТА.\n\nДелът на родените извън брак деца у нас е 59 на сто, докато на първа позиция е Франция с 60 на сто извънбрачно новородени деца, показва европейската статистика.\n\nБроят на извънбрачните деца у нас е нараснал също близо шест пъти за последните 30 години, отчита анализът на Евростат - докато през 1986 г. процентът на извънбрачните деца у нас е бил около 10 на сто, през 2016 г. той достига 59 процента, или близо 6 пъти повече, показват данните на Евростат.\nСпоред данни на НСИ, у нас през 2016 г. са родени общо около 65 хиляди деца, като от тях 38 440 са родени извън брака, или около 59 на сто от всички раждания у нас.\n\nНай-висок е делът на извънбрачните раждания в областите Видин и Враца - близо 75 процента от всички новородени деца там, а най-нисък - в област Кърджали - около 38 процента.\n\nТенденцията за извънбрачни раждания у нас се запазва през последните няколко години, като техният брой варира от 40 000 извънбрачни раждания през 2010 г. (38% раждания извън брака) - до около 38 000 през 2015 и 2016 г. (59% раждания извън брака).\n\nРаждаемостта у нас спада драстично пред последните няколко десетилетия, като пик на ражданията, според данни на НСИ, е регистриран през 1920 г. и 1950 г. - приблизително по около 180 хиляди новородени деца през тези два пикови периода.\n\nКак е в ЕС?\n\nНай-нисък е делът на извънбрачните раждания през 2016 г. в Гърция - около 9 на сто. В челната тройка са още Хърватия и Кипър - с по около 19 процента.\n\nСтраната ни е сред първите 8 държави-членки в ЕС, в които делът на извънбрачните раждания надхвърля 50 на сто от всички раждания - Франция (60 на сто), България и Словения (59 на сто), Естония (56 на сто), Швеция (55 на сто), Дания (54 на сто), Португалия (53 на сто) и Холандия (50 на сто).\n\nЗа сравнение, делът на извънбрачните раждания при съседите ни, е - Румъния - 31 процента, Сърбия - 26 процента, Македония - 12 процента и в Турция - около 3 процента.\n                    ", "date": "2018.04.17", "title": "България втора по новородени извънбрачни деца в ЕС"}
{"url": "http://www.monitor.bg/a/view/38117-%D0%9D%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BF%D0%BE%D0%B1%D0%BE%D0%B9-%D0%BD%D0%B0-%D0%B4%D0%B5%D1%82%D0%B5-%D0%B2-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%B4%D0%BE%D0%BC/", "text": "\n                    \n\nВъзпитателка е малтретирала дете с увреждания в социален дом в Пазарджик. Прокуратурата започна проверка по поредния случай на агресия, съобщава Bulgaria ON AIR.\n\nСлучката се разиграва преди 10-ина дни. За нея се разбра едва в петък, когато детето попада в друга социална институция, където е било на рехабилатция, тъй като е било с умствена изостаналост.\n\n10-годишното дете обичало да си играе с мобилни телефони, но нямало такъв. Една вечер посегнало към този на възпитателката, а тя му дала да разбере, че не може да го пипа. С удари вместо с думи...\n\nВчера по обяд съдебно-медицинската експертиза потвърди, че става дума за насилие. А според колегите на възпитателката това станало с особена жестокост. Те твърдят, че досега подобен случай не е имало. Служителката вече е наказана и вероятно няма да остане на работа. А с детето тепърва ще работи психолог.\n\n\n \n\n\n \n                    ", "date": "2018.04.17", "title": "Нов скандал с побой на дете в социален дом"}
{"url": "http://www.monitor.bg/a/view/84867-684-%D0%BA%D0%B0%D0%BC%D0%B5%D1%80%D0%B8-%D0%B2-%D0%B0%D0%BA%D1%86%D0%B8%D1%8F-%D0%A1%D0%BA%D0%BE%D1%80%D0%BE%D1%81%D1%82-%D0%BD%D0%B0-%D0%9A%D0%90%D0%A2/", "text": "\n                    В България и в целия ЕС - скоростта е най-сериозният причинител на тежки ПТП-та. В тазгодишната акция \"Скорост\" точките за контрол се увеличават и ще бъдат 684 точки, ще има и повече технически средства тази година. Това заяви пред БНТ главен инспектор Росен Рапчев от КАТ.\n\nОт вчера Пътна полиция стартира операция за контрол на скоростта. Тя се провежда в цялата страна, като ще продължи до края на седмицата. Eкипите на \"Пътна полиция\" са разположени в населените места, главните пътища, магистралите и третокласните шосета и следят основно за скоростта.\n\nКАТ извади всичките си близо 200 нови и стари камери, като особено внимание ще се обърне на шосетата Русе-Бяла, Ботевград –Мездра, Кресненското дефиле и Бургас-Варна. Засилени ще бъдат и дежурствата по възлови кръстовища и по централните булеварди в София, Пловдив, Варна, Бургас и други големи градове. \n\n\"По причина \"скорост\" или \"несъобразена скорост\" с пътните условия ПТП-тата в повечето случаи са с тежко ранени и загинали. Когато е ниска скоростта - дори да има ПТП - то ще е само с материални щети\", обясни инспектор Рапчев. \n\nПо думите му, в държави подобни на нашата - Унгария, Чехия - установените нарушения са с пъти по-малко, отколкото в България. \n\n\"А у нас разполагаме с по-малко технически средства. Какво означава това - че в България водачите се движат с по-висока скорост от необходимото. За предишната операция \"Скорост\" миналата година в Чехия 1000 точки за контрол са имали, а в България сме имали 415 точки за контрол. И са установени в Чехия - 3000 нарушения, а в България - 3500\", допълни Росен Рапчев. \n\nСамо през март по пътищата у нас са санкционирани повече от 4400 души за превишена скорост. \n                    ", "date": "2018.04.17", "title": "684 камери в акция \"Скорост\" на КАТ"}
{"url": "http://www.monitor.bg/a/view/12073-%D0%9F%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BF%D1%80%D0%B8-%D0%92%D0%B0%D0%BA%D0%B0%D1%80%D0%B5%D0%BB-%D0%B2%D0%B5%D1%87%D0%B5-%D0%B1%D0%B5%D0%B7-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0/", "text": "\n                    \nПострадалите в катастрофата при Вакарел, които са настанени в Университетската болница „Света Анна” (бивша Окръжна) вече без опасност за живота, съобиха от лечебното заведение. Там са настанени шест човека – трима мъже и три жени.\n\nИма позитивна промяна в състоянието на всички, казаха още от там.\n\nПациентите  са стабилизирани и контактни. Една от жените с по-леки наранявания вече е изписана.\n\nНа другите две се правят операции  момента.\n\n\n \n\n\n \n                    ", "date": "2018.04.17", "title": "Пострадалите в катастрофата при Вакарел вече без опасност за живота"}
{"url": "http://www.monitor.bg/a/view/1613-%D0%95%D1%80%D0%B4%D0%BE%D0%B3%D0%B0%D0%BD-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Президентът на Турция Реджеп Ердоган изрази благодарност към премиера Бойко Борисов за провеждането на срещата на върха между ЕС и Турция в края на март във Варна, съобщиха от пресцентъра на кабинета. В писмо до Борисов Ердоган определил срещата като „важен етап от взаимните усилия за преодоляване на трудния и неспокоен период в отношенията между Турция и ЕС“.\n\n„Активната позиция и далновидното лидерство, което показахте в рамките на Българското председателство, са достойни за уважение“, посочил той.\n\nЕрдоган се надявал, че обстойните разговори, проведени тогава, също ще бъдат повод за положителни процеси в двустранните отношения, а близкото сътрудничество на регионално и международно ниво ще продължи да се задълбочава.\n\n \n                    ", "date": "2018.04.17", "title": "Ердоган благодари на Борисов за срещата във Варна"}
{"url": "http://www.monitor.bg/a/view/70250-%D0%A1%D0%B2%D0%BB%D0%B0%D1%87%D0%B8%D1%89%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%B5%D0%B4%D0%BD%D0%B0%D1%82%D0%B0-%D0%BB%D0%B5%D0%BD%D1%82%D0%B0-%D0%BD%D0%B0-%D0%BF%D1%8A%D1%82%D1%8F-%D0%A2%D0%B2%D1%8A%D1%80%D0%B4%D0%B8%D1%86%D0%B0-%D0%95%D0%BB%D0%B5%D0%BD%D0%B0/", "text": "\n                    Активизирало се свлачище затвори едната лента на пътя Твърдица – Елена. Свлечените земни маси – пръст, камъни и кал са по протежение на 200 метра, от километър 47 800 до км. 48 000, където има и пропадане на пътното платно, уточняват от Областното пътно управление във Велико Търново. В района на свлачището вече са започнали ремонти и възстановителни дейности, които се очаква да приключат до 5 юли 2018 г. До тогава движението по презбалканския път в района ще се извършва само в едната лента. Призовават се шофьорите да карат внимателно и с подходящата скорост, за да се избегнат пътно-транспортни произшествия и инциденти.\n\nОтново поради свлачище във Великотърновска област затворен за движение е и пътят Царски извор – Драганово между общините Стражица и Горна Оряховица. Обходният път е през село Сушица. Затворен за товарни автомобили над 10 тона е и пътят Дебелец – Средни колиби – Елена. Движението на автомобили над 3,5 тона пък е ограничено на пътя Чешма – Кесарево. В прохода Хаинбоаз пък има опасност от падащи камъни.\n                    ", "date": "2018.04.17", "title": "Свлачище затвори едната лента на пътя Твърдица – Елена"}
{"url": "http://www.monitor.bg/a/view/69980-%D0%93%D0%BD%D0%B5%D0%B2%D0%BD%D0%B8-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0/", "text": "\n                    \nОколо двайсетина гневни пловдивчани блокираха във вторник сутринта строителство на детска площадка в район „Централен”. Всички те скочиха срещу районния кмет Георги Стаменов, който бе отишъл край блоковете им близо до кръстовището на ул. „Капитан Райчо” с ул. „Леонардо да Винчи”, за да направи първа копка на място, където на безопасни люлки и катерушки ще играят децата и внуците им. Хората наоколо обаче скочиха срещу младия районен кмет и казаха, че вместо детска площадка искат да им бъде направен паркинг. Доводите на Стаменов, че в районната администрация има молба от над 200 живеещи в квартала за изграждане на детска площадка, не бяха чути. „По цял ден ми тупкат с топка лапетиите и не искам и под прозореца ми отново да има викове и крясъци”, крещяха пловдивчаните от третата възраст. Районният кмет обясни на хората, че съвсем близо до блока им има общински терен, където може да бъде направен паркинг, но те отново не искаха да го чуят. „На вас децата ви пречат, защото вдигат шум. Това е”, се опита служител от „Централен” да обясни на протестиращите пенсионери. „Край детската площадка няма да има паркиране на коли”, каза Стаменов на възрастна госпожа, която също недоволстваше срещу мястото за игра на децата. „Кое да сложим на първо място – децата или паркирането? Можете срещу талон от 50 лева на година да паркирате без проблем в „Синя зона”, продължаваше с опитите си да укроти пенсионерите Стаменов. Самите те пък категорично отрекоха да са срещу децата, но искали само безплатен паркинг, където да нощуват колите им. В крайна сметка районният кмет си тръгна от мястото на първата копка без да направи такава. „Против проекта за детска площадка сме. Ще въстанем! Искаме паркинг”, продължаваха да упорстват пенсионерите.\n\n\n\n\n \n                    ", "date": "2018.04.17", "title": "Гневни пловдивчани на бунт срещу строителство на детска площадка"}
{"url": "http://www.monitor.bg/a/view/9049-%D0%9F%D1%80%D0%B5%D0%B2%D1%80%D0%B0%D1%82-%D0%B2-%D0%A1%D0%94%D0%A1-%D0%BC%D0%B5%D0%BB%D0%B5-%D0%BD%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0/", "text": "\n                    \nПреврат тече в редиците на СДС по време на заседанието на Националния съвет на партията, който се провежда в момента в заседателната зала на „Красно село“.\n\nСамото заседание на широкото ръководство на сините започна с меле и ръкопашни схватки между лагера около все още настоящият лидер Божидар Лукарски и този на около Емил Караниколов и Румен Христов.\n\nПроблемите в редиците на сините започнаха преди около седмица, след като Лукарски се опита да изключи няколко структури на СДС, под предлог че не са си плащали членския внос и така да предотврати тяхното участие на заседанието на съвета. Тези структури, обединени в т.нар. Преговорен екип обаче заявиха, че Лукарски лъже и те са си платили членския внос, като поискаха и оставката му.\n\nТака днес в началото на заседанието възникна спор кои точно структури да присъстват на него, а Лукарски дори бе наел частна охрана от младежи в черно. В крайна сметка бе решено всички да влязат в залата и след гласуване да се реши кои да напуснат.\n\nЗад затворените врати обаче започнаха да се чуват викове „оставка“. Вратата на залата се отвори, а вътре част от десните се опитваха да избутат доскорошните си авери.\n\nНа земята се оказа един от членовете на НС на СДС, след като се опитаха да му помогнат да стане, човек от лагера на Лукарски изтръгна от него „сценарий“, по който всеки да действа и се провикна - „Това е сценарий“. „На Иван Костов“, пригласяше друг от залата.\n\nВсъщност се оказа, че Янко Станев и Емил Кабаиванов са тези, които са се спречкали.\n\nСтанев е докопал сценария на опозицията, в който щели да искат оставката на Лукарски, а Кабаиванов се опитал да му отскубне листа\n\nТака Лукарски даде един час почивка за успокоение на страстите. След него той се опита да закрие заседанието на СДС, но безуспешно. В резултат си тръгна с около 20-на членове на съвета от своя лагер. Заседанието продължи без него и започна да се води от един от лидерите на опозицията – Емил Кабаиванов.\n\nСедесарите обвиняват Лукарски в еднолични решения, липса на прозрачност и опит на подмяна на структурите. \"Аз настоях г-н Лукарски да подложи на гласуване спорния въпрос дали шестте областни организации на СДС да присъстват, той отказа да го направи, като се позова на устава. Но след като има спор, този спор трябва да се реши с висшегласие. От 103 членове на Националния съвет, в залата има над 57 души, обяви Кабаиванов.\n\nВ крайна сметка по време на заседанието бе решено оставката на лидера на СДС Божидар Лукарски ще бъде гласувана на 2 май в Пловдив, където ще се проведе следващото заседание на Националния съвет на партията. Съветът в Пловдив трябва да гласува прекратяване на правомощията на Лукарски, да избере временен председател и да насрочи национална конференция за избор на нов лидер.\n\n                    ", "date": "2018.04.17", "title": "Разрив в СДС, меле на заседанието на партията"}
{"url": "http://www.monitor.bg/a/view/67800-%D0%9F%D0%BE%D0%BA%D0%B0%D0%B7%D0%B2%D0%B0%D1%82-%D1%81%D1%80%D0%B5%D0%B4%D0%BD%D0%BE%D0%B2%D0%B5%D0%BA%D0%BE%D0%B2%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%B8-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D0%B8-%D1%81-%D0%BB%D0%BE%D0%B2%D0%BD%D0%B8-%D1%81%D0%BE%D0%BA%D0%BE%D0%BB%D0%B8/", "text": "\n                    \nРазлични интересни исторически възстановки ще покажат българското минало от Средновековието и Възраждането в дните на Международно изложение „Културен туризъм“ 2018 във Велико Търново. От 19 до 21 април пред Двореца на културата и спорта „Васил Левски“ в старата столица Национално дружество „Традиция“-клон Велико Търново ще представи военния бит на българите от средните векове. Ще могат да се видят различни видове оръжие и ризници и да се пробва стрелба с лък на специално изградено на място стрелбище. През трите дни всеки желаещ ще може да пробва сръчността и уменията си в различни видове средновековни игри. В деня на откриването на изложението, 19 април, членовете на „Традиция“ ще пресъздадат и патриархалния дух на Възраждането в живи картини на щанда на Велико Търново.\n\nВ XV-тото Международно изложение ще участва и Национално сдружение Работилница „Седянка“. Сръчните жени от работилничката ще демонстрират тъкане на колани на кори, совалкова дантела, дантела кене, дантела фриволите, българска бродерия, плетене на шума и тъкане на хоризонтален стан. В плъстенето ще се включат най-малките участници в „Седянка“, а гости от клуб за бродерия от турския град Чанаккале ще представят бродерия с метален конец и дантела „ОЯ“.\n\nВ дните на туристическото изложение за първи път ще могат да се видят и демонстрации на соколарство с жива граблива птица Мишелов на Харис. Те ще бъдат направени от екипа на Късноантична и средновековна крепост Туида – Сливен, които ще имат и различни уъркшопове и занимания за детската аудитория, както и възстановки на оръжия, облекла и елементи на бита от Средновековието.\n\nАртистична възстановка ще покаже и община Враца. Спектаклите „Хляб от Бога“ на театрално студио „Тепм“ са от 12,00 ч. на 19 и 20 април на откритата сцена пред ДКС „Васил Левски“ и са за лимеца, една от най-старите храни на човечеството.\n\nМеждународно изложение „Културен туризъм“ е съвместен проект на община Велико Търново, Общинска туристическа агенция „Царевград Търнов“, Българската хотелиерска и ресторантьорска асоциация (БХРА) и Асоциацията на българските туроператори и туристически агенции (АБТТА). Провежда се с подкрепата на Министерството на туризма на Република България.\n\nПетнадесетото издание на форума ще се проведе от 19 до 21 април 2018 г. в Двореца на културата и спорта „Васил Левски“ във Велико Търново и в него ще се включат 145 участници от България и цял свят.\n\n\n \n                    ", "date": "2018.04.17", "title": "Показват средновековни оръжия  и демонстрации с ловни соколи"}
{"url": "http://www.monitor.bg/a/view/32504-%D0%9D%D0%B0%D0%B3%D1%80%D0%B0%D0%B4%D0%B8%D1%85%D0%B0-%D0%90%D0%B9%D0%BB%D0%B8%D0%BD-%D0%BE%D1%82-%D0%94%D0%B5%D0%B2%D0%BD%D1%8F-%D0%B2%D1%8A%D1%80%D0%BD%D0%B0%D0%BB%D0%B0-%D0%B8%D0%B7%D0%B3%D1%83%D0%B1%D0%B5%D0%BD-%D0%BF%D0%BE%D1%80%D1%82%D1%84%D0%B5%D0%B9%D0%BB/", "text": "\n                    Кметът на Община Девня награди петокласничката Айлин Ферад, която намери изгубен портфейл с пари и лични документи и го върна на притежателя му. За доблестната постъпка кметът Свилен Шитов прие в кабинета си малката Айлин и ѝ подари висококачествен електронен четец, позволяващ продължително четене без умора на очите. Кметът благодари на тийнейджърката за това, че с благородната си постъпка, която стана достояние на цяла България, е дала пример не само на своите връстници, но и на възрастните. „Освен, е направи добро, ти направила и много добра реклама на града ни“, каза Шитов. Айлин благодари за жеста и каза, че тя и по-голямата ѝ сестра Айтен, която е студентка в Икономически университет - Варна, открай време са искали да имат подобно устройство за четене на електронни книги и учебници. Кметът пожела на Айлин да бъде все така добра и ученолюбива, а с действията и постъпките си да продължава да бъде добър пример в обществото. От фирмата Агрополихим, където работи притежателят на изгубения портфейл, инж. Галин Грозев съобщиха, че отпуската му е свършила и от сряда той се завръща на работа. Пред колегите си той споделил, че ще посети ОУ „Св. св. Кирил и Методий“ в девненския квартал „Повеляново“, за да благодари лично на малката Айлин.\n                    ", "date": "2018.04.17", "title": "Наградиха Айлин от Девня, върнала изгубен портфейл"}
{"url": "http://www.monitor.bg/a/view/20359-%D0%92%D1%81%D1%8F%D0%BA%D0%B0-%D0%B2%D1%82%D0%BE%D1%80%D0%B0-%D0%BA%D0%BE%D0%BB%D0%B0-%D0%BD%D0%B0-%D0%BF%D1%8A%D1%82%D1%8F-%D0%B2-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5/", "text": "\n                    \nПочти всяка втора кола на пътя е в някакво нарушение, показват резултатите от проведена двуседмична акция  за контрол и безопасност на територията на област Сливен.\n\nОт 9 до 15 април екипи на Пътна полиция и районните управления в Сливен, Нова Загора, Твърдица и Котел са проверили 2441 автомобила и 2625 водачи. Констатирани са били 1082 нарушения на Закона за движение по пътищата и Кодекса за застраховане.\n\nУниформените са издали  278 електронни фиша за каране с по-висока от разрешената скорост, а 308 пренебрегвания за закона са били заснети с камери.В 6 от случаите седящите зад волана са били с отнети свидетелства или никога не са имали; двама са били любителите на чашката, а петима са натискали педала на газта под влияние на дрога.\n\n21 от шофьорите са се разделили с книжките си, като при 13 това е станало заради неплатени стари глоби , а при трима е заради липса на застраховка „Гражданска отговорност“\n\n \n\n\n \n                    ", "date": "2018.04.17", "title": "Всяка втора кола на пътя – в нарушение     "}
{"url": "http://www.monitor.bg/a/view/82764-%D0%94%D0%B5%D0%BF%D1%83%D1%82%D0%B0%D1%82-%D0%B4%D0%B0%D0%B2%D0%B0-%D1%85%D0%BB%D1%8F%D0%B1-%D0%BD%D0%B0-%D1%81%D1%82%D0%B0%D0%B6%D0%B0%D0%BD%D1%82%D0%B8%D1%81%D1%8A%D0%B3%D1%80%D0%B0%D0%B6%D0%B4%D0%B0%D0%BD%D0%B8/", "text": "\n                    \nТрима жители на старозагорска област, на възраст от 18 до 30-годишна възраст ще могат да трупат „впечатления“ от работата на парламента в екипа на народния представител от ГЕРБ Радостин Танев. 31-годишният магистър по финансов мениджмът,  който е за пръв път в сградата с девиза „Съединението прави силата“ е решил да финансира свои връстници, чиято задача ще бъде да присъстват на заседанията на комисиите по външна политики и транспорт и информационни технологии и съобщения  в които участват той.\n\nЗа срок от три месеца те ще бъдат добавени към регистъра на сътрудниците , няма да получават възнаграждение, но пък ще могат един ден да добавят ангажимента като професионален опит в личната си автобиография.\n\n„Ангажирането ще бъде съобразено с работното или учебното време на \nстажантите. Разходите по пътуването и престоя им  в столицата ще бъдат \nосигурени.Това е възможност за лична реализация, както и натрупване на ценни контакти и знания. Необходимо е да бъдат отговорни, защото дейността на сътрудника е не само много интересна, но и динамична“, коментира Радостин Танев.Той очаква мотивационните писма на мераклиите до 24 май , след което лично ще ги интервюира.\n\n\n \n                    ", "date": "2018.04.17", "title": " Депутат дава „хляб“ на стажанти-съграждани     "}
{"url": "http://www.monitor.bg/a/view/31745-%D0%92%D0%A1%D0%A1-%D0%BF%D0%BE%D0%BF%D0%B0%D1%80%D0%B8-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D0%B7%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%9F%D0%BB%D0%B0%D0%BC%D0%B5%D0%BD-%D0%93%D0%B5%D0%BE%D1%80%D0%B3%D0%B8%D0%B5%D0%B2/", "text": "\n                    Обслужващият задкулисието съдия номер 1 Лозан Панов не успя да прокара грубите опити на грантаджийския Съюз на съдиите за натиск над шефа на новата комисия „Антикорупция“ Пламен Георгиев във Висшия съдебен съвет. Панов опита да пробута писмото на ССБ по време на Съдийската колегия с настояване кадровиците да излязат с остра декларация. Причината за атаката на Панов бе коментара на \n\nпредседателя на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев по повод \nскандалното решение на магистратката от Софийския градски съд Катерина Енчева да спре делото за 2,2 млрд. лева срещу Цветан Василев за конфискация на имането му с преюдициално запитване, с което да чака докато не се произнесе Съдът на ЕС в Люксембург. В свое интервю пред „Правен свят“ Георгиев подчерта, че този прецедент може да доведе до спиране и на други дела, стартирани по искове на комисията за запор на придобито с престъпни средства имущество. Пред кадровия орган Панов и верните му последователи в съвета Атанаска Дишева, чийто съпруг беше кандидат за депутат от провалилата се „Дай, България“ и Цветинка Пашкунова, която е спрягана за новият Калин Калпакчиев, настояха за остра декларация от страна на ВСС за защита на градската съдийка Енчева. Наложи се представляващия ВСС Боян Магдалинчев да им обясни, че коментарът на Георгиев е като на страна в съдебен процес, каквато се явява КПКОНПИ. „Не можем ние да спираме страна в процеса да изрязява становище и не виждам причина да се предизвиква изобщо реакция“, заяви Магдалинчев. Представляващият ВСС подчерта, че отправянето на преюдициало запитване касае само конкретно дело и призова всички съдии да не се притесняват да отправят тикава запитвания до съдът в Люксембург. В крайна сметка заради равния брой гласове кадровиците не взеха изобщо отношение по случая. Вотът се раздели 6 на 6 гласа – половината бяха да има становище, а другата половина – писмата на ССБ и на Пламен Георгиев да бъдат приети за сведение.\n                    ", "date": "2018.04.17", "title": "ВСС попари Лозан Панов за атака срещу Пламен Георгиев "}
{"url": "http://www.monitor.bg/a/view/21374-9%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%BF%D0%BB%D0%B0%D0%BC%D0%BD%D0%B0-%D0%BA%D0%B0%D1%82%D0%BE-%D1%84%D0%B0%D0%BA%D0%BB%D0%B0-%D0%BF%D1%80%D0%B5%D0%B4-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": " Запалка гръмнала в ръцете му\n                    \n9-годишно момченце пламна като факла пред магазин „Билла“ в Дупница. Инцидентът е станал в понеделник следобяд, когато третокласникът отишъл с баща си да пазарува. На излизане пред магазина обаче изведнъж гърба на детето пламнал.\n\n„Чухме силни писъци и наистина много се уплашихме. Детето направо се свлече на земята от болка. Бащата веднага свали неговите дрехи и започна да гаси пламъците по тялото на сина си“, разказаха свидетели на случилото се. Случайни клиенти от търговския обект подали сигнал на тел 112. Веднага на място бил изпратен екип на Спешен център и полиция. След преглед се установило, че детето е с около 15% изгаряния, което наложило спешното му транспортиране до столичната клиника „Пирогов“.\n\n“Момченцето беше с дълбоко изгаряне по гърба. Най-вероятно ще се наложи дълго време да се възстановява“, коментираха медици от Дупница.\n\nПо първоначална информация от полицията, детето си е играело със запалка и най-вероятно тя е гръмнала. При опит да я махне от ръцете си детето я метнало на гърба, а след това са се подпалили и дрехите му. „Нашата информация е, че изгарянията са между 10-15%. Категорично можем да кажем, че става дума за самоподпалване. Вчера детето беше в шок и нямаше как да го разпитаме“, коментираха от ОДМВР – Кюстендил.\n\n\n \n                    ", "date": "2018.04.17", "title": "9-годишно момче пламна като факла пред магазин в Дупница"}
