{"url": "http://www.monitor.bg/a/view/72063-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%98%D0%B7%D0%B4%D0%B0%D1%82%D0%B5%D0%BB%D0%B8-%D0%BD%D0%B0-%D1%81%D1%83%D1%85%D0%BE-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n \n\nСлучка отпреди петнайсетина година. Съюзът на юристите в България раздава журналистически награди за публикации на правна тематика. Съобщава се името на наградения – репортер от бутиков всекидневник. Той излиза, взима си грамотата и сяда обратно. В този момент казват друго, различно име. Същият репортер отново става и си взима наградата, защото това е журналистическият му псевдоним. Трето повикване, за късмет. Пак същото. Журналистът има два псевдонима, ползва и истинското си име. Току-що е бил разконспириран, защото не е могъл да откаже нито една от наградите.\n\nВ наши дни – собственикът на същия този вестник с гордост отбелязва, че поддържа изданието заради свободата на журналистите да изразяват това, което мислят. Натъртва специално: „Няма неподписани материали в „Сега”. Колко са медиите, които ще се похвалят с това?”\n\nИздателят Дончев е прав. В неговата медия, както и в тези на братята му по оръжие от задругата на олигарсите, всичко е подписано – било то с измислени, било то с истински имена. Било то под истински, било то под фалшиви новини. Подписано е дори по няколко пъти. Веднъж като новина, втори път като цитирана от братското издание новина, трети път като цитирана от престижно чуждо издание новина, а накрая и като коментар. Това гарантира дълъг живот на новините. Даже когато са произведени с определена цел. Журналисти и аватари. И един горд издател, който предоставя на служителите си свободата да интерпретират свободно.\n\nТози и още няколко издатели си имат съюз. Може да го наречем и клуб. В него членуват цифром и словом десет издатели. Имат и устав с много точки. Липсва тази, в която би трябвало да се указва, че някои от членовете му са задължени да работят на ишлеме, а също така и като пункт за химическо чистене, чиято основна задача е да зачиства лекетата по скъпите костюми с безупречна кройка на олигарсите. Но ето една друга точка, която гласи: „Няма да отразяваме събития или теми, в които имаме пряк личен интерес, или ще посочим личните си интереси, когато това има отношение към материала.” Сред издателите в съюза е и „Икономедиа”. Повечето хора свързват тази група с олигарха Иво Прокопиев. В издателския съюз обаче тя е представлявана от Теодор Захов. През 2010 г. той купува дяловете на дясната ръка на Прокопиев Филип Харманджиев. Оттогава, та до ден-днешен няма случай Теодор Захов да е диктувал на журналистите в изданията на „Икономедиа” какво да пишат или как да го интерпретират. Това е привилегия на Иво Прокопиев. Негов бизнес са ЕРП-тата. През 2014 г. спусна „опорни точки” на група журналисти, в това число и на съпругата си Галя Прокопиева, която е провъзгласил за изпълнителен директор на издателската група. Нито тогава, нито когато и да било друг път Съюзът на издателите не реагира срещу грубото погазване на собствения си кодекс. Тази организация реагираше солидарно единствено когато някой от нейните членове вдигне тревога, че интересите му са накърнени. Всички големи издания напуснаха още преди години тази организация. В нея, поне докато корабът не потъне напълно, ще остане докрай газовият барон Сашо Дончев. Този съюз е неговият начин да префасонира частните си проблеми. Това се случи веднъж през август 2015 г., по повод започнала ревизия на в. „Сега”. Тогава вървяха данъчни ревизии на над 50 издатели на печатни медии. Нито един от останалите проверявани не реагира като ужилен, но драматургията на олигархическата задруга винаги се пробва да извади дивиденти от такива ситуации.\n\nПодобно нещо се случи и когато Сашо Дончев спретна сценария „ЦУМ-гейт”, за да затвърди впечатлението, че това е типично частна организация.\n\nСъюзът на издателите ревностно брани членовете си и най вече двама от тях. В скоро време се очаква да надигне бойна тревога и заради третия олигарх, който стои зад „Зебра БГН”, издател на списание „Клуб Z“ и clubz.bg. През 2016 г. в Софийския градски съд тръгна делото срещу изпълнителния директор на \"Софарма\" и издател на „Клуб Z” Огнян Донев и финансовия му директор Борис Борисов по обвинение за укриване на данъци. Обвиненията срещу Донев са за укриване на данъци за близо 63 млн. лева. Според прокуратурата деянието е станало през 2007 г., когато Донев, като изпълнителен директор на \"Елфарма\" АД, не е посочил в данъчна декларация увеличение на годишния финансов резултат на дружеството.\n\nВсеки път когато им припари под краката, издателите на „Сега” и „Капитал” започват да се мятат като риба на сухо. Разпространяват декларации. Пишат писма. Коментират. Възмущават се. След пика на такава активност настъпва затишие. Нищо, което не ги касае, не ги провокира чак толкова. Живеят от „събитие” на „събитие”.\n\n„Случайно станах издател, защото не обичам да се занимавам с неща, които не разбирам. Но сега го правя нарочно. Колкото повече политиците се нервят, толкова по-нарочно го правя. Трудно е да си издател, разбира се. Въпреки че засегнатите политици се дисциплинираха. Вече много рядко се обаждат. Преди трябваше сутрин рано да съм прочел вестника, защото те звънят още в 7 часа”, коментира в едно интервю Дончев.\n\nВърху издателската му дейност акцентира и сп. Forbes през ноември 2011 г. Дончев е цитиран с любимата му дежурна реплика, в която обяснява, че чрез обективна информация помага на обществото да бъде свободно.\n\nМалко, но от сърце – така изглежда в груб превод медийното послание на Дончев. Надмогнал капризите на съдбата и натрупал нелоши спестявания, той може да си позволи поне още една дузина вестничета като „Сега”. Както и собствена телевизия. Бутиковото издание обаче му е напълно достатъчно. Защо да пилее напразно средства, след като и така може да се легитимира като издател?\n\nПрез 2010 г. е нареден в топ 100 на най-богатите българи. В класацията на все още излизащия по това време вестник „Пари” газовият барон заема 25-а позиция, като състоянието му е оценено (официално) на 168,8 млн. лв. В сравнение с него бизнесменът Иво Прокопиев изостава със своите 54,5 млн. лв.\n\nДвамата съратници имат много общо помежду си, като това се отнася и до издателската им дейност.\n\nСашо Дончев в интерес на истината се усеща малко по-късно, че не е лошо наред с всичко останало да си купи и малко медийно влияние. „За мен в. „Сега” е кауза и аз при никакви обстоятелства няма да се откажа от него”, споделя издателят през 2009 г. Това, впрочем, не е чак толкова сигурно, ако се съди по замаха, с който Дончев зачеркна от списъка с приоритетите си агенция „Балкан”.\n\nТова беше първата частна информационна агенция, създадена през 1993 г. с намерението да се превърне в алтернатива на БТА. Това така и не успя да се случи. Управителят на агенцията Дончо Иванов се водеше близък до вицепрезидента на „Мултигруп“ Радослав Ненов. При подялбата на имуществото след развода между Илия Павлов и Сашо Дончев агенцията се падна на втория.\n\nНовата 2003-та започна тежко за трийсетината журналисти, работещи там – доста повече, отколкото в бутиковия „Сега”. В разгара на войната си с правителството на Костов Илия Павлов преосмисли участието си в медийния бизнес и продаде акциите си в агенцията на шефа на „Овергаз”. Сашо Дончев обаче прецени, че това за него е излишен разход, и на свой ред се отърва от агенцията. Така, без да е обявена във фалит или в несъстоятелност, агенцията просто беше изхвърлена на боклука като ненужна.\n\nСъс същата лека ръка през 2011 г. Прокопиев купи и закри в. „Пари”, като първоначално идеята му беше да си осигури розова притурка към „Дневник”, но после прецени, че едното от двете издания му е излишно, а другото спря от хартия и пусна само онлайн. После се чу, че ще прави нов всекидневник, за да намести в него като главен редактор един от послушниците си – журналиста Иван Бедров. Той пък беше изгубил работата си след фалита на Ре:тв (собственост на Иво Прокопиев и Светослав Божилов) и беше нагласен за заместник главен редактор на в.\"Пари\" по времето, когато вестникът беше част от групата на Bonnier Business Press. След като и тази хранилка за него отпадна, Прокопиев си го дръпна като управляващ редактор на всекидневника „Капитал Daily”, наследник на „Дневник” и „Пари”. През февруари 2012 г. Бедров стана управляващ редактор „Видео съдържание” в „Икономедиа”. Година по-късно Прокопиев го нагласи и за редовен коментатор на Deutsche Welle. А в началото на 2014 г. го предостави на друг олигарх от заверата – Огнян Донев. Така верният кадър на розовобузия бизнесмен се размина с розовата хартия, но пък се цани за анализатор в сайта Clubz.bg.\n\n„Ние с него сме си лика-прилика. За нас е важно да сме полезни на хората, а необичани от властимащите. Ние никога не сме ги молили за нищо. Ние не зависим от тях. Ние сме свободни. Не съжаляваме, че на тях това не им харесва. Това е най-доброто доказателство, че ние не сме като тях” – тези думи на Сашо Дончев не може да се отнасят за олигарха Иво Прокопиев. По времето на Костов, заради когото газовият принц се мъчил по хотели, розовобузият олигарх е в изключително привилегировано отношение. Негови близки и авери гълтат лакомо приватизационни хапки – от блюдото за избраниците на прехода.\n\nГорният цитат на Дончев е за издавания от него вестник. „Г-н Райчев и г-н Стойчев са моите партньори при учредяването на \"Сега\" АД - издател на в-к \"Сега\". Те ми продадоха своите акции в това дружество. Мисля, че това се случи през 2003 г.”, пояснява газовият барон, препращайки аудиторията към годината, в която агенция „Балкан” беше закрита.\n\nПри все късмета, който спохожда още в зората на демокрацията бъдещия газов барон, той подхожда много по-скромно към издателския бизнес от Прокопиев и така и не го доразвива. Но пък би било трудно някой изобщо да насмогне на темпото на шефа на кръга „Капитал”. Само за сведение: през 1991 г., когато ямболският предприемач вече мисли за големия бизнес, напористият разградски кадър тъкмо се цани за репортерче във в. „Пари” – вестникът, който впоследствие ще закрие. Започва работа на половин ден, защото едновременно с репортерстването и следва. На следващата година прекрачва всички стъпала на йерархията и се озовава на шефския пост в „Отечествен вестник”. Веднага след това става главен редактор на в. „Банкер”, а следващата година (тогава е само на 23) се сдобива и със собствен вестник – „Капитал”.\n\nВ крайна сметка двамата олигарси се озовават в общия издателски съюз, което потвърждава, че колко и какви издания притежават, няма никакво значение. Важното е независимо и свободно работещите там да се грижат за свободата на издателите си и за личния им комфорт.\n\nПонастоящем в Съюза на издателите членуват: „Икономедиа“ АД (издател на “Капитал”, “Капитал Дейли”, „Капитал Quaterly”, “Регал” и „Бакхус”; „Сега“ ЕАД (издател на вестник „Сега“); „Зебра БГН“ АД (издател на „Медиапул“ ООД (издател на Mediapool.bg); „МИТ ПРЕС“ ООД (издател на списание „Мениджър“ и списание за почивка и пътешествия „Далече“); „БРЯГ МЕДИА ГРУП“ ЕООД (издател на в. „Бряг” – Русе – областен всекидневник, в. „Посоки“ – Плевен – областен всекидневник, в. „Силистренски бряг“ – областен всекидневник и в. „Новините глас“ – Ловеч – областен вестник); „Кю Медия” ЕООД (издател на списанията АMICA, L’EUROPEO, ABITARE, BRAVACASA, MAX и QM); “Топ Новини” ЕООД (издател на вестник “Топ новини” и информационен сайт www.topnovini.bg); „Под тепето“ ООД (издател на ПОД ТЕПЕТО и КАПАНА.БГ); „С-ФАКТОРБГ“ ЕООД (издател на Faktor.bg).\n\n„Съюзът на издателите много години имитира дейност. През тези години не решихме нито един съществен проблем на издателите”, жали се в минало време Дончев. Тази година газовият барон има основание да хвали издателския съюз, след като от сдружението откликнаха на зова за помощ и се набъркаха като страна в казуса „ЦУМ”. В писмото до държавния глава Румен Радев, за което той каза, че не съдържало нито един казус, се тръбеше за „тревожна провокация към независимостта на медиен издател”. Така стоят нещата – имаш си съюз, обслужва си те. Независимо и свободно.\n                    ", "date": "2017.12.04", "title": "Сашо Дончев: Издатели на сухо (VI глава от книгата \"Газовия барон\")"}
{"url": "http://www.monitor.bg/a/view/60912-700-%D0%BB%D0%B2-%D0%BF%D0%BB%D0%B0%D1%89%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B7%D0%B0%D1%80%D0%B0%D0%B4%D0%B8-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B8-%D1%80%D0%B0%D0%B4%D0%B8%D0%BE/", "text": "\n                    700 лв. плаща държавата на затворник, който е бил лишен от радио и телевизия в зандана в Бобов дол. Решението е на магистратите от Административния съд в областния град. Първоначално предявения иск от страна на лишения от свобода е бил за 2 800 лв. Затворникът Росен Ш. е наказан със затваряне в наказателна килия за периода от 7 до 21 март 2017 г., в резултат на заповед на началника на затвора в Бобов дол. „Лишеният от свобода претендираза неимуществени вреди, представляващи изолация в наказателна килия и лишаване от социални контакти“, е посочено в материалите по делото.\n\nРешението подлежи на касационно обжалване и протестиране от страните пред ВАС в 14-дневен срок от получаване на съобщенията за изготвянето му.\n\nТова е поредното дело, което водят лишените от свобода в Бобовдолския зандан. Първенец е Бисер Манолов, който не веднъж или два пъти е осъждал държавата заради тясна килия, мръсни чаршафи или липсата на кореспонденция с близките му.\n                    ", "date": "2017.12.04", "title": "700 лв. плаща държавата на затворник заради липсата на телевизия и радио"}
{"url": "http://www.monitor.bg/a/view/76416-%D0%A7%D0%B8%D0%BD%D0%BE%D0%B2%D0%BD%D0%B8%D0%BA-%D1%81%D0%B3%D1%80%D0%B5%D1%88%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D1%85%D0%B0%D0%B9%D0%B4%D1%83%D1%82%D0%B8%D0%BD%D0%B0-%D0%98%D0%BB%D1%8C%D0%BE-%D0%92%D0%BE%D0%B9%D0%B2%D0%BE%D0%B4%D0%B0/", "text": "От общината подменят 300 табели с имена на улици \n                    Неграмотен чиновник някъде много назад в годините е сгрешил на улична табела в Пловдив името на революционера Илия Марков Попгеоргиев - Ильо Войвода. Една от малките улици в Кършияка в Пловдив носи името на последния хайдутин, както е известен революционерът. Табелата със сгрешеното му име стои на едно и също място от над 20-30 години. След това през годините край сгрешената са били слагани табели и от по-нов вид, но старата с правописната грешка си останала на мястото.\n\nНай-старите табели са метални и черни на вид, които са слагани по време на дълбокия соц., като на тях за сефте името на хайдутина е сгрешено. Вместо вярното „Ильо Войвода” табелите гордо носят сгрешеното име „Илю Войвода”. След това през годините от община Пловдив са сложили нови табели – жълти на цвят, на които името на революционера е изписано вярно. Третите и последни табели с името на улицата са били сложени преди повече от 10 години и те повтарят правописната грешка от първите метални. Странстване из улицата, която е кръстена на великия Ильо войвода, може да докара до лудост всеки филолог, чието \"всьо и вся\" е правописът, пише trafficnews.bg. \n\nМеждувременно стана ясно, че от общинското предприятие „Организация и контрол на транспорта” са стартирали подмяна на част от табелите с имена на улици в Пловдив.\n\n„С решение на Общинския съвет на общинското предприятие „Организация и контрол на транспорта” бе възложено да изработи нови табели на улици, които носят имената на важни личности от историята и са част от туристическите маршрути. Табелите са двуезични – на български и английски езици”, обясни шефът на ОП „Организация и контрол на транспорта” Борислав Кръстев. Той уточни, че по тази обществена поръчка ще бъдат подменени 300 табели с имена на улици в Пловдив и че старите ще бъдат свалени, за да не се получи недоразумението с улица „Ильо Войвода”. „Благодаря за сигнала, ще изпратим екип на улицата, за да бъдат свалени грешно изписаните табели”, каза Кръстев.\n                    ", "date": "2017.12.04", "title": "Чиновник сгреши името на хайдутина Ильо Войвода"}
{"url": "http://www.monitor.bg/a/view/64412-%D0%9E%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D0%B2-%D0%B3%D1%80%D0%B0%D0%B4-%D0%A1%D1%8A%D1%80%D0%BD%D0%B8%D1%86%D0%B0-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    Сградата на средното училище“ Св.св.Кирил и Методий“ в град Сърница, област Пазарджик ще бъде обновена по проект, финансиран от Държавен фонд „Земеделие“. Стойността е 1 927 000 лв. и договорът вече е подписан от кмета на най-младата и нова община в региона- Неби Бозов. Освен цялостно обновление на сградата, ще бъде благоустроен и озеленен дворът на училището-ще се обособят спортни площадки за тенис на маса, волейбол, баскетбол, футбол, както и детски площадки Ще бъдат подменени покривите на основната сграда и на спортния салон, както и дограмата на вратите и прозорците. Проектът предвижда да бъде поставена вътрешна топлоизолация- изцяло ще се подменят електро- и  „ВиК“-инсталациите в цялата сграда. Ще се смени и парното отопление - ще бъдат поставени нов котел на пелети и дървесна биомаса и нови радиатори, като ще се изгради наново и връзката към тях. Възпитаниците на най-голямото училище в общината ще имат възможност да учат на нови маси и столове. Ще се радват и на нови шкафове за учебни материали и гардероби, където да могат да оставят дрехите си.Ще бъдат доставени конферентни маси. Всеки кабинет ще бъде оборудван с интерактивна дъска. Ще се постави роботоризиран катерач на стълби, който ще даде възможност да се осигури достъп за лица със затруднения в придвижването. Ще бъде изградена и противопожарна инсталация. Отвън на двора ще бъдат поставени кошчета за отпадъци, пейки, беседка, детски съоръжения - пързалки, люлки. Ще се подмени и съществуващата към момента ограда.\n                    ", "date": "2017.12.04", "title": "Обновяват училището в град Сърница с европари"}
{"url": "http://www.monitor.bg/a/view/60304-%D0%9C%D0%B0%D0%BA%D1%80%D0%BE%D0%BD-%D0%BF%D0%BE%D1%81%D1%80%D0%B5%D1%89%D0%BD%D0%B0-%D1%81-%D0%BF%D0%BE%D1%87%D0%B5%D1%82%D0%B8-%D0%A0%D0%B0%D0%B4%D0%B5%D0%B2-%D0%B2-%D0%9F%D0%B0%D1%80%D0%B8%D0%B6/", "text": "\n                    Приемането на страната ни в Шенген ще бъде фактор за повишаване на сигурността в Европа. Това заяви президентът Румен Радев след срещата си в Елисейския дворец с неговия френски колега Еманюел Макрон. По думите на държавния глава сигурността на всички граждани в ЕС зависи от сигурността на външните му такива, каквато се явява България.\nДвамата президенти обсъдили няколко теми – кохезионната политика, сигурността в миграционната политика, образованието и науката, общата политика по отбрана.\nЗа да има ефективни мерки е нужно не само охрана на границите, но и механизми за справяне а миграционната криза, обясни Радев. По думите му, за да е ефективна кохезионната политика, трябва да има и ефективна борба с корупцията, за което пък България работела усилено. Желаем и по-голямо инвестиционно присъствие в България, обясни още Радев. Според него кохезионната политика не е просто трансфер на средства, а би облекчила икономическата миграция в богатите държави и проблемите с демографията в по-бедните.\nРадев споделял мнението на Макрон, че сигурността и отбраната са важни за бъдещето на Европа. Изключително е важно за страни като България да участват в интеграционните процеси в тази сфера, подчерта Радев. По думите му обаче за това е нужна силна и обединена военна индустрия, а България имала голям потенциал и в производството, и в научните изследвания. Именно тук Радев очаквал по-задълбочено сътрудничество.\nЗа интеграцията на Западните Балкани пък била нужна не само свързаност – транспортна и дигитална, съдебни реформи и социална политика, но и общо развитие на образованието и науката. Радев благодари за подкрепата за откриването в България на клон на Националното училище по администрация, което би спомогнало за изграждането на нови лидери. Макрон от своя страна се застъпил и за откриването у нас на международен център за устойчиво развитие с научен център, който трябвало да се изгради с останалите балкански  държави, а Радев се надявал за него да се намери и еврофинансиране.Държавният глава Румен Радев бе посрещнат с военни почети от френския си колега Еманюел Макрон. Радев е на тридневна визита в Париж, а срещата помежду им е втората поред след тази през лятото във Варна. Двамата ще обсъдят двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз. Очаква се, че във фокуса на разговора между двамата президенти ще е темата за реформите в Европа.Днес президентът ще разговаря и с директора на Европейската космическа агенция Йохан Вьорнер, а за по-късно вечерта е предвидена срещата с наши сънародници, които живеят във Франция. Утре Радев ще се срещне с новия генерален директор на ЮНЕСКО Одре Азуле и с генералния секретар на Организацията за икономическо сътрудничество и развитие Анхел Гурия. В сряда посещението ще завърши нестандартно – президентът Радев ще управлява изтребител „Рафал”.\n                    ", "date": "2017.12.04", "title": "Радев: Приемането ни в Шенген ще повиши сигурността в Европа (ОБНОВЕНА)"}
{"url": "http://www.monitor.bg/a/view/50582-%D0%A1%D1%82%D0%BE%D0%BB%D0%B8%D1%87%D0%B0%D0%BD%D0%B8-%D1%81%D0%B5-%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0%D1%82-%D0%B7%D0%B0-%D0%B4%D1%8A%D0%BB%D0%B6%D0%B8%D0%BC%D0%B8%D1%82%D0%B5-%D0%B4%D0%B0%D0%BD%D1%8A%D1%86%D0%B8-%D0%BF%D0%BE-%D0%B8%D0%BC%D0%B5%D0%B9%D0%BB/", "text": "\n                    Софиянци могат да получават информация за дължими данъци по електронен път, припомниха от общината.\n\nНапример собствениците на недвижими имоти, които не искат сведенията за данъчните им задължения да минават през пощенски или други разпространители, трябва да подадат заявления. Заявлението представлява отказа от хартиено съобщение за дължима такса. Трябва да да се посочи актуален имейл адрес, на който да се получава същата информация по електронен път. За да получат нужната информация за догодина, желаещите трябва да подадат заявлението до 12 януари 2018г. Това може да бъде направено в някой от 22-та районни отдела на дирекция \"Общински приходи\" в столицата.\n\nСтоличани имат възможност и да се откажат изобщо от съобщения - както електронни, така и на хартия. В този случай могат да проверяват задълженията си сами - на място в общинските данъчни служби или онлайн. За електронна проверка е нужен ПИН код, който се получава във всеки районен данъчен отдел. Кодът дава възможност за плащане на местните данъци и такси онлайн.\n\nДо края на годината пък е срокът до който собствениците не ползващи целогодишно имота си, могат да подадат искане за намаляване на такса смет за съответното жилище или парцел.\n                    ", "date": "2017.12.04", "title": "Столичани се информират за дължимите данъци по имейл"}
{"url": "http://www.monitor.bg/a/view/8283-%D0%9F%D1%80%D0%BE%D1%84-%D0%9B%D0%B8%D0%BB%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D1%80%D1%8A%D0%BA%D0%BE%D0%BF%D0%B8%D1%81%D0%B0-%D0%BD%D0%B0-%D0%9F%D0%B5%D1%82%D1%8A%D1%80-%D0%91%D0%BE%D0%B3%D0%B4%D0%B0%D0%BD/", "text": "\n                    В Югозападния университет „Неофит Рилски“ в Благоевград проф. Юлия Илиева за първи път представи ксерокопие на целия намерен ръкопис на Петър Богдан – „За древността на бащината земя и българските дела“. Трудът е написан на латински език, поместен е в 200 страници, разпределени в 70 глави. Петър Богдан използва основни текстове на европейската наука и се позовава на Цезар Бароний и Мавро Орбини: „Мислех, че откритието и публикуването на този стар текст е чисто научен въпрос. Оказа се, че има и много голям обществен интерес”, каза проф. Илиева показвайки ръкописа. Тя определи намирането на този труд като находка и отбеляза, че е стигнала до него, работейки по проект „Гутенберговата революция и българите, финансиран от Фонд „Научни изследвания“. Освен нея, като ръководител в екипа участват още доц. д-р Гергана Падарева, доц. д-р Лъчезар Перчеклийски, доц. д-р Радослав Цонев, гл. ас. д-р Любка Ненова, д-р Красимира Хаджиева, гл. ас. д-р Биляна Тодорова, гл. ас. д-р София Мицова. Част от проекта са още Маргарет Димитрова от Софийския университет и д-р Андрей Бобев – лектор в ЮЗУ „Неофит Рилски“ и член на Кирило-Методиевския научен център.\n\nСлед срещата пред журналисти проф. Илиева разказа още за проекта: „Задачата ни беше да изследваме нещо, което някак не се вижда, когато става дума за българската култура през XVI, XVII и XVIII век. Това са времената, в които се е появила европейската модернист в българската култура. Те се проявяват на различни места. Например първият българин, който е открил една стара печатница с кирилски букви във Венеция е родом от Кюстендилско. Но своеобразен връх през XVII век се постига в Северозападна България. Българите от този край получават възможност да се образоват в Западна Европа. Един от тези хора е Петър Богдан, така тръгва неговият велик път на просвета и патриотизъм“, разказа проф. Илиева. „Целта на нашето изследване беше разкриването на някои български първопечатни книги, сред които се появява и Историята от Петър Богдан“, каза проф. Лилия Илиева.\n\nСпоред нея целта на автора е била да представи пред Европа българите по начин, който ще се приеме добре от европейците. Затова и той е показал себе си като културен човек, който познава римската старина. Той е показал, че българите се вписват в европейската християнска рамка. Петър Богдан се цели към висшите политически кръгове в Европа, пред които очертава географските граници на българите, очертава границите спрямо старите римски провинции, като подчертава, че това са български земи. Той е написал този труд за европейския читател, както и за българския интелектуален елит през XVII век.\n\nЗа откритието проф. Лилия Илиева пише в новия брой на реферираното сп. \"Балканистичен форум\". Статията ù е озаглавена \"Открит е първият трактат върху българската история: Петър Богдан, за древността на бащината земя и за българските неща\". Информацията е достъпна вече онлайн на адрес: https://goo.gl/RnJmq5\n                    ", "date": "2017.12.04", "title": "Проф. Лилия Илиева показа ръкописа на Петър Богдан"}
{"url": "http://www.monitor.bg/a/view/82126-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%A5%D0%BE%D1%80%D1%8A%D1%82-%D0%BD%D0%B0-%D0%B0%D0%B3%D0%B5%D0%BD%D1%82%D0%B8%D1%82%D0%B5-v-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    Вторият по значение апологет на Българския Мадоф с принадлежност към ДС е Илиян Василев. Той е бивш посланик в Русия, виден костовист и нещо като “анализатор“ във Фабриката за фалшиви новини. Играе ролята на цехов майстор в завода и пуска фалшификати по две линии - да прикрива гигантската кражба в КТБ от Цветан Василев, а вторичното разграбване на активите да пришие на нашия издател Делян Пеевски. Механизмът е следният: фалшивите новини по тези сюжети се публикуват от агент Сашо в блога му – The Blog of Ilian Vassilev или във „Фейсбук“ и оттам веднага се подемат от „Клуб Z” на подсъдимия фармацевтичен бос Огнян Донев. След това фалшивата новина се препечатва от „Фрогнюз“ на агент Академик и впоследствие стига до главните сайтовете на фабриката - „Капитал“ и „Дневник“ на олигарха Прокопиев. Накрая – за да се затвори цикълът, се публикува и от „Медиапул“, принадлежащ на нежния глас на Костов Стояна Георгиева. Така например от началото на 2017 г. търсачката „Гугъл“ показва над 80 поста и цитирания на опорните точки на олигархията, произведени лично от агент Сашо. В понеделник - 17 октомври 2017 г., часове след като стана ясно, че депутатите от ДПС Делян Пеевски и Йордан Цонев подготвят законодателни промени, с които да се спре вторичният грабеж на активите на КТБ от Василев и компания, мустакатият фараон пусна в действие агент Сашо. Всъщност Пеевски и Цонев искат да се осветли вторичното разграбване на активите на банката и да се предприемат мерки по тяхното връщане в масaта на несъстоятелността на фалирали трезор. Двамата депутати са последователни в действията си по отношение разкриването на истинските факти около фалита на КТБ, тъй като именно от тях дойдоха първите предложения за промени в закона, които впоследствие доведоха до разкриване на списъците с политици, които са имали кредити и влогове в банката.  От групата на ДПС първо дойде и предложението международна финансова институция да разследва ситуацията около КТБ и впоследствие беше наета „АликсПартнърс“, която излезе с доклад, доказващ, че фараонът Цветан Василев е използвал банката за построяването на финансова пирамида.Кръгът Агнешки главички буквално беше взривен от новината за новия проект. Със сълзлив статус във „Фейсбук“ пръв изскочи агент Сашо. Напълно в духа на гьобелсовата пропаганда Василев избълва коментар, в който единствените вярно написани неща са имената на мишените му. Но да не забравяме, че надеждата, че ако една лъжа се повтори 100 пъти, тя ще стане истина, е крепителна сила за Фабриката за фалшиви новини.Точно затова клеветническата статия бе публикувана почти моментално в бутиковия сайт на фармацевтичния бос Огнян Донев и малко по-късно напоително беше отразена във „Фрогнюз“. Симбиозата между Донев, за когото ви разказахме, и Българския Мадоф вече не учудва никого – и двамата са подсъдими, и двамата искат да овладеят държавата в полза на Агнешките главички и ментора им Иван Костов.Няколко дни по-рано агент Сашо включи медийния вентилатор, за да прикрие Българския Мадоф за аферата с ТВ 7, като се опита да я припише на Пеевски. Василев наля 300 млн. лв. в телевизията – парите, разбира се, бяха откраднати от вложителите. ТВ 7 беше една от перлите в престъпната империя на банкера беглец, който после се опита да я пробута на руснаци. Кредитният фараон сега отчаяно се опитва да се сдобие с медиен ореол, за който да прикрие източването на близо 4,7 млрд. лв. от КТБ и затова е готов да плаща много. Парите пък, естествено, идват от обраните вложители на фалирания трезор и от вторично заграбени от аверите му активи. След фалита на пирамидата КТБ финансовите инжекции към телевизията спряха и тя изпадна в агония. Мустакатият аферист направи опити да я реанимира. При първия телевизията беше част от т.нар. сделка за едно евро, при която шест от най-важните активи, купени с пари на КТБ, бяха прехвърлени на белгиеца с руски паспорт Пиер Луврие, приближен на руския православен олигарх Константин Малофеев. Схемата обаче се срути с гръм и трясък. Вторият опит вече беше с участието на друг скандален „герой“ - руснака Дмитрий Косарев, а целта – Василев да ужили за втори път държавата и вложителите във фалираната от него банка, като открадне едни от малкото реални активи, щедро кредитирани от трезора. Ако опитите на пишман финансиста бяха успели, държавата, която в момента е основен кредитор на КТБ в лицето на Фонда за гарантиране на влоговете, никога няма да може да осребри парите, дадени на трезора, за да се разплати с вложителите, имащи гарантирани депозити. Причината е, че няма да останат активи, които да разпродаде. Всичко това обаче удобно се премълчава от ченгето Василев. И той дължи отговори на много въпроси от обществено значение, като този: „Илияне, кажи къде са парите, които Българския Мадоф наля в телевизията?“ Сега кранчето е отворено към телевизия BIT. Кабеларката се опитва да играе ролята на син екран за Българския Мадоф, който според твърдения на сайта bnews.bg набива по 500 000 лева месечно в сметките на телевизия.Името на нашия издател изплува и в сънищата на доносника от ДС като приносител на златна акция от държавните предприятия у нас. Трагикомичният опит за анализ на агент Сашо напълно очаквано се появи във „Фрогнюз“, който изпълнява функциите на пресцентър на банкера беглец. Причината е, че нашият издател е и враг №1 на олигархичните задкулисни кръгове заради факта, че медиите от нашата група - „Телеграф“, „Монитор“, Агенция Монитор и „Политика“, непрекъснато изкарват на бял свят скандалните им афери.Агент Сашо беше особено активен и в опитите нашият издател да бъде свързан с предприятия от военнопромишления комплекс, което самият Делян Пеевски опроверга категорично с писмо до медиите, в което заяви, че „в някои печатни и електронни медии, включително телевизии, зачести използването на моето име за отправяне на неистински внушения и опити за свързването ми с предприятия от военнопромишления комплекс, включително с „Дунарит“ и „Емко“. В тази връзка категорично заявявам, че нямам, никога не съм имал и няма да имам и в бъдеще нищо общо с дружества от военната индустрия, включително с горепосочените“. Издателят ни смята, че намесването му в подобни нелепи сценарии очевидно е продиктувано от стремежа за отклоняване на вниманието на обществото от неправомерните цели на група от лица, действията на които са чест обект на разследвания в медиите, в които има собственост – включително разследвания и публикации във връзка с източването на КТБ и продължаващото разграбване на активите, придобити с пари на вложителите в нея. Според него медийното осветяване на тази група от лица и на действията им провокира съчиняването от тяхна страна на всякакви лъжи по негов адрес. „Уверявам обаче поръчителите и изпълнителите на тези сценарии, че независимо от всичко казано или написано срещу мен, твърдо ще следвам принципите си, като ще положа максимални усилия обществото ни да бъде обективно информирано за всичко случващо се с активите на КТБ, както и за всяко неправомерно действие, свързано с тях, което ощетява държавата. В този смисъл желанието на същите лица да прикрият извършеното от тях разграбване чрез тиражирането на подобни абсурдни твърдения по мой адрес няма да успее“, заяви в заключение нашият издател. Най-наглото твърдение на агент Сашо, пуснато по схемата на „АРГО-гейт“ , е, че няма дупка в КТБ. Фалшивият му анализ от „Фейсбук“ профила му моментално беше препечатан от изданията от Фабриката за фалшиви новини на задкулисието с „параванното” уточнение, че текстът бил взет от социалните мрежи. Самият „анализ” пък беше панически опит на агента на ДС да представи стенограмата от втората среща на „Дондуков” 2 за КТБ, публикувана от президентството, като доказателство, че банката била едва ли не в цветущо състояние по време на поставянето й под спецнадзор. Теза, която източилият я Български Мадоф се опитва да пробута вече три години. Въпреки ясните цифри в стенограмата, показващи още през лятото на 2014 г., че банката е куха, а парите - откраднати, агент Сашо излиза с твърдението, че държавата е трябвало да налее средства в КТБ и тя щяла да заработи без проблем. Наглостта на ДС доносника стига и още по-далеч, като се опитва да внуши, че вторичният грабеж, чрез който менторът му Цветан Василев продължава да си пълни джобовете и да води охолния си начин на живот в Белград, бил в полза на друг човек – разбира се, на`нашия издател. Тук е моментът да припомним, че Фабриката за фалшиви новини открай време се опитва да пробута внушението, че Пеевски едва ли не е с милиони кредити, които са потънали в банката. Доколко това е така, сочи публично оповестеното още при поставянето на КТБ под спецнадзора на БНБ удостоверение, че издателят ни няма никакви кредити или влогове във фалирания от Българския Мадоф трезор. Няма и никакви активи, предмет на съдебни дела, свързани с несъстоятелността на банката.Личното дело на агент Сашо в ДС, разсекретено от Комисията по досиетата, с копие от което „Телеграф“ разполага, разкрива, че той е едно от най-двуличните ченгета на ДС, приели сътрудничество на силна идеологическа основа. С други думи, верен е марксизма-ленинизма. Псевдонимът на Василев неправилно е изписан в решението на Комисията по досиетата като „Сашо 11” на Първо главно управление на Държавна сигурност. Агентът се подвизава с два псевдонима - Драган и Сашо. Драган според записите е псевдонимът до вербовката му в ПГУ, но не е ясно дали това име не идва от архивите на РУМНО.Илиян Василев и сега е особено близък с великия „антикомунист” и „борец” срещу ченгетата Иван Костов. Затова през далечната 1997 г. оглавява Агенцията за чуждестранни инвестиции и остава на този пост до 2000 г., когато заминава посланик в Москва. Някогашният агент не изневерява на навиците си и е все така деен и днес. Компетентен е по всички въпроси, особено когато трябва да защити кръга на Агнешките главички или да се хареса на Сорос и грантаджиите му в България. Също така личното му дело разкрива, че той е бил свръхактивен и много амбициозен агент още през 80-те години на миналия век. При агент Сашо явно си личи шлифовката на Драгалевския лаборант. Навремето такива като Костов и Илиян Василев ги назначаваше покойният Андрей Луканов, защото и двамата са били дълго и опасно близо до някогашната БКП и службите й. Един от най-циничните парадокси на прехода е, че СДС и ДСБ, които бяха и са най-кресливите по темата „Държавна сигурност”, не свършиха нищо по нея, когато имаха парламентарната и изпълнителната власт и общественото мнение беше на тяхна страна.Илиян Драганов Василев е роден на 7.7.1956 г. в гр. София. Произхожда от семейство на служещи. Баща му е инженер, член на БКП от 1947 г. Бил е на задгранична работа дълги години като ръководител строежи в Сирия и Либия. Награждаван е с правителствени награди. Майка му е работила като икономист в Министерството на строежите. Илиян Василев е активен член на ДКМС от 1970 г. и още в гимназията е взел активно участие в комсомолския живот, поради което е бил избиран за член на Дружественото бюро на ДКМС.След време ще стане и член на казионното БЗНС – нещо, което е съгласувал с ПГУ-ДС, както пише в личното му дело неговият вербовчик старши лейтенант Христо Христов. Агент Сашо завършва 114-а гимназия с преподаване на английски език. Отбива военната си служба в НШЗО и в поделение в град Харманли. От 1976 г. е студент във ВИИ „Карл Маркс”, специалност „Международни отношения”. В института продължава неговата активна комсомолска дейност. Избиран е за член на Дружествения комитет на ДКМС, където е отговарял за учебно-възпитателната работа на комсомолците.Илиян Василев привлича вниманието на офицерите от ДС още като студент през 1978 г., за което свидетелства запазена справка на Държавна сигурност. От 1981 г. той вече е на работа в отдел „Международни връзки” на Постоянното присъствие на БЗНС, направление „Най-развити капиталистически страни”. Справка на ДС от 1985 г. сочи, че великият „русофоб” Илиян Василев е имал контакти и с РУ-ГЩ (военното разузнаване на режима): „МВР Строго секретно!Соф. градско у-ниеДо Началник щаба на Управление 03 ДС Рег. № 12976, екз. № 2 1080 – София 13.8.1985 г. Молим да изготвите справка за лицето Илиян Драганов Василев, роден на 7.7.1956 г. в София, имащ архивни материали в РУ-ГЩ. София, 9.8.1985 год. Зам.началник у-ние ДС СГУ МВР Полковник: /п/ /Н. Маринов/  През 1986 г. с Илиян Василев е осъществен оперативен контакт от ДС. Снети са неговите оперативно значими връзки и са му възложени оперативни поръчения. Едно от тези поръчения на ПГУ-ДС е по време на 35-ия конгрес на БЗНС през май 1986 г. и организираната след това международна среща кандидат-агентът да изучава представителя на Великобритания на тези форуми. Илиян Василев е бил крайно изпълнителен и много идеологически мотивиран кандидат-агент, впечатляващ с това всички служители на ДС, които са контактували с него.  Затова в края на 1987 г. е направено предложение да бъде привлечен за секретен сътрудник на ПГУ-ДС. Четем личното дело на агент Сашо: „МВР Строго секретно! Соф. градско у-ние Утвърждавам: Рег. № 2400, екз. ед. Началник отдел 01 ДС 1.03.1988 г. Софийско гр. у-ние МВР 1080-София Майор: (п) (К. Василев) София, 1.3.1988 г. РАПОРТ ОТНОСНО: Извършена вербовка на Илиян Драганов Василев за секретен сътрудник на ДС Съгласно утвърденото предложение за извършване на вербовка, същата с кандидата проведох на 9.2.1988 г. на закрито. Вербовъчната беседа премина по предвидения в плана ред. Първоначално разговорът имаше общ характер. Впоследствие бяха дискутирани теми от съвременните международни отношения. На тази основа насочих разговора към естеството на работа на кандидата като отговарящ в отдел „Международни връзки” на Постоянното присъствие на БЗНС, направление „Най-развити капиталистически страни” и разгледах развитието на досегашните ни контакти и тяхното значение. Поставяйки въпроса пряко за по-нататъшно сътрудничество, кандидатът изказа готовност, като сподели, че приема сътрудничеството с органите на ДС по идеологически, морални и политически подбуди, тъй като е възпитаван в този дух. При така стеклите се обстоятелства обясних новия етап в нашите взаимоотношения и основните им принципи: необходимостта информацията да се отразява писмено и също от конспиративни съображения да бъде подписвана с псевдоним, който той трябва да избере сега. Кандидатът се спря на името „Сашо”. С Василев бе уговорена двустранна връзка и следваща среща. Въз основа на горното, ПРЕДЛАГАМ: Да се утвърди извършената вербовка на лицето Илиян Драганов Василев за секретен сътрудник и същият да бъде регистриран като такъв в служба на ПГУ-ДС. Нап. в 1 екз. Ст. разузнавач Отдел 01 ДС № 1 – ЛД „Сашо” Ст. л-т: (п) София, 15.2.1988 г. (Христов)  Потресаващо е нахалството на този днешен „антикомунист”, „русофоб” и глашатай на Българския Мадоф. Та нали от разсекретените от Комисията по досиетата документи изскочи и шокиращото признание на самия Тодор Живков, изказано пред бившия лидер на СССР Юрий Андропов: „Държавна сигурност е филиал на КГБ в България”. С други думи, Сашо е бил агент на филиала на КГБ в България и е работил де факто за същия КГБ.Нека обаче да вдигнем завесата докрай. Влиза агент Ана Хранова.\n                    ", "date": "2017.12.04", "title": "Българската олигархия: Хорът на агентите (V глава на книгата \"Капиталистите на ДС\")"}
{"url": "http://www.monitor.bg/a/view/52112-%D0%A7%D0%B5%D0%B9%D0%BD%D0%B4%D0%B6%D0%B1%D1%8E%D1%80%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B1%D0%B8%D1%82%D0%BA%D0%BE%D0%B9%D0%BD/", "text": "Минималното количество единици e 0.001 \n                    Манията по виртуалната валута вече достигна и до родните чейнджбюра. В центъра на столицата в реално време посредници търгуват с най-популярната онлайн цифрова валута биткойн, която може да се обменя само дигитално.\n\n\n\nе публикувана форма, през която се правят поръчки. За да закупи криптовалутни единици, потребителят е длъжен да посочи свой валиден криптоадрес, на който желае да получи заявеното от него количество единици, както и да избере предпочитан от него начин на плащане. Продажбата изисква клиентът да направи заявка на страницата, след което да изпрати заявеното количество от своя криптовалутен адрес и да посочи предпочитан от него начин за получаване на плащането по конкретната транзакция.\n\nКогато става въпрос за по-голяма сума, от бюрото се обаждат на клиента си, за да го уведомят дали електронните пари са налични.\n\nСделката става бързо и се извършва по курс в реално време, провери „Монитор”. При покупка до 5 единици от виртуалната валута\n\n\n\nЗа обмен на криптовалутни единици, чиято единична стойност надхвърля 30 хил. лв., се изиска удостоверяване на самоличността на заявителя. Минималното количество криптовалутни единици, което може да бъде обменено с услугата, e 0.001.\n\nЕдинствено онлайн продават и няколко сайта, които купуват и продават дигитални пари. Там всеки може да купи или продаде биткойн изцяло на базата на уникални кодове, получени от сайтовете. Надценката им е по-малка - около 1.5% от цената на световните борси.\n\nКлиентите на този вид сайтове не ги използват единствено за покупко-продажба на собствени биткойни. Често са и\n\n\n\nпо цял свят вместо популярните кеш системи с физически каси. \n\nНай-често системата на тези сайтове закупува биткойните в момента на постъпване и отчитане на парите в сметка. За да се извършат плащания с биткойн трябва да се направи собствен портфейл. Той може да е компютърна програма или мобилно приложение.\n                    ", "date": "2017.12.04", "title": "Чейнджбюра продават биткойн"}
{"url": "http://www.monitor.bg/a/view/44828-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%B4%D0%B5%D0%B2%D0%B5%D1%82-%D0%BD%D0%BE%D0%B2%D0%B8-%D0%BD%D0%B0%D1%80%D0%BA%D0%BE%D1%82%D0%B8%D0%BA%D0%B0-%D1%83-%D0%BD%D0%B0%D1%81/", "text": "До момента те са били легални на пазара в България\n                    Девет нови дизайнерски дроги ще влязат в забранителния списък за търговия, доставка и употреба у нас, тъй като до момента те са били легални на пазара в България. Това става ясно от решение на Националния съвет по наркотините вещества, където е взето решение да се поставят под контрол веществата. Списъкът е изготвен и ще се предостави на Министерския съвет, където се очаква той да бъде одобрен. Веществата са с неясни за масовото население абревиатури, но всички те водят до фатални последици за организма, сред коитоосвен рязко пристрастяване има и смъртСписъкът е изготвен и по предложение на Министерството на здравеопазването, а вътрешното ведомство и Агенция „Митници“ са го подкрепили.По-конкретно веществата AB-PINACA, 5F-ADB, ADB-FUBINACA и AMB-FUBINACA се включват по предложение на МВР и Военномедицинска академия, въз основа на становище на експертния съвет.През 2016 г. и началото на 2017 г. в сектор „Наркотици” при Научноизследователския институт по криминалистика на МВР и базовата научнотехническа лаборатория при ОДМВР-Пловдив са изследвани обекти, в които е установено наличието на посочените вещества, в над 10 случая.Веществото 5F-ADB е идентифицирано и от експерти от Военномедицинска академия, във връзка с което са изготвени три съдебни експертизи.Включването на посочените вещества в Наредбата за реда за класифициране на растенията и веществата като наркотични се налага с цел поставянето им под контрол, поради наличие на данни за трафика и разпространението им на територията на БългарияВеществото феназепам се включва в Списък III въз основа на становище на експертния съвет, във връзка с получена нота от Международния съвет за контрол на наркотиците, с която се информират държавите от ЕС за нови вещества, поставени под международен контрол съгласно Конвенцията за психотропните вещества – PMMA, MXE, alpha-PVP, para-methyl-4methylaminorex, които се контролират в България, и феназепам, за който следва да се приложат мерки за контрол.Очакваният резултат от предлаганата промяна е да се ограничи рискът от злоупотреба с тях.С проекта не се въвеждат разпоредби от европейското право, поради което не се налага изготвяне на справка за съответствие с европейското законодателство.  \n\n\n                    ", "date": "2017.12.04", "title": "Забраняват девет нови наркотика у нас"}
{"url": "http://www.monitor.bg/a/view/18844-%D0%92%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B0%D0%B7%D0%BE%D0%B2-%D0%B4%D0%BE%D1%85%D0%BE%D0%B4-%D1%83-%D0%BD%D0%B0%D1%81-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D1%87%D1%80%D0%B5%D0%B7-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%BC%D0%BE%D1%89%D0%B8/", "text": "Биткойнът е опит за нова световна валута, но доколко ще бъде успешен, не може да се прогнозира\n                    \n\n- Въвеждането на безусловен базов доход за гражданите на една страна е възможно, ако производителността на труда в тази страна достатъчно висока. Един от резултатите на Четвъртата индустриална революция е масовата дигитална роботизация. Дигиталните роботи повишават производителността на труда в степен, която позволява да се плаща базов доход на всеки. Вече има цели фабрики, които са роботизирани от началото до края, без да има нито един човек, който да работи. Нещо повече, роботизират се цели отрасли. Виждаме какво става с банковия сектор – обслужването на клиентите на банката е почти изцяло автоматизирано. Финансовите операции се осъществяват чрез банкомати или компютри. Обслужване става всъщност от роботи, от които при определени условия си взимаме това, което ни трябва. Това са драматични изменения.\n\n\n\n- Най-важното е, че роботите са по-добри в много отношения от нас хората, макар че на нас да не ни е много приятно да си го признаем. Те са и много по-морални – не лъжат и крадат, и не се оплакват от работата си. Това променя цялото общество. Измененията са две: невероятно увеличаване на производителността на труда, но и на безработицата. Първото позволява да се въведе т.нар. ”базов доход”. Това означава, че всеки човек, след като се е родил на тази земя, ще бъде осигурен с един минимален социален минимум. Не само за храна и облекло, но и за най-необходимите социални дейности. Този социален минимум и сега го има, но е само за социално слабите хора, а в бъдеще ще бъде за всички. Тогава хората няма да има нужда да работят. Те ще работят по желание, а не по задължение. Тъй като рутинните дейности ще бъдат извършвани от роботи, хората ще имат повече време и възможности се занимават с творчески дейности или с развлечения. Няма да има толкова негативни последици от безработицата. Тя ще бъде преодоляна. Опасността идва от другаде, а именно, че изкуственият интелект може да зароби хората. Всяка технология може да бъде използвана и за добро, и за лошо. Както ножа, който се използва за рязане на хляб, но и на глави.\n\n\n\n- Вече се правят опити в страни като Швеция, Финландия и Норвегия. Те са по-напреднали и могат да си го позволят. Дават се пари на хора, които са безработни, но не защото са некадърни, а защото пазарът на труда е динамичен и едни професии просто изчезват. За тези хора са загрижени политици и икономисти, за да може да им се осигури съществуването и на тази база да продължат в ново професионално развитие. Животът стана толкова динамичен, че се налага „учене през целия живот”. Базов доход все още не е въведен, защото Индустрия 4.0 не е в пълната си сила. Той ще бъде въведен, когато производителността на труда достигне определено ниво, за да може да се покрият средствата за въвеждането на базовия доход.\n\nВ България може да се започне да се мисли по въпроса. В областта на науката ние сме наясно, но адаптацията е национално обусловена и не може да повтаряме методите на Швеция или Финландия. Възможно е да го осъществим в рамките на социалните помощи, за да не бъдем изненадани. В момента обаче нашата производителност на труда е на едно от последните места в Европейския съюз, което е голям проблем. Затова подехме стратегия за ускорено въвеждане на Индустрия 4.0 в България, подкрепена още от предишния министър на икономиката Теодор Седларски и продължена от министър Емил Караниколов. За да стигнем до въвеждането на базовия доход трябва да извървим пътя бързо, а имаме невероятен потенциал в областта на изкуствения интелект.\n\nБългария вече е открита към света, всеки един от нас има достъп до интернет. У нас, макар и без много шум в обществото, се разраства движението на стартъпите. Високите технологии навлизат у нас, ние сме част от света и това е начина да се развиваме. Имаме сериозни компании, които са в процеса на производство на високо технологични материали. В България има фирми, които без да се афишират много, работят успешно и продават продукцията си да световните пазари. Това обяснява растежа на българската икономика. Да, вярно с няколко процента, но съм сигурен, че ще се повиши още повече нагоре.\n\n\n\n- Спорно е, по темата ще чуете различни мнения. Не мога да ви отговоря дали това е балон или начин за добра печалба. Този феномен се получи заради остарялата финансова система. Тя е допотопна, още от времето на Втората световна война, когато САЩ наложиха долара като основна валута. Всичките проблеми, които следват от това непрекъснато висят над световната икономика като . За осъществяване на стопанските дейности в съвременния глобализиращ се свят е най-добре да има една независима, не национално базирана обща валута, както например дълго време е било златото. Общата валута води до просперитет на търговията, защото за търговецът най-сигурно е да не обменя валута. Стремежът на икономистите към обща валута е много отдавна, но моментът назрява, заради многото остри реакции от Китай, от страните от БРИКС, които нямат сигурност за огромните средства, които са акумулирали. Биткойнът е опит за нова световна валута, но доколко ще бъде успешен, трудно може да се прогнозира. Има подозрения за възможни злоупотреби с виртуалните пари. Тук вече става въпрос на контрол, защото валутата е един обществен договор. Хартия с определена стойност, която сме договорили, че има тази стойност. И ако ние загубим доверието си в парите, те просто изчезват. Трябва да се създаде една обща валута, стабилна и призната от всички, в която да имаме доверие. Виртуалните пари, което е едно от решенията, трябва да бъдат направени така, че никой да не може да бърка в тях, те да са над всички. Но това е в рамките на мечтите, защото както казахме с всяка технология, а парите са такава, може да бъде злоупотребено.\n\n\n\n- Много се надявам, защото „Модерния път на коприната” вече мина покрай България.Той вече е трасиран и договорен от гръцкото пристанище Пирея, през Скопие-Белград-Будапеща, без София. Сега остава да догонваме и е добре, че нашият премиер Бойко Борисов се усети, че ни прекарват много грозно нашите братя от Европейския съюз. Борисов реагира добре като предложи следващата среща на 16+1 да бъде в България. Между другото Китай предложи на всички страни от Централна и Източна Европа да участват в Модерния път на коприната. Повечето от тях вече сключиха договори с Китай за изграждане на големи инфраструктурни проекти. Хърватия предложи всичките и пристанища на Адриатическо море да бъдат включени в Модерния път на коприната. Нашето правителство дълго време мълча. На срещата на 16+1 в Будапеща премиерът Борисов направи лъвски скок в правилната посока, като предложи следващата среща на 16+1 да бъде в България. Реакцията на Брюксел по темата не закъсня. В една от западните медии се появи заглавие: „Борисов скочи във вагона с бандата (на Виктор Орбан)”, а като надзаглавие: „На срещата в Будапеща Китай засилва хвата си на Централна Европа и на Балканите”. Брюксел не гледа с добро око на присъствието на Китай в нашия регион. Големите държави нямат интерес „пътят на коприната” да минава през нас, през Пирея или Бургас, а през Хамбург или Ротердам. А това е най-малкото нечестно. Китай е готов да работи с всички и не изключва никой. Имаме шанс целият регион да подобри състоянието си.\n\n\n\nДо следващата среща остава малко време, тя е само след година през есента. Тогава в България ще дойде  Ли Къцян, на когото, ако имаме сериозни намерения да бъде включени в Модерния път на коприната, трябва да предложим за сключване конкретни договори за изграждане инфраструктурни обекти като високоскоростни железопътни линии и логистични центрове. Може например да му бъде предложено пристанищата на Бургас и Варна да бъдат включени в Модерния път на коприната. Да предложим изграждането на инфраструктурата за супер бързи влакове, например София-Бургас и по-нататък София-Белград, а оттам към Будапеща. София може да стане голям логистичен център, ако освен до Бургас и Белград бъдат изградени високоскоростни железопътни линии до Истанбул, Солун, Скопие и Видин. Изграждането на модерна инфраструктура с логистични центрове ще привлече чужди инвестиции, които ще преобразят България и Балканите.\n\n\n\nПроф. Георги Чобанов, икономист, преподавател в Стопанския факултет на СУ “Св. Климент Охридски”. Чете лекции по статистика, иконометрия, принципи на икономическия анализ, институционална икономика. Научните му интереси са в областта на равновесието на стопанската система, разпределението на доходите, бедността, социалната и икономическата политика и др.\n                    ", "date": "2017.12.04", "title": "Въвеждането на базов доход у нас е възможно чрез социалните помощи"}
{"url": "http://www.monitor.bg/a/view/84873-%D0%A0%D0%B5%D1%88%D0%B0%D0%B2%D0%B0%D1%89-%D0%B4%D0%B5%D0%BD-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82-%D0%9C%D0%B5%D0%B9-%D0%BE%D0%B1%D1%8F%D0%B4%D0%B2%D0%B0-%D1%81-%D0%AE%D0%BD%D0%BA%D0%B5%D1%80-%D0%B8-%D0%B4%D0%BE%D0%B3%D0%BE%D0%B2%D0%B0%D1%80%D1%8F-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0/", "text": "\n                    Британският премиер Тереза Мей ще се опита да договори днес с председателя на Еврокомисията Жан-Клод Юнкер сделка по Брекзит в момент, когато след месеци преговорите по въпроса достигнаха решителен момент. Работният обяд в Брюксел е „финалният краен срок“ за прогрес по въпроса за излизането на Великобритания от ЕС, е позицията на ЕС. Ако резултатът е отрицателен, Брюксел няма да е в състояние да одобри откриването на разговори за бъдещите търговски отношения с Лондон на срещата на върха на 15 декември. Постигането на споразумение в понеделник ще бъде \"трудно, но изпълнимо\", заяви пред АФП високопоставен представител на ЕС, който подчерта, че остават разделенията по въпроси като съдбата на ирландската граница и правата на европейските граждани, живеещи във Великобритания. Лондон обаче отхвърли крайния срок на ЕС. Британският премиер ще се срещне и с президента на Европейския съвет Доналд Туск. Не се очаква официално решение по въпроса да бъде взето преди сряда, когато главният преговарящ от страна на ЕС по Брекзит Мишел Барние ще докладва пред еврокомисарите, след което те ще дадат пресконференция. ЕС настоява за постигането на \"достатъчен напредък\" по ключови въпроси, свързани с развода с Лондон, като правата на гражданите и Ирландия, за да се стигне до преговори за преходен период след Брекзит и бъдещи отношения. Ако това не стане този месец, ЕС може да бъде принуден да „преосмисли“ дали е възможна цялостна сделка за Брекзит, предупреди Туск, с което се отваря път за перспективата за хаотичен изход с далечни икономически ефекти. След месеци на застой Лондон и Брюксел ефективно постигнаха споразумение по спорния въпрос за сметката по развода, за която беше съобщено, че е между 45 и 55 млрд. евроБританският премиер Тереза Мей ще разговаря днес и с председателя на Европейския съвет Доналд Туск, съобщи пресслужбата на съвета.\n                    ", "date": "2017.12.04", "title": "Решаващ ден за Брекзит - Мей обядва с Юнкер и договаря условията"}
{"url": "http://www.monitor.bg/a/view/83549-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-4-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    \n\nДнес печели дипломатичната политика и умерените искания. За да вземете своето, позволете и на другите да го направят. Денят се управлява от богинята на човешката душа Психея. Постарайте се да не си нарушавате спокойствието. Погрижете се и другите да се чувстват спокойно и удобно във ваше присъствие. Избягвайте скандалите и говоренето на висок тон. Ще имате успех там, където овладеете нервите си. В следващите два дни ви чакат тежки битки и изпитания. Не провокирайте добрите намерения на колеги и близки.\n\n\n\n\n\n\n\n\n\n\n\n \n\n\n\nДенят изисква хармония между астралното и физическото тяло. Не си нарушавайте комфорта. Търсете пътя на дипломацията при решаването на лични и служебни конфликти. Водете преговори, не отблъсквайте протегнатата ръка. Изключете от общуванията си безцеремонното поведение. В този ден крясъците разболяват и вредят повече отколкото предполагате. Делете спечеленото честно, играйте спортсменски в бизнеса, спорта и любовта. Денят е благоприятен за пътувания, командировки и сделки с животни.\n\n\n\n\n\n\n\n\n\n\n\n \n\n\n\nСъветът на деня е да не предизвиквате скандали и да не позволявате да ви вкарват в свещени войни. Старайте се да омиротворявате ситуацията, в която се намирате, а не да подклаждате огъня, който може да ви опари. Идете на преговори с клончето на мира в ръка или с някакъв друг знак за примирие, но не и за примиренчество. Всичко е добре да се дели по равно и по заслуги. Не давайте никому незаслужено предимство. Бъдете честни в изказванията си, независимо какво ще ви коства това. Нека съдниците да отсъдят.\n\n\n\n\n\n\n\n\n\n\n\n \n\n\n\nСмирете недоволство и водете балансирана политика. Препоръчват се и физически упражнения водещи към цялостна хармония на тялото и душата. Служебната амбиция да се остави за друг път, а и сексът днес не е препоръчителен, особено на чуждо. Не давайте незаслужено предимство на никого, старайте се да спазвате правилата, да бъдете умерени в искания, действия и желания. Да не се убиват птици и мечти. Кръвта се обновява, спазвайте диета. Заемете се с почистващи и пречистващи дейности.\n\n\n\n\n\n\n\n\n\n\n\n \n\n\n\nДнес мръсотията лесно излиза. Не е все едно пред кого ще си разтвориш и душата. На никаква цена не си нарушавайте спокойствието и душевното равновесие, независимо кой и как подклажда огъня около вас. Природата се стреми да запази статуквото на пълнолунието. Постарайте се и вие да запазите и стабилизирате постигнатата база в развитието си. Не бързайте да изкачвате нови стъпала в служебната амбиция и йерархия. Не притискайте никого и не поставяйте ултиматуми. Създайте си комфорт, оградете се с доверени хора.\n\n\n\n\n\n\n\n\n\n\n\n \n\n\n\nТочно днес не претендирайте за неща, които не сте получили. Смирете амбициите, не се лакомете за повече пари, предимства и печалби. Не водете преговори с хора, които не са от вашето тесто и на вашето ниво. Ако предизвикваш шефовете, ще изпаднеш от класацията, а ако подтискаш подчинените може да останеш без тях. Денят изисква умиротворение и балансирана политика. Ще си проличат големите дипломати на всички нива. Родените в третата декада ще изживеят проблемни и подтискащи моменти, ако искат много.\n\n\n\n\n\n\n\n\n\n\n\n \n\n\n\nСимволи на деня са хармонията и равновесието, умението да запазиш неутралитет в момент, когато другите влизат в битки и конфликти, изтощават се и си вредят. С балансирана политика ще постигнете много, ще бъдете предпочетени за представителна и добре платена работа и ще отвеете конкуренцията. Старайте се да не си нарушавате спокойствието. Ако осигурите и обезпечите и комфорта на околните ще бъдете предпочетени в играта. Не влизайте в непозволени територии и не се намесвайте в чувствата на други двама.\n\n\n\n\n\n\n\n\n\n\n\n \n\n\n\nВървете по линията на най-малкото съпротивление. Търсете пролуки в действията на околните и така ще се внедрите без битка на благоприятни позиции. Денят изисква ненамеса. Не давайте и непоискани съвети, намалете претенциите и оставете другите да спорят за пари и екстри. Така ще направите приятно впечатление и утре ще бъдете предпочетени за престижна позиция изискваща дипломатичност. Вечерта ще получите чакани вести и в следващите два дни ще доминирате у дома и на работното място. Сексът е незадоволителен.\n\n\n\n\n\n\n\n\n\n\n\n \n\n\n\nВероятно е да влезете в конфликти. Качвате кръвното и адреналина, вредите си здравословно и може да изпаднете от една класация. Този ден изисква мъдра и спокойна игра, ненамеса в делата на другите и максимална дискретност при разговори. В желанието да покажете осведоменост може да навредите на някого и това да обърка собствените ви планове. Родените в третата декада ще се почувстват в изолация, ще срещат заключени сърца и врати. Каквото отложите за утре ще ви донесе ползи.\n\n\n\n\n\n\n\n\n\n\n\n \n\n\n\nДен с хармонична, ведра и светла енергетика. Движете се оптимистично и ще получите каквото ви трябва. Ще ви помагат познати и непознати, хора на които сте спечелили доверието с умереност в общуването и поведението. Вечерта ситуацията коренно се променя. Изпълвате се с безпокойство и желание за доминиране. Ако предизвикате скандали, може да се разболеете. В следващите два дни семейните и професионални дела ще бъдат противопоставени. Трудно ще се справяте с отговорностите на едното и на другото място.\n\n\n\n\n\n\n\n\n\n\n\n \n\n\n\nСимвол на деня е умереността, умението да приласкаеш нуждаещите се, да играеш балансираща роля в отношенията и да се изявиш като душеприказчик. Сексът е противопоказен. Не смесвайте приятелството с любовта. Препоръчват се упражнения по Йога. Занимавайте се с неща, които извисяват не само тялото, но и духа. Този ден залага тестова програма пред всеки, който е решил да работи в екип. Ще си проличат тези, които могат да ръководят „со кротце и со благо”. Нищо няма да се получи с агресия и натиск.\n\n\n\n\n\n\n\n\n\n\n\n \n\n\n\nТочно днес не се препоръчва да плувате срещу течението, да влизате в конфликти и разправии. Не нарушавайте хармонията в отношенията. Крясъците разболяват. Родените в третата декада ще изживеят тежки мигове на отхвърляне и игнориране, ако не се държат дипломатично. Не бързайте да напускате работа, да прекратявате лични и бизнес отношения. Вечерта може да се намери устройващ и двете страни вариант. Навлизате в двудневен силен и творчески период. Утре ще получите без проблем това, за което днес нямате шанс.\n\n\n\n\n\n\n\n\n\n\n\n \n\n\n\nИзлизате от лична година деветка, в която някои отношения са приключили, но пък други са донесли награди и ползи. Приключвате с инвентаризацията и вече гледате оптимистично към 2018, която ще ви даде възможност да стъпите на нова база в отношенията и личните връзки. Някой ще намери нова работа, друг ще го повишат, а трети ще дочака нов член в семейството. Бъдете активни и действени.\n\nРодените днес ще бъдат спокойни деца, а и като големи няма да обичат да си развалят рахатлъка. Ще бъдат големи комбинатори, ще знаят много тайни и ще се възползват от тях без много шум. За родените към обед се очертава емиграция. Заченатите днес ще имат тих и спокоен характер. Ще обичат животните и природата, ще се стремят към духовна чистота. Винаги ще може да потърсите утеха при тях.\n                    ", "date": "2017.12.04", "title": "Хороскоп за 4 декември - понеделник"}
{"url": "http://www.monitor.bg/a/view/13646-%D0%9F%D0%BE%D1%87%D0%B8%D1%82%D0%B0%D0%BC%D0%B5-%D0%A1%D0%B2-%D0%92%D0%B0%D1%80%D0%B2%D0%B0%D1%80%D0%B0-%D0%BF%D0%BE%D0%BA%D1%80%D0%BE%D0%B2%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D0%B1%D0%BE%D0%BB%D0%B5%D1%81%D1%82%D0%B8/", "text": "\n                    На 4 декември Православна и Католическа църква почитат паметта на света Варвара - християнска великомъченица. В православието св. Варвара се смята за покровителка на починалите от внезапна смърт, които са нямали време да се покаят.\n\nВ Полша денят на св. Варвара е един от най-уважаваните празници, обявен е и за Ден на миньора, тъй като светицата се счита за покровителка на миньорите. Имен ден празнуват всички, носещи имената Варвара, Варвадран, Варя, Варадин.\n\nУ нас българският народ е почитал празника с преплитане на езическите и християнските обичаи. В някои райони на страната света Варвара се е считала за покровителка на децата от болести, по-специално от дребна шарка, и хората я наричали \"Баба Шарка\".\n\nЖените месели и раздавали за здраве „къпани“ питки - омесеното тесто първо се вари, докато изплува на повърхността, а после се оформя на питка и изпича. Питките се намазват с мед за умилостивяване на светицата и „Баба Шарка”. В Добруджа, вечерта срещу празника приготвят трапеза за „Баба Шарка”, на която поставят паничка с мед, медена питка, съд с вода и пешкир.\n\nВ Западна България на празника деца палят огън на кръстопът, на който варят леща и изяждат по няколко зрънца. След това прескачат по три пъти огъня и вземат по една главня от него. Лещата и главнята се пазят като лекарство против дребна шарка. \n\nВ други райони света Варвара се почитала като покровителка на домашните птици. Празникът се наричал още Женска Коледа, тъй като девойките се пременяли, обикаляли домовете и пеели песни за здраве. Този ден е имал и гадателна насоченост в обичаите - по седенките се извършвали гадания коя девойка за кой момък ще се омъжи.\n\nВ българския фолклор за обичаите, съпътстващи празниците на света Варвара, свети Сава (5 декември) и свети Никола (6 декември) има поговорка: „Варвара вари, Сава пече, Никола гости посреща“.\n                    ", "date": "2017.12.04", "title": "Почитаме Св. Варвара - покровителката на децата от болести"}
{"url": "http://www.monitor.bg/a/view/51529-%D0%92%D0%B5%D0%BB%D0%BE%D0%BC%D0%B0%D1%80%D1%88%D1%80%D1%83%D1%82%D1%8A%D1%82-%D0%94%D1%83%D0%BD%D0%B0%D0%B2-%D0%A3%D0%BB%D1%82%D1%80%D0%B0-%D0%B2%D0%BE%D0%B4%D0%B8-%D0%B2-%D0%BA%D0%BB%D0%B0%D1%81%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%93%D0%BE%D0%B4%D0%B8%D1%88%D0%BD%D0%B8%D1%82%D0%B5-%D0%BD%D0%B0%D0%B3%D1%80%D0%B0%D0%B4%D0%B8-%D0%B2-%D1%82%D1%83%D1%80%D0%B8%D0%B7%D0%BC%D0%B0-2017/", "text": "Личната история на 49-годишният Борис Бегъмов предизвика интереса на публиката в категория “Иновация”\n                    \n730-километровият веломаршрут “Дунав Ултра”, следващ поречието и носещ името на голямата река, е сред големите изненади в протичащото гласуване за Годишните награди в туризма 2017. Конкурсът се провежда за втора поредна година под егидата на Министерство на туризма. Броени дни след като гласуването в интернет стартира, “Дунав Ултра” зае челното място във временното класиране в категория “Иновация”. Към момента е лидер в надпреварата с още девет проекта.\nЛичната история за промяната на 49-годишния Борис Бегъмов, пречупена през призмата на развитието на веломаршрута “Дунав Ултра”, който той създава с цел популяризиране на Дунавския регион, предизвика любопитството и подкрепата на хиляди потребители в интернет. Днес той е маркетинг предприемач и любител на здравословния начин на живот, но в близкото минало е безнесмен с високо наднормено тегло, зависимост към цигарите и алкохола. През 2014 г. той създава „Дунав Ултра“ като част от желанието за личната си метаморфоза.Първоначално веломаршрутът следва северната граница на България – от най-северозападното населено място с. Куделин до най-североизточното населено място – с. Дуранкулак. Пътувайки между тези две отправни точки и следвайки траекторията на „Дунав Ултра“, ценителите на природа, традиции и история ще преминат през изключително красиви местности, забравени селца, девствени плажове, защитени местности, рибарски махали, диви острови, биосферни резервати, манастири, руини и исторически обекти от античността до модерната история на България. “В цялост пътешествието по „Дунав Ултра“ представя комбинация от суровото обезлюдяване на региона през последните десетилетия, съчетано с неустоимия чар, колорита, красотата и многовековните традиции по поречието на Дунав, които се формират не без съдействието на великата река.”, казва за маршрута самият Бегъмов.\n \n\n\n                    ", "date": "2017.12.04", "title": "Веломаршрутът \"Дунав Ултра\" води в класацията за Годишните награди в туризма 2017"}
{"url": "http://www.monitor.bg/a/view/5088-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D1%81%D0%BA%D1%8A%D1%81%D0%B0-%D1%81-%D0%A4%D0%B5%D0%B4%D0%B5%D1%80%D0%B5%D1%80/", "text": "\n                    Григор Димитров прекрати взаимоотношенията си с Роже Федерер. Става въпрос за договора на българина с мениджърската агенция на швейцареца - Team8. Роже Федерер със своя дългогодишен агент Тоди Годсик създадоха Team8 в края на 2013 година с идеята да привлекат най-добрите спортисти от цял свят.Договорът на българския тенисист с базираната в Кливланд, щата Охайо компания изтича на 31 декември и няма да бъде подновен.Първият им клиент бе Хуан Мартин дел Потро, а Димитров се присъедини от 1 януари 2014 година.В бъдеще кариерата на шампиона от Финалите на АТР в Лондон от маркетингова гледна точка отново ще бъде управлявана от дългогодишния му мениджър Георги Стоименов, с когото тенисистът ни работи от началото на професионалната си кариера.\n\n\n                    ", "date": "2017.12.04", "title": "Григор Димитров скъса с Федерер "}
{"url": "http://www.monitor.bg/a/view/82424-%D0%9D%D0%B0%D1%88%D0%B8-%D1%82%D0%B5%D0%BD%D0%B8%D1%81-%D1%82%D0%B0%D0%BB%D0%B0%D0%BD%D1%82%D0%B8-%D1%87%D0%B0%D1%81%D1%82-%D0%BE%D1%82-%D0%BE%D1%82%D0%B1%D0%BE%D1%80%D0%B0-%D0%BD%D0%B0-itf/", "text": "\n                    Гергана Топалова и Адриан Андреев, които са сред младите надежди на българския тенис и БФТ подкрепя, са одобрени да бъдат част от отбора за млади таланти на Международната тенис федерация (ITF) за турнирите в Австралия.Инициативата е финансирана от фонда за развитие на Гранд шлем държавите. През годините помощ от него са получили десетки млади тенисисти, сред които личат имената на шампионите от турнири в Голeмия шлем – Густаво Куертен, Ли На, Виктория Азаренка и Йелена Остапенко. Избирането на състезатели в престижния отбор става възможно с покриването на редица критерии от тяхна страна.Отборите са съставени от 4 девойки и 4 юноши.По настояване и лична молба на Стефан Цветков, президента на Българска федерация по тенис и член на Борда на директорите на Международната тенис федерация, в отбора бе включен и Адриан Андреев, с което ITF направиха изключение отвъд предварително приетата бройка.Нашите надежди ще трябва да пристигнат в Австралия на 6 януари. От 7-и до 12-и януари Топалова и Андреев ще имат подготвителен лагер.От 13-и до 18-и януари всички състезатели от отбора ще участват на турнира от категория 1 в Траралгон, а в следващата седмица и в юношеската надпревара на Australian Open.Основното финансиране на проекта е от Фонда за развитие на Гранд шлем нациите, който в последните години увеличава подкрепата си за най-обещаващите таланти от целия свят. През изминалата година Виктория Томова също бе част от проект за подпомагане на Фонда на обещаващи състезатели. Основната цел на подкрепата е наличието на играчи в топ 100 на мъжката и женската ранглиста от възможно най-много държави.За първи път ще има подобен отбор за турнирите в Австралия.Благодарение на добрата работа на БФТ с отдела за развитие на световната централа в последните години се увеличи подкрепата за развитието на българските тенис таланти.Сумата, инвестирана от Фонда в развитие на състезатели и подобни проекти през 2017 г., е 3,1 милиона щатски долара.\n\n\n                    ", "date": "2017.12.04", "title": "Наши тенис таланти част от отбора на ITF"}
{"url": "http://www.monitor.bg/a/view/67402-100-000-%D0%BB%D0%B5%D0%B2%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%B5%D0%BD-%D0%B1%D0%BE%D0%BD%D1%83%D1%81-%D0%BE%D1%82-%D0%A1%D0%BF%D0%BE%D1%80%D1%82-%D1%82%D0%BE%D1%82%D0%BE-%D0%B7%D0%B0-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "Пеитица за 25 185 лева падна в играта \"5 от 35\"\n                    Български спортен тотализатор превърна в традиция раздаването на бонус печалби по време на големи български празници. За Димитровден и за празника на Християнското семейство печалбите във „Втори тото шанс“ на тото 2 - \"5 от 35“ достигнаха до 300 000 лева.\n\nЗа наближаващия Никулден от БСТ отново са подготвили извънредни печалби – бонус от 100 000 лв. без допълнителен залог. Този път той ще бъде в играта „6 от 49“ под формата на три печалби – от 20 000, 30 000 и 50 000 лв. В надпреварата участват всички залози за тираж №97, а тегленето на печелившите ще бъде на 7 декември на живо в ефира на БТВ от 17.50 ч.\n\nНикулден е посветен на Свети Николай Чудотворец Мирликийски, покровител на моряците, пътешествениците, търговците и банкерите и един от най-почитаните светци в България и в целия християнски свят. Според българската празнична традиция поверието гласи, че на този, който сложи от люспите на шарана в портфейла си, ще му върви на пари през цялата година. А от Спорт Тото казват, че ако човек пусне фиш за „6 от 49“ за никулденския тираж, може да улови 20 000, 30 000 или 50 000 лв. бонус към останалите печалби. Очаква се в джакпотите за четвъртък да се съберат към 6,1 млн. лева, като този в \"6 от 49\" ще стане към 2,6 млн.\n\nВ тираж №96 пък най-голямата печалба беше 25 185,70 лв. Тя е от единствената петица в I теглене на \"5 от 35\", улучена от фиш с 4 комбинации плюс 4 за \"Тото Джокер\" за 2,80 лв. Във II теглене пък има 2 патици по 12 592,90 лв. Едната падна заедно с тройка за 3,30 лв. с четворен фиш за 2 лв. Изненада поднесе играта \"5/50 - 1/12 Зодиак\" където бяха спечелени цели 14 четворки по 500 лева. Две от тях са за един късметлия, играл с 4 комбинации за 4 лв.\n\n \n\nТото печалби\n\nТираж №96\n\n \n\n\"6 от 49\": Числа - (10, 14, 17, 33, 35, 37); 6 - няма, 5 - 6 по 3848,30 лв., 4 - по 60,00 лв., 3 - по 3,90 лв.; ДЖАКПОТ: 2 527 459,11 лв.\n\n \n\n\"6 от 42\": Числа - (10, 13, 23, 27, 34, 42); 6 - няма, 5 - 12 по 867,00 лв., 4 - по 20,40 лв., 3 - по 2,10 лв.; ДЖАКПОТ: 418 598,77 лв\n\n \n\n\"5 от 35\": I теглене - (1, 5, 21, 25, 35); 5 - 1 от 25 185,70 лв., 4 - по 53,80 лв., 3 - по 3,20 лв.; II теглене - (10, 18, 21, 24, 31); 5 - 2 по 12 592,90 лв., 4 - по 68,70 лв., 3 - по 3,30 лв.\n\n \n\n\"5/50 - 1/12 Зодиак\": Числа - (6, 8, 18, 22, 36); Зодия 2 - Телец; 5+1 - няма, 5 - няма, 4+1 - няма, 4 - 14 по 500,00 лв., 3+1 - 33 по 100,00 лв., 3 - 334 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв. ДЖАКПОТ: 3 000 000,00 лв.\n\n \n\nТото Джокер: Позиции - (2, 3, 6); Цифри – (5, 1, 3); 3 - 12 по 2007,00 лв., 2 - 2105 по 11,40 лв.; ДЖАКПОТ: 0,00 лв.\n\n \n\n\"Рожден ден\": Година - 71, месец - 03, дата - 05, ден - 5; I група - няма, II - няма, III- 1 от 403,40 лв., IV - 2 по 126,10 лв., V - 9 по 28,00 лв., VI - 5 по 40,30 лв., VII - 31 по 8,10 лв., VIII - 34 по 5,90 лв., IX - 57 по 5,30 лв., X - по 3,70 лв., XI - по 1,70 лв., XII - по 2,20 лв., XIII - по 2,00 лв., XIV - по 1,20 лв., XV - по 1,10 лв.; ДЖАКПОТ: 5986,87 лв.\n                    ", "date": "2017.12.04", "title": "100 000 лева извънреден бонус от Спорт тото за Никулден"}
{"url": "http://www.monitor.bg/a/view/10055-%D0%9F%D0%B0%D0%BA-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D0%9C%D0%B5%D1%81%D0%B8/", "text": "\n                    Статуята на нападателя на Аржентина и „Барселона” Лионел Меси в Буенос Айрес за втори път тази година стана обект на вандализъм, полицията издирва извършителите, съобщи местното издание Ole. Този път злосторниците са счупили долната част на бронзовата фигура. В началото на януари тази година вандали повредиха много сериозно статуята, като потрошиха цялата й горна част.\n\nБронзовата фигура бе поставена през лятото на 2016 г. в аржентинската столица в рамките на кампания, която целеше да покаже на футболиста колко нужен е той на националния отбор и да го убеди да продължи да носи фланелката на Аржентина. Първото опорочаване на скулптурата на 10 януари съвпадна с деня, в който Кристиано Роналдо бе определен за Футболист на годината на ФИФА. Лео Меси тази есен помогна на Аржентина в последния момент да си осигури билети за Мондиала в Русия. Острието на \"Барса\" наниза и трите гола за безценния успех над Еквадор с 3:1, който класира гаучосите за световното първенство. Общо в 10 мача от квалификациите Меси вкара седем гола и асистира за два.\n\n \n                    ", "date": "2017.12.04", "title": "Пак потрошиха статуята на Меси"}
{"url": "http://www.monitor.bg/a/view/18462-%D0%91%D0%B0%D0%B9%D0%B5%D1%80%D0%BD-%D0%B2%D0%B4%D0%B8%D0%B3%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D0%B7%D0%B0-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81-%D0%9F%D0%A1%D0%96/", "text": "Робен и още трима пропускат мача\n                    Баварският колос „Байерн“ (М) успя да вдигне на крака петима от контузените общо деветима свои играчи за последния мач от група „В“ на Шампионската лига срещу ПСЖ. Двубоят е утре вечер от 21.45 часа на „Алианц Арена“, а домакините се нуждаят от победа с 4 гола разлика, за да изместят парижани от първото място. Първият мач между двата тима в Париж през септември завърши с 3:0 за френския тим.Само четирима вече са контузените в състава на „Байерн“, което приповдигна настроението в тима. В състава след 6-седмично отсъствие се завръща Томас Мюлер, който в събота бе титуляр при победата с 3:1 над „Хановер“ в Бундеслигата.Холандското крило на баварците Ариен Робен обаче ще пропусне мача заради мускулна контузия. Аут е и защитникът Хуан Бернат, който също се възстановява от травма. Вратарят Мануел Нойер и Тиаго са другите отсъстващи заради лечение на контузии и няма да попаднат в групата за мача.Треньорът Юп Хайнкес обаче заяви, че е „далеч от реалното“ да се очаква от „Байерн“ да победи с повече от 3:0, но се надява на успех над ПСЖ, за да покаже на Европа, че тимът му може да го направи. Както и да завърши двубоят обаче и двата отбора са сигурни за следващата фаза на Лигата, тъй като третият „Селтик“ е с едва 3 т., а „Андерлехт“ все още няма точка в актива си.В състава на „Пари Сен Жермен“ с контузия е Тиаго Мота, който пропуска срещата, а Маркиньос е под въпрос.Парижани имат да възвръщат самочувствие, след като в събота претърпяха първа загуба от началото на сезона във всички турнири, отстъпвайки с 1:2 при гостуването си на „Страсбург“ в мач от Първа лига.\n\n\n                    ", "date": "2017.12.04", "title": "„Байерн“ вдигна петима за сблъсъка с ПСЖ"}
{"url": "http://www.monitor.bg/a/view/4846-%D0%A0%D0%BE%D0%B4%D0%BD%D0%B8%D0%BD%D0%B8%D1%82%D0%B5-%D1%81%D1%80%D0%B5%D1%89%D1%83-%D0%93%D0%B8%D0%B3%D1%81-%D0%B7%D0%B0-%D1%81%D0%B5%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80-%D0%BD%D0%B0-%D0%A3%D0%B5%D0%BB%D1%81/", "text": "Лелята Джоана: Той не бива да се връща тук като треньор\n                    Бившите роднини на неверния съпруг Райън Гигс, който наскоро официално се разведе с жена си, правят всичко възможно, за да му вгорчат живота. 56-годишната му родна леля Джоана Уилсън оглави инициативен комитет от бесни близки на футболиста, според които той не заслужава да поеме поста на национален селекционер на Уелс по футбол.Според данни на букмейкърите именно Гигс има най-големи шансове да заеме мястото на Крис Колман. Доскорошните му роднини обаче не са съгласни и обявиха, че ще призоват за бойкот на националния отбор, ако бившето крило на „Манчестър Юнайтед” получи работата.Джоана, която е сестра на бащата на Райън – Дани, обяви, че цялото семейство е било потресено от разкритието, че Райън е имал 8-годишна връзка с жената на брат си. И допълни, че той бил тотално изолиран от семейството си в последните години. \"Хората тук не са доволни при мисълта за връщането на Райън, при това – като треньор\", казва тя.Честолюбивата родственица допълва, че Райън е загубил връзката със семейството си, независимо че през 2015 г. направи стъпки, за да се сдобри с брат си Родри. Тогава той му обяснил, че със съпругата му не го свързва нищо друго освен сексът.Друг проблем е, че изживяващият тежък период Родри се е прибрал в Уелс и работи като треньор в малък местен клуб. „Родри живее в Уелс и работи като треньор по футбол, казва Джоана. – Представяте ли си как ще се чувства, ако Райън стане национален треньор. Но със сигурност няма да е очарован.”\"Неговата афера беше непростима и той разби семейството ни казва още лелята. - Може да се е извинил за действията си, но това не означава, че му е простено.\"Джоана допълва, че бащата на Гигс също е бесен от перспективата той да се върне в Уелс. \"Има много места в света, на които да стане треньор. Защо не отиде в „Барселона”? Той не е добре дошъл тук”, казва тя.\n\n\n                    ", "date": "2017.12.04", "title": "Роднините срещу Гигс за селекционер на Уелс"}
{"url": "http://www.monitor.bg/a/view/24183-%D0%9C%D0%B0%D1%88%D0%B0-%D0%B8-%D0%A1%D0%B5%D1%80%D0%B5%D0%BD%D0%B0-%D0%B8%D0%B3%D1%80%D0%B0%D1%8F%D1%82-%D1%81%D0%B5%D0%B1%D0%B5-%D1%81%D0%B8-%D0%B2%D1%8A%D0%B2-%D1%84%D0%B8%D0%BB%D0%BC/", "text": "\n                    Бившите номер 1 в женския тенис Мария Шарапова и Серена Уилямс ще изиграят себе си във филма “Осемте приятелки на мис Оушън”. Те са потвърдили участието си в епизодични роли в лентата, в която централните роли са поверени на Сандра Бълок, Кейт Бланшет, Хелена Бонъм Картър и Ан Хатауей.\n\nУчастието във филма няма да попречи на плановете им в спорта. Серена, която роди преди три месеца, се готви за завръщане на корта през януари. И макар да не е напълно сигурна, дали ще защитава титлата си в Australian Open, тя се върна на корта през изминалия уикенд за благотворителен тенис мач във Флорида. Съпругът на американката Алексис Оханиан разпространи новината в “Инстаграм” на фона на нейна снимка.\n\nНаскоро треньорът на Серена Патрик Муратоглу обяви, че бившата световна номер 1 се възстановява и се опитва да влезе във форма за турнира от Големия шлем в Австралия, макар още да не е ясно дали наистина ще участва.\n                    ", "date": "2017.12.04", "title": "Маша и Серена играят себе си във филм"}
{"url": "http://www.monitor.bg/a/view/70601-%D0%9A%D0%B0%D0%B4%D1%80%D0%BE%D0%B2%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B7%D0%B0-%D0%A6%D0%A1%D0%9A%D0%90-%D0%9C/", "text": "\n                    ЦСКА (Москва) ще се бори за класиране на елиминациите в Шампионската лига с куп кадрови проблеми при гостуването си на „Манчестър Юнайтед“ утре вече от 21.45 ч. Московчани ще са без наказаните Портус Вернблум и Бибрас Начо, както и контузените Георги Шенников и Алексей Березутски. Както е ясно аут от състава за дълго време и е българският национал Георги Миланов, който в края на ноември получи фрактура на фибулата на левия крак.ЦСКА (М) е трети в класирането на „А“ група с еднакъв брой точки (9) с втория „Базел“, който гостува на последния „Бенфика“.Лидерът „Юнайтед“ вече си осигури класиране за следващата фаза и ще използва двубоя по-скоро като загрявка за предстоящото дерби със „Сити“ в края на седмицата. Пол Погба, който бе изгонен в събота срещу „Арсенал“, се очаква да е титуляр, а за останалите Моуриньо може да прибегне и до изненади. \n\n\n                    ", "date": "2017.12.04", "title": "Кадрови проблеми за ЦСКА (М)"}
{"url": "http://www.monitor.bg/a/view/70230-%D0%91%D0%B0%D1%80%D1%81%D0%B0-%D1%81%D0%B5-%D0%B7%D0%B0%D0%B1%D1%8A%D1%80%D0%BA%D0%B0-%D0%B2-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB/", "text": "\n                    Нов трансферен скандал се заформя с участието на „Барселона“, след като шампионите от Копа Либертадорес - „Гремио“ (Порто Алегре), се оплакаха от нерегламентирани контакти с техния полузащитник Артур.Каталунската преса пише, че 21-годишният футболист иска да продължи кариерата си в „Барса“. От „Гремио“ обаче обмислят да дадат испанския клуб на ФИФА заради контактите му с играча без тяхно знание и съгласие. Още повече, че представители на „Барселона“ вече са се срещнали с мениджъра на футболиста Хорхе Машадо, а на самия Артур са подарили фланелка на тима без име и без номер.В същото време се разбра, че Вилиан от „Челси“ попада сред алтернативните варианти за халфовата линия на каталунците. Той бил вариант за „Барса“, ако се провалят новите опити да купят Филипе Коутиньо от „Ливърпул“ през януарския трансферен прозорец. 29-годишният Вилиан има договор с „Челси“ до 2020 г., а от „Барса“ планират да предложат за него 80 млн. паунда.\n\n\n                    ", "date": "2017.12.04", "title": "„Барса“ се забърка в трансферен скандал"}
{"url": "http://www.monitor.bg/a/view/51919-%D0%94%D0%B5%D0%BF%D1%83%D1%82%D0%B0%D1%82-%D1%81%D0%B5-%D0%BF%D1%83%D1%81%D0%BA%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%BF%D0%BE-%D1%82%D0%B0%D0%B5%D0%BA%D1%83%D0%BE%D0%BD%D0%B4%D0%BE/", "text": "\n                    Депутатът от БСП и параолимпиец на България Михаил Христов ще дебютира в новия си спорт – таекуондото, на европейското първенство, което ще се проведе от 7-и до 9-и декември в столичната зала „Асикс Арена“. Шампионатът е едновременно за олимпийските категории при мъжете и жените, и за параатлети. Христов ще е единственият ни представител при спортистите с увреждания. Той е двукратен световен шампион в скока на дължина в своята категория, но се отказа от леката атлетика през миналата година, след като не получи квота за параолимипадата в Рио.На европейското у нас ще участват около 350 състезатели (100-ина от които с увреждания) от повечето страни на континента. България ще бъде представена от 6-имата си най-титуловани таекуондисти: Владимир Далаклиев, Калоян Бинев, Митко Джорджев, Теодор Георгиев, Йордан Колев и Никол Чорбанова.Българското таекуондо WTF изпраща най-успешната си година, а през 2018-а ще се стреми да класира поне трима състезатели в най-престижните Гран при серии, както и да даде старт на проекта за изграждане на център за подготовка на таекуондисти за цяла Европа.\n\n\n                    ", "date": "2017.12.04", "title": "Депутат се пуска на европейско по таекуондо"}
{"url": "http://www.monitor.bg/a/view/24439-%D0%A7%D0%B8%D1%81%D1%82%D0%BA%D0%B0-%D0%B2-%D0%9B%D0%BE%D0%BA%D0%BE-%D0%9F%D0%B4-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B0-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%BE%D1%81%D1%82/", "text": "Шефовете на „смърфовете“ разкараха Гунди\n                    Ръководството на „Локомотив“ (Пд) си го изкара на най-невинните за слабото представяне на отбора – служителите в администрацията. Клубните шефове уволниха управителя на стадиона – Никола Николов-Гунди, както и служителя Трайчо, който работи на бариерата на паркинга за автомобили. Причината е, че двамата не били попречили на съмнителния италианец Бенедето Манчини да влезе на стадиона и да подаде офертата си за закупуване на клубните акции.Новината за уволненията шокира всички в клуба, а странната чистка става по лично настояване на собственика Христо Крушарски. След скандала феновете скочиха на ръководството, а администраторът Николай Куманов в знак на солидарност подаде молба за напускане. Шефовете на „Локо“ пък на свой ред излязоха с абсурдно обяснение. А именно – раздялата с тези служители става заради повишените изисквания към работещите в „Локомотив“ (Пд). Така вече всички на договор в клуба трябва да са компютърно грамотни и да знаят поне един чужд език. Нещо повече – в безсилието си Христо Крушарски и колегите му заплашиха със съд всяка медия, която си позволява да публикува новини, различни от официалната информация от клуба. „Четем новини с драматичен сюжет и скалъпени информации. Колкото до раздялата с някои служители – завишаваме критериите за работа в „Локомотив” (Пд) и всяка заемана позиция в клуба трябва да отговаря на длъжностната характеристика, включително владеене на език и компютърна грамотност”, написаха „смърфовете“ на официалния си сайт.\n\n\n                    ", "date": "2017.12.04", "title": "Чистка в „Локо“ (Пд) заради компютърна неграмотност"}
{"url": "http://www.monitor.bg/a/view/17597-%D0%91%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%BC%D0%B5%D0%BD%D0%B8%D0%B4%D0%B6%D1%8A%D1%80-%D0%B8%D0%B4%D0%B2%D0%B0-%D0%B7%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BD%D0%B0-%D0%9F%D1%8A%D1%80%D0%B2%D0%B0-%D0%BB%D0%B8%D0%B3%D0%B0/", "text": "\n                    Бразилският футболен мениджър Ренато Веласко пристига в България в края на седмицата и ще остане 5 дни. Целта на агента е да наблюдава 3 мача, в които да следи за нови попълнения. Веласко ще гледа срещите от последния есенен кръг „Славия“ - „Левски“ и ЦСКА-София - „Берое“, както и дербито на турнира за Купата на България между „армейците“ и шампиона „Лудогорец“. Веласко работи с множество бразилски клубове, като има нелоши сделки и в елита на Англия. Например той държи правата на бразилския национал Ричарлисон от „Уотфорд“, който от началото на сезона има 5 гола във Висшата лига. \"Чувам, че има доста качествени млади футболисти на Балканите и искам да се уверя в това лично, коментира Веласко пред БТА. - Кой знае, може да си харесам някой играч от българското първенство. Ще наблюдавам мачовете от последния кръг на Първа лига и от турнира за Купата на страната ви, след което се прибирам в Бразилия. Оказа се, че имам приятел в България - футболистът на „Оборище“ (Панагюрище) Ели Маркес, който ще ми съдейства по време на престоя с логистиката и цялата организация\", допълни футболният агент.\n\n\n                    ", "date": "2017.12.04", "title": "Бразилски мениджър идва за звездите на Първа лига"}
{"url": "http://www.monitor.bg/a/view/83650-%D0%9A%D1%83%D0%B8%D0%BD%D0%B8-%D0%BD%D0%B0-%D0%9C%D0%B8%D0%BB%D0%B5%D0%BD%D0%B0-%D1%81%D1%82%D0%B0%D0%B2%D0%B0-%D0%B2%D0%B5%D1%82%D0%B5%D1%80%D0%B8%D0%BD%D0%B0%D1%80/", "text": "\n                    Дъщерята на Милена Славова Куини призна, че няма желание да се поддаде на музикалния си ген и вместо това иска да се занимава с ветеринарна медицина, когато порасне. 9-годишното момиченце на рокаджийката е отраснала, заобиколена от животни, на което дължи и любовта си към тях. „Имаме 3 кучета, 4 папагала и рибки“, обясниха майка и дъщеря пред Нова тв.\n\n„Тя има и глас, има талант да пее. Бях много учудена, когато тя ми каза, че са я избрали за една вокална група в училище и че ходи на занимания всеки вторник и четвъртък. Избраха я даже да пее солови песни. Стана ми мило, защото аз самата нямам време да се занимавам с нея, но явно са я открили без връзки и без аз да я пробутвам“, изрази гордостта си изпълнителката на „Истина“. Певицата, която прави първите си стъпки в музиката сама, като започва да изучава китара на 11-годишна възраст, е категорична, че е доволна от избора си да остане в България. „В Англия децата са обречени да живеят повече в самота. Ако Куини може да вземе малко от моето детство, ще бъде много щастливо дете. Тя не е сама, има много деца около нея“, отбеляза още Славова. Встрани от музиката и животните, малката Куини обича да играе и футбол.\n                    ", "date": "2017.12.04", "title": "Куини на Милена става ветеринар"}
{"url": "http://www.monitor.bg/a/view/61074-%D0%93%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82-%D0%B2%D0%B7%D0%B8%D0%BC%D0%B0-%D0%BD%D0%B0-%D0%BC%D1%83%D1%88%D0%BA%D0%B0-%D0%95%D0%BC%D0%B0%D0%BD%D1%83%D0%B5%D0%BB%D0%B0/", "text": "\n                    Попфолк дивата Емануела ще е новата мишена на „Биг Брадър“ в настоящия сезон Most Wanted. Изпълнителката на „Без чувства“ ще се вплете в мрежата от интриги сред участниците обаче за съвсем кратко, като няма да се впуска в надпревара за титлата „най-обичана звезда на България“. Целта на престоя й ще е да внесе разнообразие от махленските схватки на Луна и Людмила Захажаева. Наред с това тя ще подкрепи и дуетната си половинка Константин, с когото се очаква да запеят и последното си съвместно парче „Още те обичам“.\n\nЕмануела бе сред най-спряганите випове, продали личното си пространство за този сезон на шоуто. Само преди година тя прекрачи за първи път прага на Къщата, като като успя да напие и подкоси с флирт иначе недостъпния Христо Живков, покажа добри актьорски умения като част от псевдо двойка с Боби Комсийски, и откри приятел в лицето устатата Миглена Ангелова.\n                    ", "date": "2017.12.04", "title": "Големия брат взима на мушка Емануела"}
{"url": "http://www.monitor.bg/a/view/60530-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0-%D0%B5%D0%BA%D1%81%D1%82%D0%B5%D0%BD%D1%88%D1%8A%D0%BD%D0%B8%D1%82%D0%B5-%D0%BD%D0%B0-%D0%9C%D0%B5%D0%B3%D0%B7/", "text": "\n                    Джулиана Гани и Миглена Каканашева-Мегз заровиха томахавките, след като в продължение на седмици разменяха вербални атаки в любовното гнездо на „Вип Брадър“. Повод за белия флаг в отношенията им даде общо бизнес начинание. Със силно изрусена коса и грим, доближаващ я по визия до Донатела Версаче, Гани позира за реклама на бранда на Мегз. \"Джулиана с екстеншъните ни\", написа носителката на „Златна игла“ под кадър от новата фотосесия на модела. В снимките с участие се разписва и съпругът на Мис Силикон 2013 – фитнес инструктора Станимир Ташев. Двамата се венчаха през август на скромна церемония в Пловдив, като си обещаха, че ще вдигнат пищна сватба и в началото на следващата година. Въпреки всичко Гани е категорична, че не бърза да се сдобие с наследник, който по думите й ще повлияе негативно на кариерата й.\n                    ", "date": "2017.12.04", "title": "Джулиана рекламира екстеншъните на Мегз"}
{"url": "http://www.monitor.bg/a/view/89282-%D0%9C%D0%B0%D1%80%D0%B3%D0%BE-%D0%A0%D0%BE%D0%B1%D0%B8-%D1%80%D0%B0%D0%B1%D0%BE%D1%82%D0%B8-%D0%BF%D0%BE-%D1%82%D1%80%D0%B8-%D1%84%D0%B8%D0%BB%D0%BC%D0%B0-%D0%B7%D0%B0-%D0%A5%D0%B0%D1%80%D0%BB%D0%B8-%D0%9A%D1%83%D0%B8%D0%BD/", "text": "\n                    Харли Куин, която киноманите обикнаха от „Отряд самоубийци“ ще се завърне на голям екран в цели три нови проекта. Това съобщи актрисата Марго Роби, която дебютира със синьо-червените кичури на героинята миналата година. „В момента се случват много неща. Честно казано, мисля, че никой не знае какво ще се случи и кой филм ще излезе първи. Фактът, че има интерес към Харли и че продуцентите искат да доразвият образа й на голям екран, ме радва. Обмислят се много различни варианти как точно да се случи това“, обясни звездата пред MTV.\n\nСред замислените филми, гравитиращи около Куин, е продължението „Отряд самоубийци 2“, лента, развръзваща любовния възел между нея и Жокера (Джаред Лето) и трети самостоятелен проект, фокусиращ се единствено върху героинята.\n\nСред натоварения работен график Роби има повод за наздравица и в личен план - заедно със съпруга си Том Акърли са в очакване на първия си наследник.\n                    ", "date": "2017.12.04", "title": "Марго Роби работи по три филма за Харли Куин"}
{"url": "http://www.monitor.bg/a/view/8958-%D0%9C%D0%B0%D1%80%D0%BA-%D0%A5%D0%B0%D0%BC%D0%B8%D0%BB-%D1%81%D0%B5-%D1%85%D0%B2%D0%B0%D0%BB%D0%B8-%D1%81-4-%D0%BC%D0%B8%D0%BD%D1%83%D1%82%D0%B8-%D0%B5%D0%BA%D1%80%D0%B0%D0%BD%D0%BD%D0%BE-%D0%B2%D1%80%D0%B5%D0%BC%D0%B5/", "text": "\n                    Актьорът Марк Хамил, когото редовият зрител завинаги ще свързва с Люк Скайуокър и репликата „Нека силата бъде с теб“, се похвали със солидно присъствие в „Междузвездни войни: Последните джедаи“. \"Мога да ви обещая, че участието ми е двойно по-голямо, отколкото беше в предходната част. Цели четири минути\", пошегува се Хамил на пресконференция в Ел Ей по повод предстоящата премиера на осмия филм от култовата сага. Припомняме, че в предходния - „Силата се пробужда“, той се появи едва на финала, изолиран на остров с последния храм на джедаите. Хамил твърдо отказа да подскаже как ще се развият отношенията между героя му и Рей (Дейзи Ридли), която според жокерите в сценария до момента може да се окаже негова дъщеря.\n\n\"Най-важното е, че ние се опитваме да създадем усещането за филм от поредицата \"Междузвездни войни\". Това означава, че има напрежение. Но означава и, че ще ви накара да поискате да изтичате в двора, да вземете космическите си играчки и да ги пуснете да летят наоколо\", каза режисьорът Райън Джонсън. В \"Последните джедаи\" Люк Скайуокър отвежда Рей, Фин (Джон Бойега) и Поу (Оскар Айзък) на приключение, което ще \"разкрие мистериите на Силата и тайните на миналото\", обещават продуцентите от \"Лукас филм\". Покойната актриса Кари Фишър също ще участва в \"Последните джедаи\". Сцените с нея са били заснети преди декември 2016 г., когато тя почина от инфаркт по време на полет от Лондон до Лос Анджелис. \n                    ", "date": "2017.12.04", "title": "Марк Хамил се хвали с 4 минути екранно време"}
{"url": "http://www.monitor.bg/a/view/73811-%D0%92%D0%B8%D0%BB%D0%B8-%D0%9C%D0%B0%D1%80%D0%BA%D0%BE%D0%B2%D1%81%D0%BA%D0%B0-%D0%BE%D1%82%D0%BF%D0%B8%D0%B2%D0%B0-%D0%BE%D1%82-%D0%BA%D0%BE%D0%BA%D1%82%D0%B5%D0%B9%D0%BB%D0%BD%D0%B8-%D1%87%D0%B0%D0%BA%D1%80%D0%B8/", "text": "\n                    Да отпие от коктейли, носещи имената и цветовете на седемте чакри в човешкото тяло бе сред акцентите, на които се наслади актрисата Виолета Марковска по време на премиерното парти на изданията OM Yoga & Lifestyle и Vegan Life. Звездата, която от години практикува източното изкуство, бе сред специалните гости на събитието заедно със съпруга си, а сред останалите, които уважиха представянето, бяха Светла Иванова, Ваня Джаферович, Георги и Галя Лозанови и др. „Изданията са кауза да създадем форум в България, който да отговаря на потребността на всички нас да забавяме темпото в забързаното ежедневие, за да живеем по-хармонично и цялостно\", заяви главният им редактор Нина Сотирова.\n                    ", "date": "2017.12.04", "title": "Вили Марковска отпива от коктейлни чакри"}
{"url": "http://www.monitor.bg/a/view/50878-%D0%94%D0%B5%D0%B1%D0%BE%D1%80%D0%B0-%D0%BB%D0%B5%D0%BA%D1%83%D0%B2%D0%B0-%D0%BF%D0%B0%D0%BD%D0%B8%D0%BA-%D0%B0%D1%82%D0%B0%D0%BA%D0%B8/", "text": "\n                    Фолкпевицата Дебора влезе в болница, за да лекува паник атаките си. Това призна самата звезда пред феновете си в социалните мрежи. След като изрече ругатни спрямо Големия брат в „Биг Брадър: Most Wanted” и напусна принудително Къщата, певицата обвини шоуто, че е експлоатирало здравословния й проблем. „Много скоро и Биг Брадър и всички ще раберете коя съм! Аз не се продавам за пари...както повечето за хонорара! Имам достойнство, въпреки че ме изкарахте алкохоличка! Аз имам паник атаки, и в Брадъра се засилиха, и те знаеха , написах го в анкетата! Това предаване се подигра с мен , моето достойнство и чест! Аз не заслужавах това! Но, нищо де, всеки си плаща за стореното! Дано Биг Брадър спечели от това, да вкара някой при психолози и невролози!“, гласи част от коментара на Дебора във Фейсбук. Певицата е категорична, че не е алкохоличка, както бе представено по време на участието.\n\nСамо ден след като напусна „Биг Брадър“ Дебора стана жертва и на побой от трима мъже. Нападението се е случило пред дома на Мис Северозападна България, като виновниците са надраскали и автомобила й. „В Къщата казах, че е имало посегателство срещу мен, споменах и имена. Най-вероятно той сега ме напада от злоба“, изповяда се Дебора, визирайки бившия си приятел, който често й е посягал.\n                    ", "date": "2017.12.04", "title": "Дебора лекува паник атаки"}
{"url": "http://www.monitor.bg/a/view/61970-%D0%9C%D0%B5%D1%82%D1%80%D0%BE%D0%BF%D0%BE%D0%BB%D0%B8%D1%82%D1%8A%D0%BD-%D0%9E%D0%BF%D0%B5%D1%80%D0%B0-%D0%B3%D0%BE%D0%BD%D0%B8-%D1%82%D0%BE%D0%BF-%D0%B4%D0%B8%D1%80%D0%B8%D0%B3%D0%B5%D0%BD%D1%82-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%B0/", "text": "\n                    Ръководството на нюйоркската опера \"Метрополитън\" прекрати вчера отношенията си с почетния музикален директор, диригента Джеймс Ливайн, във връзка с отправени срещу него обвинения в сексуални посегателства, предадоха световните агенции.Ливайн отпада от обявената за сезона програма на операта и няма да участва по никакъв начин в дейностите й, съобщи в комюнике генералният й директор Питър Гелб.\nТой допълни, че ръководството на операта е наело бивш американски прокурор да проведе \"пълно и цялостно разследване\".\nПо-рано операта обяви, че води вътрешно разследване след публикуван в медиите полицейски доклад, в който се твърди, че неназован мъж е обвинил Ливайн в посегателства.\nПо думите на потърпевшия, живущ в щата Илинойс, Ливайн му бил посегнал за пръв път през 1985 г. Тогава диригентът бил на 42 години, а обвинителят - на 15. Посегателствата не престанали в продължение на дълги години.74-годишният Ливайн е един от най-известните диригенти на САЩ. Той е номиниран за \"Грами\" 37 пъти, получава я 10. Ливайн става музикален директор на Метрополитен опера през 1976 г., но преди година напуска заради изострилото се заболяване Паркинсон. След това операта го назначава на поста „почетен музикален директор. Като такъв той периодично заставаше на диригентския пулт, но не на постоянна основа.\nТемата за секстормоза в САЩ стана крайно актуална след скандала с продуцента Харви Уейнстейн. В началото на октомври го обвиниха вече над 80 жени, сред които актрисите Анджелина Джоли, Гуинет Полтроу.\n                    ", "date": "2017.12.04", "title": "Метрополитън Опера гони топ диригент заради секс посегателства "}
{"url": "http://www.monitor.bg/a/view/7530-%D0%A1%D0%90%D0%A9-%D0%B8-%D0%AE%D0%B6%D0%BD%D0%B0-%D0%9A%D0%BE%D0%B6%D1%80%D0%B5%D1%8F-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%8F/", "text": "\n                    Южна Корея и САЩ започнаха днес най-големите си досега съвместни военновъздушни учения, седмица след като Северна Корея каза, че е изпробвала най-усъвършенстваната си ракета, съобщи Ройтерс.\n\nВ ежегодното американско-южнокорейско учение \"Бдителен ас\", което ще продължи до петък, участват над 230 летателни машини, включително шест \"невидими\" за радарите изтребителя \"Еф-22 Раптър\", още толкова изтребители бомбардировачи от пето поколение \"Еф-35Ей\" и два стратегически бомбардировача \"Би-1Би Ленсър\", съобщи ТАСС.\n\nВ хода на маневрите съюзниците ще \"отработят различни сценарии, включително нанасяне на високоточни удари\" по учебни цели, представляващи копия на севернокорейски обекти, свързани с ракетно-ядрената програма на КНДР, както и модели на мобилни ракетни пускови установки.\n\nСъвместното учение цели да засили готовността и оперативните възможности, както и да гарантира мира и сигурността на Корейския полуостров, според американската армия. То обаче бе заклеймено като провокация от Пхенян, който тества преди седмица най-модерната си междуконтинентална балистична ракета, напук на международните санкции и критики.\n                    ", "date": "2017.12.04", "title": "САЩ и Южна Кожрея започват най-големите учения"}
{"url": "http://www.monitor.bg/a/view/15062-%D0%9A%D1%80%D0%B5%D0%BC%D1%8A%D0%BB-%D1%81%D0%B8-%D0%BF%D0%BE%D1%80%D1%8A%D1%87%D0%B0-%D0%B4%D0%B5%D1%82%D1%81%D0%BA%D0%B8-%D0%BA%D0%BD%D0%B8%D0%B6%D0%BA%D0%B8-%D0%B8-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0/", "text": "\n                    Любопитен факт констатира руският вестник „Новя газета“ – анализирайки официалния сайт за обществени поръчки, журналистите установиха, че администрацията на президента си е поръчала интересен набор от книги. Сред поръчаните и закупени от Кремъл заглавия фигурират  книжки за деца, произведения на историческа, психологическа и дори медицинска тематика.  \n\n          В списъка присъстват редица съчинения на Николай Стариков, сред които „Необявената война. Русия в огнен пръстен“, „Как предаваха Русия“ и „Сталин. Да си спомним заедно“. Чиновниците от президентската администрация са си поръчали и т.нар. пикаперски пособия за решаване на психологически проблеми и справяне със стреса, посочва „Новая газета“.  \n\nИзданието обръща специално внимание на заглавия, като „Процъфтяване. Пет елемента на щастието“, „Психологическо влияние. Убеждавай, въздействай, защитавай се“, „Психология на състраданието“ и „Психология на масите“. Журналистите посочват, че в детските книжки главните герои са предимно котки и зайци. Сред закупените от Кремъл заглавия впечатления правят следните: „Как да нарисуваме котенца за 30 секунди“, „Котаракът Академик в сринатата на Етикета“, „Плетени котенца и други играчки“, „Зайчето Сава се обиди“, „Зайчето Сава иска прошка“.\n\n          Чиновниците от президентската администрация са се запасили и с редица практически пособия, сред които листовки за шофьорски изпити пред КАТ. В обществената поръчка не липсва и литература с медицинска насоченост – „Животът на стомаха. Борба за бактерии“, „За какво са нужни антибиотиците?“, „Храната в борбата за живот“, „Изкуството да не стареем“. В раздела „компютърна грамотност“ фигурира пособието „Изучаваме програмиране на JavaScript“.\n\n          Обществената поръчка е на обща стойност от 500 000 рубли или 7200 евро, уточнява „Новая газета“. Договорът за доставка на печатните издания е сключен на 22 ноември 2017 г. между книжната експедиция на Управлението на делата на президента на Русия и компанията „Юпитер“. Общо в контракта фигурират 656 книги, посочва изданието. \n                    ", "date": "2017.12.04", "title": "Кремъл си поръча детски книжки и психологическа литература  "}
{"url": "http://www.monitor.bg/a/view/60655-%D0%A4%D0%BE%D1%82%D0%BE%D0%B3%D1%80%D0%B0%D1%84-%D0%BF%D0%B0%D0%BB%D0%B8-%D0%BA%D1%8A%D1%89%D0%B8-%D0%B7%D0%B0-%D0%B4%D0%B0-%D0%B3%D0%B8-%D1%81%D0%BD%D0%B8%D0%BC%D0%B0/", "text": "\n                    Московският фотограф Данил Ткаченко рискува да стане фигурант по наказателно дело, заради проекта си „Родина“, пишат агенциите. За да осъществи творческите си замисли, Ткаченко палел изоставени къщи в провинцията, след което ги снимал. Фотографът обяснява, че целта на проект му „Родина“ е да покаже измирането на руските села. Чиновниците от Министерството на културата обаче не са във възторг от действията му и чиновниците на ведомството започват проверка по случая. Творческият подход на Ткаченко стана обект на критики и от страна на благотворителни фондове и на контролния орган „Архнадзор“. \n                    ", "date": "2017.12.04", "title": "Фотограф пали къщи, за да ги снима"}
{"url": "http://www.monitor.bg/a/view/40180-%D0%91%D1%80%D0%B0%D0%BA%D1%8A%D1%82-%D0%BF%D0%B0%D0%B7%D0%B8-%D0%BE%D1%82-%D0%B4%D0%B5%D0%BC%D0%B5%D0%BD%D1%86%D0%B8%D1%8F/", "text": "\n                    Бракът може да подложи на изпитание здравия разум, но пък в напреднала възраст живеенето с партньор понижава риска от деменция, твърдят изследователи в проучване, публикувано в Journal of Neurology, Neurosurgery & Psychiatry и цитирано от в. „Гардиън“.\n\nВ проучване, обхващащо повече от 800 000 души, те установили, че продължителната самота през годините може да увеличи опасността от поява на Алцхаймер и други форми на деменция с 40%. Овдовяването след дълго съжителство също е опасно и носи 20% риск от психическо разстройство.\n\n„Има сравнително добре установени ползи от брака за здравето“, заяви водещият автор на изследването Андрю Сомърлад, психиатър и изследовател от Лондон. Констатациите важат и за двойки без брак, живеещи на съпружески начала. В процеса на изследване не е определена забележима разлика между мъжете и жените и заплахата за здравето.\n\nПовечето изследвани хора са от Швеция, но с достатъчно обекти от други страни, включително Франция, Германия, Китай, Япония, САЩ и Бразилия. Това потвърждава изненадващо малките различия между културите.\n\nТъй като изследването е било наблюдателно, а не е основано на контролиран експеримент – нещо, което учените могат да правят с мишки, но не и с хора – не могат да се извлекат ясни изводи за причините и ефекта.\n\nВсе пак доказателствата показват поне три взаимно съвместими обяснения.\n\n„Ние не мислим, че самият брак намалява риска, а по-скоро факторите на начина на живот, които съпътстват живота заедно с партньор“, обясни Сомърлад. „Те включват по-здравословен начин на живот, като по-добре се грижим за физическото здраве, диетата, физическите упражнения. Отчита се и социалната стимулация, която идва с партньор, с когото да говорим“.\n\nПо-ранните проучвания показват, че хората, които живеят сами, умират по-млади и по принцип са в по-лошо здравословно състояние.\n\nВторият фактор може да бъде екстремният стрес, който идва с изгубването на дългогодишен партньор, което измеримо въздейства върху невроните в хипокампуса – място на паметта, ученето и емоциите. Тази теория би могла да обясни увеличения риск от деменция за овдовелите, но не и за разведените хора, се казва в проучването.\n\nИ накрая, има вероятност някои хора, които не са се оженили – особено в общества, където това е най-силната норма – да са имали емоционални и когнитивни предизвикателства.\n\n„Изследователите трябва да се съсредоточат върху това как да преведат тези открития в стратегии за предотвратяване на деменцията”, коментират Кристофър Чен от Националния университет в Сингапур и Винсънт Мок от университета в Хонг Конг. „Тъй като е установено, че сексуалната активност се свързва с по-добра когнитивна функция – честотата на която може да бъде намалена при самотните хора – това би могло да бъде друг правдоподобен механизъм“, пишат те.\n\n\n\nУчени изясниха, че при продължителни взаимоотношения се променя биохимията на мозъка. Въз основа на продължителното наблюдаване на няколко групи хора психолози направили изводи за относителното влияние на взаимоотношенията върху човешкия организъм. По мнението им, продължителните взаимоотношения въздействат върху биохимичните процеси у човека така, както силните наркотични вещества.\n\nСимптомите са едни и същи - привикване, зависимост, усещане за тежест и безизходица след прекратяване на взаимоотношенията. При това стремежът да се запълни появилата се след прекъсването им празнина учените сравняват с процесите в мозъците на наркоманите.\n\nСлед раздяла и прекъсване на контакта с любимия човек рязко намалява производството на окситоцин - хормона на любовта и щастието, в човешкия организъм. Физиологичните показатели при скъсването с любимия човек напомнят аналогични прояви у наркозависимите - апатия, недостиг на сили за извършване на ежедневни задължения, депресия.\n\nЗа избягване на подобен срив може да помогне общуването с приятели и с добри хора.\n                    ", "date": "2017.12.04", "title": "Бракът пази от деменция"}
{"url": "http://www.monitor.bg/a/view/12153-%D0%9E%D0%B1%D0%BB%D0%B0%D1%86%D0%B8%D1%82%D0%B5-%D0%BD%D0%B0%D0%B4-%D0%AE%D0%BF%D0%B8%D1%82%D0%B5%D1%80-%D0%BA%D0%B0%D1%82%D0%BE-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%92%D0%B0%D0%BD-%D0%93%D0%BE%D0%B3/", "text": "\n                    НАСА публикува на сайта си необичайна снимка с облаци над северното полукълбо на Юпитер, които са сякаш взети от картина на Винсент ван Гог.\n\nКадърът е бил сниман от космическия апарат \"Джуно\", който се е намирал на 18 906 километра от връхния слой на облаците. Приблизително същото разстояние отделя Ню Йорк от Австралия. За по-доброто изучаване на фотографията учените са пуснали изображението през син филтър. Мащабът е от около 1 километър на един пиксел. Сондата Джуно беше изстреляна на 5 август 2011 година и влезе в орбитата на Юпитер на 5 юли 2016 година. Сред задачите на мисията влизат изучаването на магнитното и гравитационното поле на планетата и проверка на хипотезата за съществуването на твърдо ядро в Юпитер.\n                    ", "date": "2017.12.04", "title": "Облаците над Юпитер като картина на Ван Гог"}
{"url": "http://www.monitor.bg/a/view/47268-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D1%81%D0%B8-%D0%BF%D0%BE%D1%80%D1%8A%D1%87%D0%B0-%D1%81%D0%BE%D0%B2%D0%B0%D0%BB%D0%BA%D0%B0/", "text": "\n                    Европа отбеляза напредък в проекта си за космическа непилотирана совалка за многократна употреба, след като Европейската космическа агенция (EКА) подписа договор за разработване на транспортната система, кръстена \"Спейс Райдър\", предаде Франс прес.Договорът, сключен в Париж с френско-италианския производител \"Талес Аления Спейс\" и италианската компания ELV (European Launch Vehicle), която произвежда европейските ракети \"Вега\", е на цена от 36,7 милиона евро.Совалката \"Спейс Райдър\", способна да транспортира товар до 800 килограма, ще бъде изстрелвана от космодрума Куру във Френска Гвиана с бъдещата ракета \"Вега C\" и извеждана в ниска околоземна орбита след 2021 г.Целта на проекта е да осигури на Европа собствена \"достъпна и независима система за многократна употреба\" за рутинно пътуване в космоса в близост до Земята.Транспортната система ще обединява орбитална станция и възвръщаем модул.\"Системата ще ни позволи да създадем европейска космическа лаборатория, където ще бъдат извършвани различни експерименти с многобройни приложения - в наблюдението на Земята, науката, телекомуникациите, роботиката\", казва ръководителят на проекта Джорджо Тумино.Възвръщаемият модул ще бъде вдъхновен от прототипа на европейския космически апарат IXV (Intermediate eXperimental Vehicle), тестван през 2015 г., и ще бъде разработен от \"Талес Аления Спейс\".Орбиталният модул, с чиято разработка ще се заеме италианската компания ELV, ще бъде доставен с ракета \"Вега C\".  Американската компания \"Спейс екс\" ще изстреля през месец януари 2018 година своята свръхтежка ракета \"Фалкон хеви\", обяви в петък ръководителят на корпорацията Илон Мъск, цитиран от световните агенции.Стартът ще бъде осъществен от космодрума в Кейп Канаверал в щата Флорида.\"Фалкон хеви\" ще бъде изстреляна през следващия месец от Кейп Канаверал\", написа в страничката си в Туитър Мъск, като добави, че събитието \"гарантирано ще бъде вълнуващо\".\"Фалкон хеви\" е създадена на базата на ракетата от тежък клас \"Фалкон-9\". Предполага се, че тя ще може да достави в орбита над 54 тона товари. Първите й тестове се състояха в началото на месец май на полигона на \"Спейс екс\" в щата Тексас.\n\n\n                    ", "date": "2017.12.04", "title": "Европейската космическа агенция си поръча совалка"}
{"url": "http://www.monitor.bg/a/view/27062-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BD%D0%B0%D0%B9%D0%B4%D1%8A%D0%BB%D0%B1%D0%BE%D0%BA%D0%BE%D0%B2%D0%BE%D0%B4%D0%BD%D0%B0%D1%82%D0%B0-%D1%80%D0%B8%D0%B1%D0%B0/", "text": "\n                    Учени откриха риба в Марианската падина, която живее на най-голямата известна дълбочина - 8134 м, съобщи в. \"Дейли мейл\".\n\nРибата е прозрачно розова, без люспи. Тя е от семейство липарисови. Храни се с ракообразни, като ги всмуква с устата си. Рибата изглежда крехка, но се справя много успешно в тази екстремна среда. Тя е върховен хищник, а храната й е изобилна.\n\nНа тази дълбочина, освен че е тъмно, налягането е толкова голямо, че може да бъде сравнено с тежестта на слон, стъпил върху човешки палец.\n\n\"Рибите от семейство липарисови са се адаптирали да живеят по-дълбоко от останалите, дори в океанските падини\" - каза д-р Томас Лънли от екипа.\n\nОкеанските падини за сред най-неблагоприятните хабитати на земята. Там налягането е 1000 пъти по-голямо, отколкото на повърхността, а температурата на водата е близо до точката на замръзване. Тъй като не прониква слънчева светлина, фотосинтезата е невъзможна.\n\nУчените от университета на Вашингтон са уловили 37 риби от този вид на дълбочина от 6900 м до 8000 м. ДНК анализът и триизмерното им сканиране показа, че това е нов вид. Учените описаха рибата в сп. \"Зоотакса\".\n                    ", "date": "2017.12.04", "title": "Намериха най-дълбоководната риба"}
{"url": "http://www.monitor.bg/a/view/61661-%D0%9A%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F%D1%82-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80-%D0%BE%D1%81%D1%82%D0%B0%D0%B2%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Съдията от испанския Върховен съд Пабло Ларена постанови днес да бъдат оставени под стража сваленият вицепремиер на Каталуния Ориол Жункерас и още трима обвиняеми във връзка с опита за отцепване на автономната област. Това съобщи съдът, предадоха Франс прес и Асошиейтед прес.\nВ затвора ще останат освен Жункерас бившият председател на съвета за вътрешни работи на Каталуния Жоаким Форн, а също така Жорди Санчес и Жорди Куишарт, председатели на сепаратистките организации \"Каталунско национално събрание\" и \"Омниум културал\". Съдът мотивира това решение с \"риск от рецидив\". Шестима други задържани ще бъдат освободени под гаранция - 100 000 евро за всекиго.\n                    ", "date": "2017.12.04", "title": "Каталунският вицепремиер остава в затвора "}
{"url": "http://www.monitor.bg/a/view/72565-%D0%93%D1%80%D1%83%D0%B5%D0%B2%D1%81%D0%BA%D0%B8-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%B5%D0%BD-%D0%BA%D0%BE%D0%BD%D1%82%D1%80%D0%B5%D1%81-%D0%BD%D0%B0-%D0%92%D0%9C%D0%A0%D0%9E%D0%94%D0%9F%D0%9C%D0%9D%D0%95/", "text": "\n                    Опозиционната македонска партия ВМРО-ДПМНЕ ще има извънреден конгрес на 23 декември, предаде агенция МИА. Решение за датата на конгреса е било взето на заседание на изпълнителния комитет на партията късно снощи.\nНа конгреса се очаква да бъде обсъдено оттеглянето на лидера на партията Никола Груевски, който обяви такова намерение неотдавна в интервю за уеб-портала \"Курир\".\nИзпълнителният комитет на партията също така осъди \"политически мотивираните обвинения и неоснователни задържания на членове на партията, артисти, хора на изкуството и други във връзка със събитията в парламента на 27 април т.г.\".\nМиналата седмица прокуратурата в Македония повдигна обвинения на 36 души заради щурмуването на парламента през април, когато за председател на законодателния орган бе избран етническият албанец Талат Джафери. Те са обвинени в \"терористично застрашаване на конституционния ред и сигурността\" - престъпление, което се наказва с минимум 10 години затвор.\nНахлулите в сградата демонстранти нападнаха журналисти и депутати, включително опозиционния тогава лидер Зоран Заев, който сега е премиер на страната. Над 100 души бяха ранени при безредиците.\nМакедонският парламент отне в петък имунитета на шестима депутати консерватори, след като прокуратурата поиска да бъдат задържани за 30 дни за предполагаемо участие в събитията на 27 април.\n                    ", "date": "2017.12.04", "title": "Груевски се оттегля, извънреден контрес на ВМРО-ДПМНЕ"}
{"url": "http://www.monitor.bg/a/view/39561-%D0%A5%D0%B2%D0%B0%D0%BD%D0%B0%D1%85%D0%B0-%D0%BE%D1%81%D0%B5%D0%BC-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%94%D0%B0%D1%84%D0%BD%D0%B5-%D0%9A%D0%B0%D1%80%D1%83%D0%B0%D0%BD%D0%B0-%D0%93%D0%B0%D0%BB%D0%B8%D1%86%D0%B8%D1%8F/", "text": "\n                    Полицията в Малта е арестувала осем души във връзка с бомбения атентат, при който беше убита журналистката Дафне Каруана Галиция. Галиция беше убита близо до дома ѝ на 16 октомври с бомба, поставена в колата ѝ. Атаката шокира страната и беше осъдена от лидерите на ЕС.\n53-годишната журналистка беше известна с блога си, в който отправяше обвинения за корупция към високопоставени политици. Тя разкри връзки на страната си с офшорни данъчни убежища чрез изтеклите в медиите \"Панамски документи\". Половин час преди смъртта на Галиция е бил публикуван последният пост в блога ѝ, в който началникът на кабинета на премиера на Малта е обвинен в корупция. Посещенията на създадения през 2008-а г. блог понякога достигаха 400 000, което е почти колкото населението на Малта. Правителството предложи 1 млн. евро награда за информация за убийството ѝ. Международни експерти, включително специалисти от ФБР, бяха извикани, за да помогнат в разследването.\n                    ", "date": "2017.12.04", "title": "Хванаха осем за убийството на Дафне Каруана Галиция"}
{"url": "http://www.monitor.bg/a/view/80724-%D0%98%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5-%D1%81-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B0%D1%80%D0%BD%D0%BE-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5-%D0%B7%D0%B0-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE/", "text": "\n                    Ако си държавен служител в Италия и оказваш „лек“ сексуален тормоз на колежка или колега на работното място - ще бъдеш отстранен от заеманата длъжност за шест месеца и няма да получаваш заплата. В случай че секс-напъните ти са „изключително сериозни“ – следва дисциплинарно уволнение без правото да кандидатстваш за работа като обществен чиновник до живот. При условие, че бъдеш отстранен от длъжност за „лек тормоз“ и получиш втори „жълт картон“ за същото – началникът ти вади „червен картон“ и напускаш на часа и завинаги държавната служба.\n\nИзредените наказания са включени в изготвения от италианското правителство проектозакон за борба срещу сексуалното насилие в обществения сектор, където в момента си изкарват хляба към 3 млн. и 300 хил. италианки и италианци. Досега виновните за подобно посегателство върху личната свобода са били наказвани само с отстраняване от работа за десет дни и порицание. Интересното е, че черновата на нормативният акт е приета еднакво добре и от работодателя в лицето на министърката на обществената администрация Мариана Мадиа, и от всички синдикати в страната. В интерес на истината мерките за борба с насилието са по-милостиви обаче към жените, които в случай, че станат жертви, ще получат до три месеца отпуск за лечение на душевните травми, а при то-тежки случаи – преместване на нова работа. Според пресслужбата на правителството проектозаконът би трябвало да стане закон до Коледа, а след прилагането му догодина негов „събрат“ би трябвало „да покрие“ и частния сектор, където се трудят поне три пъти повече служител.\n\nЛюбопитен е фактът, че проектозаконът предвижда дисциплинарно уволнение и за получен и не докладван от държавен служител рушвет по-голям от кутия с бонбони. Строги ще бъдат наказвани и т.нар. уикендови хитреци - тоест чиновниците, които си представят фалшиви болнични и други оправдателни документи, за да не ходят на работа в петък или понеделник.\n                    ", "date": "2017.12.04", "title": "Италианците с дисциплинарно уволнение за секс-тормоз на работното място"}
{"url": "http://www.monitor.bg/a/view/38645-%D0%A1%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%B8%D1%81%D0%BA%D0%B0-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%BD%D0%B0%D1%82%D0%B8%D1%81%D0%BA-%D0%B2%D1%8A%D1%80%D1%85%D1%83-%D0%9F%D1%85%D0%B5%D0%BD%D1%8F%D0%BD/", "text": "\n                    Сигурността ни е свързана със събитията в Източна Азия. Ракетните изпитания показаха, че всички съюзници са в обхвата и под заплаха. Война в този регион би била катастрофа и би довела до последици за целия свят, посочи той. Напрежението расте заради безотговорното поведение на Пхенян, коментира Столтенберг. По неговите думи светът трябва да окаже максимален натиск за договаряне на мирно споразумение със Северна Корея.\nНАТО от десетилетия е под такава заплаха, имаме възможностите да възпрем всяко нападение, опитваме се да направим дипломацията възможна. Събитията на Корейския полуостров разтърсиха НАТО дълбоко, допълни Столтенберг.\nПо повод започващата във вторник двудневна среща на министрите на външните работи от алианса генералният секретар заяви в отговор на въпрос, че министрите вършат работата си, въпреки слуховете. Така той коментира спекулациите, че предстои държавният секретар на САЩ Рекс Тилърсън да напусне поста си скоро.\nГенералният секретар съобщи, че сред темите на заседанието на министрите ще бъде политиката на \"отворени врати\" на НАТО. Столтенберг поясни, че пактът уважава суверенното решение на Сърбия да не се присъединява към военнополитическия съюз. Няма разговори за присъединяване на Сърбия към НАТО, Белград ясно заяви, че не се стреми към членство и ние уважаваме това решение. Приветстваме усилията за присъединяване на страната към ЕС. За НАТО са напълно възможни приятелски работни отношения без присъединяване, както работим с Швеция, Финландия, Австрия. Украйна сама трябва да реши дали желае да се присъедини към НАТО. Дали НАТО ще се разширява - това е решение не само на желаещите, а и на всички в алианса, поясни Столтенберг.\nТой добави, че на министерската среща ще бъдат обсъдени сътрудничеството НАТО-ЕС, европейската отбрана, съвместната работа с Финландия и Швеция, терористичните заплахи в Европа и Северна Америка, мисията в Афганистан. В сряда предстои заседание на Комисията НАТО-Грузия, на която ще бъде обсъдена сигурността в Черно море.\n\n\n                    ", "date": "2017.12.04", "title": "Столтенберг иска сериозен натиск върху Пхенян"}
{"url": "http://www.monitor.bg/a/view/20499-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B8-%D0%A1%D0%B5%D1%83%D0%BB-%D0%B8%D0%B3%D1%80%D0%B0%D1%8F%D1%82-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D0%BD%D0%B0%D0%B4-230-%D1%81%D0%B0%D0%BC%D0%BE%D0%BB%D0%B5%D1%82%D0%B0/", "text": "В САЩ поискаха отзоваване на семействата на US военните в Южна Корея\n                    Южна Корея и САЩ започнаха най-големите си досега съвместни военновъздушни учения, седмица след като Северна Корея каза, че е изпробвала най-усъвършенстваната си ракета, съобщи Ройтерс. В ежегодното американско-южнокорейско учение \"Бдителен ас\", което ще продължи до петък, участват над 230 летателни машини, включително шест \"невидими\" за радарите изтребителя \"F-22 Раптър\", още толкова изтребители бомбардировачи от пето поколение \"F-35Ей\" и два стратегически бомбардировача \"Би-1Би Ленсър\".\n\nВ хода на маневрите съюзниците ще \"отработят различни сценарии, включително нанасяне на високоточни удари\" по учебни цели, представляващи копия на севернокорейски обекти, свързани с ракетно-ядрената програма на КНДР, както и модели на мобилни ракетни пускови установки.\n\nСъвместното учение цели да засили готовността и оперативните възможности, както и да гарантира мира и сигурността на Корейския полуостров, според американската армия. То обаче бе заклеймено като провокация от Пхенян, който тества преди седмица най-модерната си междуконтинентална балистична ракета, напук на международните санкции и критики.\n\nНа фона на случващото се на Корейския полуостров американският сенатор Линдзи Греъм пожела нещо, което може да се оцени като достатъчно тревожно – републиканецът поиска семействата на американските войски в Южна Корея да бъдат отзовани в САЩ. „Като имаме предвид провокациите от страна на Северна Корея, безумие е да пращаме там жени и деца“, заяви той пред Си Би Ес. Според Греъм след последното изстрелване на ракета (която според някои може да достигне САЩ), извършено от Пхенян, опасността от военен конфликт между САЩ и КНДР е нараснала. Миналата седмица Северна Корея изстреля междуконтинентална балистична ракета на височина и разстояние, до които никога досега не бе достигал севернокорейски апарат - почти 4500 километра височина.\n\nДумите на Линдзи Греъм съвсем точно повтарят казаното преди това от съветника по национална сигурност на президента Доналд Тръмп, генерал Хърбърт Макмастър, който ден преди това заяви по време на на симпозиум по отбрана, че вероятността за война със Северна Корея \"нараства всеки ден\".\n\nВ същото време японският парламент определи ракетните тестове на Северна Корея като \"непосредствена заплаха\" за страната. Премиерът Шиндзо Абе заяви, че разговорът с КНДР е безсмислен. Абе обеща да окаже натиск върху Северна Корея, докато не промени начините си и ще се откаже от своята ракетна и ядрена технология по \"проверим\" и \"необратим\" начин.\n\nМиналата седмица руският външен министър Сергей Лавров заяви, че САЩ трябва да заявят направо дали с провокационните си действия целят Северна Корея да бъде унищожена.\n\nСАЩ \"обявиха за декември мащабно извънпланово учение. Налага се впечатлението, че всичко е направено специално с цел (лидерът на КНДР) Ким Чен Ун да изгуби самообладание и да предприеме поредното авантюристично действие (след изстрелването на новата ракета \"Хвасон-15\" на 29 ноември)\", каза Лавров.\n\n\"Американците трябва да обяснят на всички ни какво целят - ако търсят предлог за унищожаване на Северна Корея, нека го кажат направо и нека го потвърди висшето американско ръководство. Тогава ще вземем решение как да реагираме\", добави първият дипломат на Русия.\n\nРусия отхвърли призива на САЩ да скъса търговските и дипломатическите си връзки с КНДР след новия ракетен пуск, предприет от Пхенян.\n\n\"Имаме отрицателно отношение към това. Вече неведнъж сме изтъквали, че санкционният натиск всъщност е изчерпан, и че всички резолюции, въвеждали санкции, задължително съдържаха изисквания за подновяване на политическия процес, за подновяване на преговорите, и тъкмо това изискване изцяло се пренебрегва от американската страна. Според мен това е голяма грешка\", подчерта Сергей Лавров.\n                    ", "date": "2017.12.04", "title": "Вашингтон и Сеул играят на война с над 230 самолета"}
{"url": "http://www.monitor.bg/a/view/40265-%D0%93%D1%80%D1%8A%D1%86%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%A2%D1%8A%D1%80%D1%81%D0%B8%D0%BC-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Трябва да се намери компромис за разрешаването на спора за името и по този път да се отвори пътя за Македония към ЕС и останалите организации, в които тя иска да се присъедини. Това каза гръцкият министър на външните работи Никос Кодзияс в интервю за атинското издание \"Етнос\". \"Когато става въпрос за БЮРМ, нашите съседи смятат, че е възможно да се присъединят към тези организации без споразумение с нас, което е невъзможно. В същото време сред нас има хора, които смятат, че инерцията във външната ни политика е наше оръжие\", подчертава дипломат №1 на Гърция. Той подчертава, че \"Атина и Скопие са разбрали, че трябва да работят върху намирането на консенсус и компромис\". \"На всички наши събеседници им е пределно ясно, че трябва да се намери честен компромис по въпроса за името на нашия северен съсед. Вярно е, че в миналото някои в ЕС създаваха илюзии, че пътят за членство в ЕС и други организации може да се осъществи без компромис\", казва Кодзияс. Преговорите между властите в Скопие и Атина с участието на международния посредник Матю Нимиц ще бъдат възобновени на 11 и 12 декември тази година в Брюксел.\n                    ", "date": "2017.12.04", "title": "Гръцкият външен министър: Търсим решение на проблема с името на Македония "}
{"url": "http://www.monitor.bg/a/view/52434-%D0%A1-%D0%BC%D0%B8%D1%80%D0%BD%D0%B8-%D0%BC%D0%B8%D1%81%D0%BB%D0%B8-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D1%8F%D0%B4%D1%80%D0%B5%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0/", "text": "\n                    Саудитска Арабия е поканила фирми от САЩ да участват в разработването на програма за използване на ядрена енергия за граждански цели и не се интересува от отклоняването на ядрена технология за военна употреба, каза пред енергийният министър на кралството Халид ал Фалих, цитиран от Ройтерс. Министърът говори след среща с американския министър на енергетиката Рик Пери, който на свой ред отбеляза, че е преждевременно да се правят изявления за споразумения със Саудитска Арабия за ядрено сътрудничество.\n                    ", "date": "2017.12.04", "title": "С мирни мисли - Саудитска Арабия разработва ядрена програма"}
{"url": "http://www.monitor.bg/a/view/80624-%D0%91%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%99%D0%B5%D0%BC%D0%B5%D0%BD-%D0%90%D0%BB%D0%B8-%D0%90%D0%B1%D0%B4%D1%83%D0%BB%D0%B0-%D0%A1%D0%B0%D0%BB%D0%B5%D1%85-%D0%B5-%D0%B1%D0%B8%D0%BB-%D1%83%D0%B1%D0%B8%D1%82/", "text": "\n                    Радио на контролираното от бунтовниците хуси йеменско вътрешно министерство съобщи днес, че бившият президент Али Абдула Салех е бил убит, предаде Ройтерс.\nПартията на бившия президент - Общ национален конгрес, потвърди информацията, съобщи в Туитър саудитската телевизия \"Ал Арабия\". Според телевизията Салех е убит при ожесточените сражения с подкрепяните от Иран хуси в йеменската столица Сана.\nТелевизия \"Ал Маядин\" съобщи, че Салех е загинал днес при опит да напусне столицата.\nМалко по-рано партията на Салех отрече лидерът й да е убит и заяви, че той продължава да командва боевете в Сана.\nРадиостанцията на хусите обяви, че подкрепящата хусите телевизия ще покаже кадри с трупа на Салех, а потребители на социални медии в Йемен разпространиха кадри с тяло, което прилича на бившия президент, но тази информация няма как засега да бъде проверена.\n                    ", "date": "2017.12.04", "title": "Бившият президент на Йемен Али Абдула Салех е бил убит"}
{"url": "http://www.monitor.bg/a/view/12149-%D0%A8%D1%83%D0%BB%D1%86-%D0%BA%D0%B0%D0%BD%D0%B4%D0%B8%D1%81%D0%B0-%D0%BD%D0%B0-%D0%9C%D0%B5%D1%80%D0%BA%D0%B5%D0%BB/", "text": "\n                    Ръководството на Германската социалдемократическа партия (ГСДП) е единодушно съгласно да започне преговори с консерваторите на канцлера Ангела Меркел за съставяне на ново правителство, като всички опции се поставят на масата, заяви днес висш представител на партията, цитиран от Ройтерс.\nЛидерите на ГСДП са изброили ключовите си политически искания в документ, до който Ройтерс е получил достъп. Исканията включват хармонизация на корпоративния данък на европейско равнище, по-големи данъци за хората с по-високи доходи, увеличаване на инвестициите в образование, високоскоростен интернет, пътища и социални жилища.\nЧленовете на партията ще обсъдят предложенията на ръководството на партийния конгрес в Берлин от 7 до 9 декември.\nСоциалдемократите, които управляват в коалиция с Меркел от 2013 г., регистрираха най-слабите си резултати на парламентарните избори през септември и нямат особено желание да участват в друга \"голяма коалиция\", опасявайки се, че ще стигнат отново до задънена улица с консерваторите.\n                    ", "date": "2017.12.04", "title": "Шулц пристана на Меркел "}
{"url": "http://www.monitor.bg/a/view/62359-%D0%A8%D0%B0%D0%BD%D1%81%D0%BE%D0%B2%D0%B5%D1%82%D0%B5-%D0%B7%D0%B0-%D1%83%D1%81%D0%BF%D0%B5%D1%85-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D0%BC%D0%B5%D0%B6%D0%B4%D1%83-%D0%91%D1%80%D1%8E%D0%BA%D1%81%D0%B5%D0%BB-%D0%B8-%D0%9B%D0%BE%D0%BD%D0%B4%D0%BE%D0%BD-%D1%81%D0%B0-50-%D0%BD%D0%B0-50/", "text": "\n                    Великобритания и ЕС все още не са стигнали до окончателно споразумение за условията на \"развода\", каза върховният координатор на Европейския парламент за Брекзита Ги Верхофстат, цитиран от Ройтерс. Той говори пред репортери в Брюксел след срещата си с главния преговарящ от страна на ЕС Мишел Барние.\nВерхофстат оцени като 50:50 шансовете за постигане на споразумение при очакваното по-късно посещение на британската премиерка Тереза Мей в Брюксел. Според него парламентът все още иска от Лондон повече гаранции за правата за гражданите на ЕС във Обединеното кралство.\nПо-късно Верхофстат излезе с писмено заявление, в което се казва: \"Аз подчертах приоритета за Европарламента: да се гарантира, че на гражданите на ЕС, живеещи във Великобритания, няма да им се налага да преминават през неясни, задължителни и тежки процедури на висока цена. Техните права трябва да бъдат гарантирани. Те са дошли във Великобритания добронамерено, за да допринесат за британското общество, и трябва да бъдат третирани с полагащото им се уважение\".\nДруг евродепутат от групата за Брекзита - Елмар Брок, който също бе на срещата, каза, че има \"много добри изгледи\" за споразумение и че разговорът на Мей с Барние и с шефа на Европейската комисия Жан-Клод Юнкер може да реши важни въпроси. Брок добави, че е бил \"удивен\" от досегашния напредък на преговорите и че остават различия \"само по някои формулировки\".\nГоворителят на Тереза Мей, цитиран от Ройтерс, направи пред репортери в Лондон сходно изявление, като каза, че все още има какво да се направи за постигането на споразумение, но е налице добър напредък. Според агенцията срещата на Мей с Юнкер и Барние е последният шанс да се разбере, дали може да се премине към втория етап от преговорите - т.е. към обсъждане на бъдещите отношения между Лондон и Брюксел след Брекзита.\n\nПремиерът на Обединеното кралство Тереза Мей ще опита да убеди европейците, че обещанията й вече са достатъчни за това ЕС да склони да започне търговските преговори, които Лондон иска толкова настойчиво.\nПо думите на европейски дипломатически източник остават \"четири или пет точки за договаряне\" по трите теми, които ЕС определи за абсолютни приоритети, така че сключването на сделка ще е \"трудна\" но \"постижима\" задача.\nУреждането на финансовия въпрос между ЕС и Обединеното кралство, изглежда, вече върви в правилна насока, но също така е важно каква ще е съдбата на гражданите на ЕС на острова и британските граждани в държавите членки след Брекзит, отбеляза АФП. Като най-сложен проблем през последните седмици се очерта уреждането на статута на ирландската граница.\n\"Поисках от Тереза Мей да сложи на масата окончателно предложение най-късно на 4 декември, за да можем да оценим дали има достатъчен напредък по време на следващата европейска среща на върха\" на 14-15 декември в Брюксел, припомни в петък Туск.\n \n                    ", "date": "2017.12.04", "title": "Шансовете за успех в преговорите за развода между Брюксел и Лондон са 50 на 50 "}
{"url": "http://www.monitor.bg/a/view/8211-%D0%98%D1%81%D0%BA%D0%B0%D1%82-10-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B8%D0%B2%D1%88%D0%B8%D1%8F-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    Руската прокуратура поиска 10-годишна присъда при строг затворнически режим за бившия министър на икономическото развитие Алексей Улюкаев за получаване на подкуп от шефа на петролния гигант \"Роснефт\" в размер на 2 милиона долара, както и глоба от около 5 млн. долара, предаде Асошиейтед прес.\n\nТова стана на заседание на Замоскворецкия съд в руската столица, на което бяха изслушани двете страни по делото за степента на доказаност на вината на подсъдимия.\n\nПрокурорът отбеляза, че вината на Улюкаев може да се смята за абсолютно доказана, и въз основа на това поиска посочения размер на наказанието.\n\nУлюкаев - първият федерален министър, задържан за корупция и най-високопоставеният руски държавен служител, арестуван след 1993 г., отрече обвиненията и каза, че Сечин му е устроил провокация. Самият Сечин, макар и ключов свидетел по делото, така и не се яви при нито една от призовките в съда, позовавайки се на заетостта си. Поради това показанията, дадени от него в етапа на разследването, не могат да се използват, отбелязва агенция РИА Новости. Доказателствата за вината се базират на показанията на генерал Олег Феоктистов, който по онова време е бил шеф на службата за сигурност на \"Роснефт\".\n\nУлюкаев бе арестуван миналата година в централата на \"Роснефт\" при операция на руските специални служби по обвинение в корупция. Според следствието той е поискал от Сечин подкуп, за да даде заключение, което би позволило на компанията на изкупи държавния пакет акции на \"Башнефт\".\n\nСпоред версията на защитата обаче Улюкаев е бил убеден, че в подадената му чанта е имало вино, а не пари, и смята, че Сечин му е устроил провокация чрез постановка.\n\nПрокуратурата поиска съдът да изключи от обвинението срещу Улюкаев квалификацията \"изнудване\" и квалифицира престъплението само като получаване на подкуп. При това положение, за получаване на подкуп от длъжностно лице в особено голям размер, максималното наказание е 15 години в трудова колония и глоба в размер до 70 пъти получения подкуп. Както се вижда, прокуратурата не настоява за максималното наказание.\n\nОбстоятелствата около делото дадоха повод за спекулации, че Улюкаев е станал жертва на вътрешнокремълски интриги, устроени от Сечин, който е отдавнашен приближен на президента Владимир Путин, посочва АП.\n                    ", "date": "2017.12.04", "title": "Искат 10 години затвор за бившия икономически министър на Русия"}
{"url": "http://www.monitor.bg/a/view/56654-%D0%A8%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D1%89%D0%B0%D0%BD%D0%B3%D0%B8-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%8F%D1%82-%D0%BD%D0%B0-%D0%BF%D1%8A%D1%82%D1%8F-%D0%9F%D0%BB%D0%BE%D0%B2%D0%B4%D0%B8%D0%B2%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    42-годишният Павел Павлов от пазарджишкото село Главиница, който е шампион по вдигане на тежести и бивш възпитаник на спортното училище в областния град, е загиналият при тежката катастрофа на моста над река Луда Яна по пътя Пазарджик-Пловдив. Тежкоатлетът е пътувал към града под тепетата в неделя привечер, когато срещу него в лентата за движение навлиза „Фолксваген“, управляван от велинградчанина Александър А. Идващият насреща автомобил карал с превишена скорост въпреки знака за ограничение в този участък от 60 км в час. Двете коли“ Фолксваген“ се сблъскали челно и в резултат на удара Павлов е загинал на място. Водачът на другия автомобил – Александър А. от Велинград e настанен в Интензивния сектор на областната държавна болница в Пазарджик с опасност за живота. Раненият е с руптура на тънко черво и през нощта е бил опериран, но все още е в тежко състояние, потвърди шефът на лечебното заведение д-р Васил Вълчев. Загиналият на място Павел Павлов работел към частно предприятие, но имал и малко магазинче в Главиница. Местни хора  коментираха ,че само преди месеци друг спортист-боксьор и техен съселянин загина на автомагистрала“ Тракия“ в района на Пловдив, след като камионът му се вряза в една от колоните на един от надлезите на аутобана.\n\n \n                    ", "date": "2017.12.04", "title": "Шампион по щанги загина на пътя Пловдив-Пазарджик"}
{"url": "http://www.monitor.bg/a/view/87885-%D0%A1%D0%BF%D0%B8%D0%BF%D0%B0%D1%85%D0%B0-%D0%B4%D1%83%D0%BF%D0%BD%D0%B8%D1%87%D0%B0%D0%BD%D0%B8%D0%BD-%D1%81-133-%D0%BA%D0%B3-%D0%BD%D0%B0%D1%80%D1%8F%D0%B7%D0%B0%D0%BD-%D1%82%D1%8E%D1%82%D1%8E%D0%BD/", "text": "\n                    Униформени откриха 133 кг. нарязан тютюн без български акцизен бандерол в 51-годишен дупничанин от село Джерман. При извършена проверка на лек автомобил „Фиат“ полицаи са установили, че водачът превозва нарязан тютюн. Последвала проверка и в жилището му, като общо иззетото количество тютюн е 133 кг. По случая е образувано досъдебно производство, уведомен е дежурен прокурор.\n\nСамо преди по-малко от седмица трима кюстендилци попаднаха в ареста, след като бяха спипани с около 100 кг. нарязан тютюн. Двамата мъже и една жена бяха установени с контрабандната стока на пътя Дупница – Кюстендил, в района на село Невестино. Водачите на двата автомобила и 35-годишна пътничка бяха задържани с полицейска заповед за 24 часа.\n\n \n                    ", "date": "2017.12.04", "title": "Спипаха дупничанин с 133 кг. нарязан тютюн"}
{"url": "http://www.monitor.bg/a/view/13823-%D0%9E%D0%B3%D0%BD%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D1%88%D0%B5%D1%84-%D0%BD%D0%B0-%D0%B7%D0%B0%D1%82%D0%B2%D0%BE%D1%80/", "text": "\n                    Пироман драсна клечката на „Опел Астра”, собственост на заместник шефа на врачанския затвор Румен Вачев, но возилото оцеля. Колата била паркирана пред дома му на улица „Оборице” и е подпалена към 22,30 часа в неделя, съобщиха от областната дирекция на МВР.\n\nСъседи на Вачев първи чули пукане и видели пламъците. Те светкавично се обадили на горещия телефон 112 и събудили комшията си. На мястото след няколко минути пристигнали два екипа огнеборци, които се борили с пламъците повече от два часа.\n\nОт полицията съобщават за незначителни щети по автомобила. На този етап не са ясни причините за пожара, но се предполага, че става дума за палеж. По случая е образувано досъдебно производство.\n \n                    ", "date": "2017.12.04", "title": "Огнен атентат срещу шеф на затвор"}
{"url": "http://www.monitor.bg/a/view/4784-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D0%B6%D0%B5%D0%BD%D0%B0-%D0%B2-%D0%97%D0%BB%D0%B0%D1%82%D0%B0%D1%80%D0%B8%D1%86%D0%B0/", "text": "\n                    \n                    ", "date": "2017.12.04", "title": "Разследват отвличане на жена в Златарица"}
{"url": "http://www.monitor.bg/a/view/18377-%D0%9A%D0%BE%D0%BB%D0%B0-%D0%B1%D0%BB%D1%8A%D1%81%D0%BD%D0%B0-%D0%B4%D0%B2%D0%B5-%D0%B6%D0%B5%D0%BD%D0%B8-%D0%BD%D0%B0-%D0%B7%D0%B5%D0%B1%D1%80%D0%B0/", "text": "\n                    Кола блъсна и помете две жени на пешеходна пътека в Горна Оряховица. Автомобилът „Опел Астра”, управляван от 61-годишния М.О. завивал, когато шофьорът не забелязал пресичащите в този момент улицата две жени на 46 и 53 години, и ги блъснал. При удара е пострадала 46-годишната жена. Тя е настанена в болница с фрактура на ръката. Воачът на автомобила е тестван за алкохол, но пробата му се оказала отрицателна. Причините за инцидента се изясняват, а по случая се води досъдебно производство, информират от Областната дирекция на полицията във Велико Търново.\n                    ", "date": "2017.12.04", "title": "Кола блъсна две жени на „зебра”"}
{"url": "http://www.monitor.bg/a/view/65391-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%8F-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B0%D0%B4%D0%B2%D0%BE%D0%BA%D0%B0%D1%82-%D0%BD%D0%B5-%D0%B7%D0%BD%D0%B0%D0%B5%D0%BB-%D0%B7%D0%B0-%D0%B4%D1%80%D0%BE%D0%B3%D0%B0%D1%82%D0%B0/", "text": "\n                    Варненският окръжен съд реши да остави за постоянно зад решетките адвокат Йордан Роев, който беше заловен в петък да внася дрога в затворническото общежитие към варненския затвор край село Разделна. В понеделник преди обед съдът, който разгледа внесеното от Окръжна прокуратура предложение за постоянна мярка „задържане под стража“, не уважи защитното обяснение на юриста, че не е знаел какво е съдържанието на пакетчето, което било намерено в якето му. Не беше уважен и доводът на задържания да излезе на свобода, защото страдал от епилепсия и в следствения арест не би могъл да приема лекарствата си редовно. „Изнесената от прокуратурата информация е в противоречие с истината. От задържането ми досега съм оказал пълно съдействие на органите по досъдебното производство. Въпросното пакетче беше предадено от мен с протокол, доброволно. Съдържанието на това пакетче не ми е било известно. Аз съм обществена личност, член съм на УС на детски футболен клуб „Тополи“, упражнявам адвокатска професия. С епилепсия съм и се грижа за болната си майка, не мога да си вземам редовно лекарствата, ако съм в ареста. Вероятността да се укрия е сведена до нула. Искането за най-тежката мярка „Задържане под стража“ спрямо мен, е неоснователно. Искам по-лека мярка“, заяви пред съда адвокат Роев. Той приложи и епикриза на болната си майка, с която живее, като поясни, че тя разчита единствено на неговите грижи. Роев добави също, че освен като като адвокат, има и друга трудова заетост, като изрази притеснение пред съда, че вече втори ден е възпрепятстван да изпълнява служебните си задължения и може да бъде уволнен. Въпреки обясненията на адвоката обаче, съдът отчете, че предвид тежките обвинения и голямото количество дрога, открито у него, не може да постанови по-лека мярка за неотклонение. Според съда, предвид адвокатската си професия, Роев може да извърши друго криминално престъпление и му наложи постоянното му задържане под стража. За престъплението на адвоката, който е и бивш служител на полицията, законът предвижда от 2 до 8 години лишаване от свобода в случай, че вината му бъде доказана в съда, стана ясно още в съдебна зала. На членуващия в районната Адвокатска колегия юрист вече е повдигнато наказание по чл. 354 А от Наказателния кодекс. Той беше задържан към 14 часа в петък, 1 декември, при опит да внесе 4,37 грама хероин и 5,03 грама производни на амфетамина. Наркотиците били в целофанови пликчета, които пък се намирали в пакетче с цилиндрична форма, запечатано с черна скоч лента. По данни на прокуратурата, след като от охраната на Затворническото общежитие в Разделна го поканили да извади всичките си вещи от дрехите, Роев изпитал видимо притеснение. Първоначално той не споменал за пакетчето, но поради настоятелността на охранителите, сам си признал за опаковката, която извадил от джоба на якето си. Адвокатът му Николай Балачев обясни, че Роев има обяснение как пакетчето се е озовало у него, но добави, че няма доказателство клиентът му да е внесъл дрогата, за да я даде на затворници. На извънреден брифинг в събота, окръжният прокурор Владимир Чавдаров пък определи случая като уникален за страната, заради опита на лице с такъв ранг, да внася зад решетките наркотици за разпространение.\n\n \n                    ", "date": "2017.12.04", "title": "Оставиха в ареста задържания с наркотици адвокат, не знаел за дрогата "}
{"url": "http://www.monitor.bg/a/view/39083-%D0%9F%D0%B8%D1%8F%D0%BD-%D0%BD%D0%B0%D1%80%D1%8A%D0%B3%D0%B0-%D0%B0%D0%B2%D0%B5%D1%80-%D0%BF%D0%BE-%D1%87%D0%B0%D1%88%D0%BA%D0%B0-%D1%81%D0%BB%D0%B5%D0%B4-%D0%BE%D0%B1%D0%B8%D0%BB%D0%B5%D0%BD-%D0%B7%D0%B0%D0%BF%D0%BE%D0%B9/", "text": "\n                    Пиянска свада насред центъра на харманлийското село Поляново прерасна в нападение с нож. Спречквали се двама мъже от Хасково, след като преди това са напили юнашки в местната кръчма.\n\nСлед това аверите по чашка се скарали заради стар борч. 55-годишният хасковлия извадил сгъваем нож и пробол в гърдите и корема 68-годишния си авер по чашка. Преди това двама се скарали, псували и били с юмруци.\n\nПострадалият е откаран в болницата в Харманли. За щастие прободните рани не са наранили важни органи и няма опасност за живато му. По случая е образувано досъдебно производство.\n                    ", "date": "2017.12.04", "title": "Пиян наръга авер по чашка след обилен запой "}
{"url": "http://www.monitor.bg/a/view/30055-%D0%A2%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B8%D1%8F%D1%87%D0%B0-%D0%96%D0%B8%D0%B2%D0%BA%D0%BE-%D0%BF%D1%80%D0%B5%D0%B1%D0%B8%D0%BB-%D1%81%D1%82%D0%B0%D1%80%D0%B8%D1%86%D0%B0-%D0%BD%D0%B0-%D1%81%D0%BF%D0%B8%D1%80%D0%BA%D0%B0/", "text": "\n                    \n                    ", "date": "2017.12.04", "title": "Три години затвор за бияча Живко, пребил старица на спирка"}
{"url": "http://www.monitor.bg/a/view/6660-%D0%9F%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8-%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87-%D0%B8-%D0%B8%D0%B7%D0%B1%D1%8F%D0%B3%D0%B0/", "text": "\n                    Пиян шофьор блъсна колоездач в Приморско и избяга. Инцидентът е станал посред бял ден на кръстовище в центъра на града. Колоездача се е движел срещу автомобила, на около 30 метра от  кръстовището, когато е бил пометен от \"Опел\", движещ се с бясна скорост. Блъснатият велосипедист е 33-годишния местен жител Евелин Дуков. Свидетели, които били наблизо се притекли на помощ на пострадалия. Мъжът е бил тежко ранен, но все още жив. Евелин е откаран с линейка до бургаската болница, където изпаднал в кома и по-късно издъхнал. Очевидци на кървавия инцидент са дали точно описание на шофьора-беглец и автомобила му. Няколко часа по-късно униформените открили издирвания водач да се крие в почивна станция \"Родни простори\". Тестът с дрегер отчел, че той е с 2,2 промила алкохол в кръвта. Според събраните доказателства, шофьорът, блъснал Евелин и избягал от местопроизшествието е 59-годишният Владимир Колев от София. По време на инцидента той е управлявал автомобил \"Опел Омега\" в нетрезво състояние. седнал зад волана след тежък сутрешен запой. Колев работел на строителен обект в Приморско и живеел в временно в града, разказаха местни жители, които са го разпознали.\n\n\n\n\n                    ", "date": "2017.12.04", "title": "Пиян шофьор уби колоездач и избяга "}
{"url": "http://www.monitor.bg/a/view/42360-%D0%A5%D0%B2%D0%B0%D0%BD%D0%B0%D1%85%D0%B0-17%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D0%BB%D0%B0%D0%B4%D0%B5%D0%B6-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D1%84%D1%80%D0%B5%D0%BD%D1%81%D0%BA%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    Трима френски граждани от турски произход са обвинени в опит за незаконно опревеждане през границата ни на 17-годишно момче. Обвиняеми по бързо производство са Мехмет К., на 24 г., 48-годишната Нефс Г., и Асийе К. на 54 г., граждани на Република Франция. В неделя на ГКПП - Капитан Андреево, от Турция влязъл лек автомобил „Волво“ с френски номера. Той бил управляван от Мехмет К. В автомобила пътували и обвиняемите Нефс Г. и Асийе К., а също така и 17-годишния М.К., турски гражданин. При извършена проверка на документите и идентификацията на лицата, дежурният граничен полицай установил, че снимката, поставена в документите за самоличност на 17-годишното момче, не е негова. По късно четиримата признали, че турският задграничен паспорт на М.К. и френската лична карта са преотстъпени документи от негов братовчед. Тримата възрастни са обвинени за превеждане през границата на страната на непълнолетно лице без разрешение на надлежните органи на властта. Това е престъпление по чл.280 от Наказателния кодекс. 17-годишният младеж е обивинен за влизане в Бълария с чужди документи.\n                    ", "date": "2017.12.04", "title": "Хванаха 17-годишен младеж с фалшиви френски документи"}
{"url": "http://www.monitor.bg/a/view/31986-%D0%92-%D0%A1%D0%BB%D0%B8%D0%B2%D0%B5%D0%BD%D1%81%D0%BA%D0%BE-%D1%81-%D0%BD%D0%B0%D0%B9%D0%B7%D0%B4%D1%80%D0%B0%D0%B2%D0%B8-%D0%BF%D1%8A%D1%82%D0%B8%D1%89%D0%B0-%D0%B2-%D0%A0%D1%83%D1%81%D0%B5%D0%BD%D1%81%D0%BA%D0%BE-%D0%BF%D1%8A%D0%BB%D0%BD%D0%BE-%D1%81-%D0%B4%D1%83%D0%BF%D0%BA%D0%B8/", "text": "Само 42% от държавните шосета са с добро качество на настилката\n                    В област Сливен могат да се похвалят, че карат автомобилите си по най-здравите пътища, които са част от републиканската пътна мрежа, сочат данни на АПИ, цитирани в анализа „Регионални профили-2017” на ИПИ. Там с добро качество е настилката са цели 72% от държавните шосета. Основната причина за високия показател е преминаващата през района най-нова част от автомагистрала „Тракия” и изградените и обновени пътни връзки към нея. Делът на аутобаните и първокласните шосета в областта е 22% при 18,6% средно за страната.\n\nНа другия полюс е област Русе,\n\n\n\nпо републиканските шосета основно от крайдунавския град към турската граница. Делът на държавните автомобилни пътища в добро състояние в тази част на България е едва 17,7 на сто или почти 2,4 пъти по-малко отколкото средното ниво на показателя за страната, сочи още статистиката. Делът на първокласните пътища в района е висок - 21,5%, но няма автомагистрала. Едва наскоро бяха разработени вариантни на идейни проекти за аутобан свързващ Русе с Велико Търново и респективно, все още не стигналата до Старата столица автомагистрала „Хемус”.\n\nНа второ и трето място по добро качество на асфалта с по 56% от държавните шосета са областите Шумен и Стара Загора. Първата, защото там продължава довършването от източна посока на „Хемус”, а другата основно заради преминаващата през „Тракия”.\n\n\n\nкъдето не са и помирисвали магистрала или първокласен път, а и няма планове това скоро да стане. Същото в известна степен се отнася и за област Силистра, която заедно с Кюстендил с по 53% читави шосета също е в „топ 6” с дял от над 50% пътна настилка с добро качество. През най-източния ни крайдунавски район преминава само един първокласен път, свързващ Силистра с Шумен. През Кюстендилска област преминава обаче готовата част от автомагистрала „Струма”.\n\nОсвен област Русе с дял под 30% дял на добри държавни шосета са още 4 района - Враца, Велико Търново, Разград и Монтана, през които засега не минава автомагистрала или скоростен път. Във Врачанско и Великотърновско едва по една четвърт от републиканските пътища са с добро качество на настилката, а в областите Монтана и Разград - по 28%.\n\nСъстоянието на държавните пътища в Софийска област също не е в цветущо състояние и делът на тези с качествена настилка е едва 36%. В 21 области на България настилката под половината от републиканската пътна мрежа е с добра настилка. Така от около 20 000 км държавни шосета, 42% или към 8400 км са с настилка с добро качество.\n                    ", "date": "2017.12.04", "title": "В Сливенско с най-здрави пътища, в Русенско - пълно с дупки"}
{"url": "http://www.monitor.bg/a/view/49453-%D0%93%D0%BE%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B1%D0%BB%D0%B8%D0%B7%D0%BE-13-000-%D0%B5%D0%BB%D1%85%D0%B8-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                    Общо 12 800 коледни елхи, от които 3200 живи с коренова система, има готовност да предложи на пазара за предстоящите празници Югозападното държавно предприятие.По традиция добивът на коледни дръвчета започва в началото на декември. Предлагат се обикновен и сребрист смърч, обикновена и борисова ела, черен и бял бор, зелена дугласка, аризонски кипарис. Основната част от елхите в обхвата на ЮЗДП се добиват при почистване на просеките под далекопроводите, а по-малко са отгледаните в горски разсадници\n\nСече се само при заявен интерес от търговци и след подадени заявки в държавните горски и ловни стопанства. Всяка законно отсечена елха е придружена със специална марка и индивидуален номер.\n\nЕлхите се предлагат на различна цена в зависимост от дървесния вид, височината и начина на добив. Отсечените дръвчета са от 2.00 до 30.00 лева. Цените на живите елхи в контейнер, които след празниците могат да бъдат засадени, са от 4.00 до 30.00 лева. И тази година ЮЗДП предоставя възможност на всеки, който желае да закупи директно коледно дърво от горските стопанства.\n                    ", "date": "2017.12.04", "title": "Горското предлага близо 13 000 елхи за Коледа"}
{"url": "http://www.monitor.bg/a/view/84060-%D0%A1-8-%D0%BC%D0%BB%D0%BD-%D0%BB%D0%B2-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BF%D1%8A%D1%82-%D0%BD%D0%B0-%D1%88%D0%B5%D1%81%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F-%D0%B2-%D0%9C%D0%BE%D0%BD%D1%82%D0%B0%D0%BD%D0%B0/", "text": "Шосето e най-краткото трасе от Видин за София през Белоградчик\n                    До средата на годината ще приключи ремонтът на пътя Превала – Бели мел – Монтана. С над 8 млн. лв. се ремонтират три участъка от пътя с обща дължина 27 км. Това стана ясно по време на инспекцията, която зам.министърът на регионалното развитие Валентин Йовев е направил в региона, съобщиха от ресорното министерство.\n\nПътят е един от най-старите на територията на Областно пътно управление Монтана. Изграден е преди повече от 60 години, през периода 1956 - 1959 г. Обслужва 21 населени места, в общо 6 общини в областите Видин и Монтана. Това е и най-краткият път от Видин за София през Белоградчик, поемайки част от трафика от Дунав мост 2.\n\nТрасето е с важно туристическо значение за Северозападна България и връзка с една от най-атрактивните туристически дестинации за България - Белоградчишките скали, а от там и за пещера „Магура“. Пътят е връзка и с важни исторически забележителности за Област Монтана - град Чипровци и Чипровския манастир.\n\nИзвършва се подобряване на технико-експлоатационното състояние на пътната настилка, стабилизиране на банкетите, подобряване на отводняването, ремонт и почистване на пътните съоръжения, откриване на видимост. Целта е пътят не само да бъде ремонтиран и в добро състояние, но и да се осигури безопасното пътуване на хората по него, допълват още от министерството.\n\nЦелта е в рамките на 2018-та година целият път от София до Монтана да бъде напълно ремонтиран. Агенция „Пътна инфраструктура“ има готовност през следващата година да стартират процедурите по разширяване на отсечката Мездра – Ботевград – част от път Е-79. Тя е в напреднала проектна фаза, вървят отчуждителни процедури, е съобщил по време на инспекцията председателят на УС на АПИ инж. Дончо Атанасов, който също е участвал в инспекцията.\n                    ", "date": "2017.12.04", "title": "С 8 млн. лв. ремонтират път на шест десетилетия в Монтана"}
{"url": "http://www.monitor.bg/a/view/5364-%D0%94%D1%8A%D1%89%D0%B5%D1%80%D0%BD%D0%B0-%D0%BD%D0%B0-air-france-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%89%D0%B5-%D0%BB%D0%B5%D1%82%D0%B8-%D0%B4%D0%BE-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "Joon представи новите си дестинации от Париж\n                    Новата авиокомпания под шапката на Air France, Joon, представи 7 нови дестинации на средни и дълги дестинации. От 25 март 2018 г., компанията ще лети до дестинации в Европа на цени от 39 евро.От 25 март 2018 г., авиопревозвачът ще лети до дестинации в Европа на цени от 39 евро за билет, закупен до 6 декември без включен багаж. Компанията ще извършва полети до Истанбул 7 пъти седмично, два пъти повече са полетите до Неапол, 18 пъти Осло, а до Рим полетите са цели 49 седмично.При заминаването си от Париж-Шарл де Гол, авиокомпанията ще лети на средните си разстояния с Airbus A320 и A321. В бизнес класата се предлага безплатeн кетъринг, а в икономичната класа безплатни напитки. По време на полета, пътниците ще имат безплатен достъп до системата за стрийминг на собствените си смартфон, таблет или лаптоп.От пролетта на 2018, Joon ще предлага полети и на дълги разстояния. От 25 март догодина полети до Кайро, Египет ще се изпълняват 7 пъти седмично на цени от 149 евро без включен багаж. 3 пъти седмично до Кейптаун ще са полетите от 1 април 2018 г. на цени от 249 евро без цената за багажа. Компанията ще лети и до Техеран 3 пъти в седмицата от 2 април на цени от 149 евро.През летния сезон на 2018 г. Joon ще лети до 13 дестинации с 228 полета седмично от Париж- Шарл де Гол в мрежата на средни разстояния до Барселона, Берлин, Истанбул, Лисабон, Неапол, Осло, Порто и Рим и в мрежата за дълги разстояния до Форталеза, Кайро, Кейптаун, Махе и Техеран.\n\n\n                    ", "date": "2017.12.04", "title": " Дъщерна на Air France авиокомпания ще лети до Истанбул"}
{"url": "http://www.monitor.bg/a/view/28535-%D0%A5%D0%B0%D0%BA%D0%B5%D1%80%D0%B8-%D1%81%D0%B0%D0%BC%D1%83%D1%80%D0%B0%D0%B8-%D1%81%D0%B5-%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%95%D0%BD%D0%B5%D1%80%D0%B3%D0%BE-%D0%BF%D1%80%D0%BE/", "text": "\n                    Японски хакери се представят за служители на „Енерго про” и разпространяват в интернет вируси под формата на писмо от енергийната компания. Писмото съдържа текстови прикачен файл, в който най-вероятно се намира вирусът, а адресът, от който е изпратен е . От него ясно се вижда, че писмото е изпратено или най-малкото е преминало през японски сървър. Ето и тъкстът на съобщението, извън прикачения файл: „Уважаеми Госпожо/Господине. Бихме искали да ви уведомим, че имате издадена електронна фактура. Прикаченият файл е официален счетоводен документ и е в съответствие с изискваниятана Закона за електронния документ и на електронния подпис. Ако имате допълнитени въпроси или се нуждаете от друга информация, моля не се колебайте да се свържете с нас на координатите за връзка, посочени във вашата електронна фактура.Благодарим ви, че сте клиент на „Енерго про”. Желаем ви успешен ден.” При опит да се проследи посочения имейл, от който е изпратено писмото обаче, се появява предупреждение, че това може да е опит за виртуална измама.\n\nТова не е първият опит на световни хакери да нанасят удари и да заразяват компютрите на потребителите чрез фалшиви писма от авторитетни държавни институции или частни компании. Миналия месец стотици хора получиха писма уж от името на НАП, с прикачен файл, в който уж се съдържала важна информация за техни неразплатени задължения. Онези, които отвориха прикачения файл, просто трябвше след това са носят компютрите си на сервиз. За разлика от измамите тип нигерийска примка, при които целта е потребителят да бъде накаран да изпрати определена сума пари, но съвсем доброловно, при този тип виртуални измами, се цели да се порази самият компютър и да се инсталира в него програма, която да дава достъп до всички лични данни на потребителя, които той твърде непредпазливо съдържа в него. Експерти предупреждават, че опасността е огромна, тъй като дори и кражбата на една снимка може да бъде достатъчна за да бъде регистрирана собственичката на компютъра в някой порно сайт или пък да бъде обявен собственикът за сериен убиец и престъпник. Поради това не отваряйте никога файлове от непознати адреси. Още повече, когато в разширеията си те имат непознати кодове, показващи, че са изпратени от далечни и екзотични страни, съветват компютърните специалисти.\n                    ", "date": "2017.12.04", "title": "Хакери самураи се правят на служители на „Енерго про”"}
{"url": "http://www.monitor.bg/a/view/23788-%D0%91%D0%93-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%B7%D0%B0-%D1%81%D0%BF%D0%BE%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-%D1%87%D0%B0%D1%81%D1%82%D0%BD%D0%B8-%D0%B8%D0%BC%D0%BE%D1%82%D0%B8-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    Около 40 евро на ден е най-ниският наем на апартамент в гръцкия град Калитея в притегателния за много българи полуостров Халкидики. В цената са включени 2 спални, в които могат да са настанят четирима души.Вилите и апартаментите могат да се резервират чрез българската платформа за споделяне на частни имоти за почивка. Сайтът съществува от близо две години и днес включва хиляди имоти в единадесет европейски страни, достъпни за наемане през лесен и интуитивен онлайн интерфейс. Най-търсени в платформата са вилите за почивка, но в нея има също апартаменти и други типове недвижими имоти, както и отделни стаи.Платформата за споделяне на имоти над 15 хил. потребители, а броят на публикуваните ревюта надхвърля 10 хил. Проектът залага на споделената икономика като един от най-динамичните дигитални сегменти в момента, в който икономическите взаимоотношения се осъществяват между обикновените хора с всички предимства, произтичащи от това.\n\n\n                    ", "date": "2017.12.04", "title": "Наемаме апартамент за 36 евро на Халкидики"}
{"url": "http://www.monitor.bg/a/view/74694-%D0%9A%D1%80%D1%8A%D1%87%D0%BC%D0%B8%D1%82%D0%B5-%D0%B2-%D0%94%D0%BE%D0%B1%D1%80%D0%B8%D1%87-%D0%BF%D1%8A%D0%BB%D0%BD%D0%B8-%D0%B7%D0%B0-%D0%9A%D0%BE%D0%BB%D0%B5%D0%B4%D0%BD%D0%B8-%D1%84%D0%B8%D1%80%D0%BC%D0%B5%D0%BD%D0%B8-%D0%B1%D0%B0%D0%BD%D0%BA%D0%B5%D1%82%D0%B8/", "text": "\n                    Заведенията в Добрич са почти на 100 процента резервирани за фирмени банкети преди Коледа, установи проверка на „Монитор”. За датите 20, 21 и 22 декември места няма. Най-бързо те са свършили в кръчмите, които предлагат жива музика. Ресторантьори твърдят, че имат заявки за последните работни дни преди Коледа от преди месец и половина. Все още може да се намерят свободни места за предната седмица. Цените са от 20 до 30 лева, в зависимост от избраното меню.\n\nСвободни куверти за Нова година в ресторантите на Добрич обаче все още има, твърди Димитър Димитров, шеф на Регионалната асоцияация на ресторантьорите и хотелиерите. Цените стартират от 60 лева и стигат до 90 лева, в зависимост от това, какво е включено – програма, томбола, диджей.\n\n„Въпреки че от този месец токът ни скочи с 20 процента, ние запазваме същите цени в ресторантите от миналата година, за да могат добруджанци спокойно да празнуват”, коментира Димитров. Според него, туристическият сезон в област Добрич е приключил с ръст на туристите от 11 – 13 процента. Лидерството се дели между румънци и българи, следват германци, поляци, чехи, англичани. За отбелязване обаче е ниският процент на руски туристи този сезон – едва 14 процента.\n                    ", "date": "2017.12.04", "title": "Кръчмите в Добрич пълни за Коледни фирмени банкети"}
{"url": "http://www.monitor.bg/a/view/80972-%D0%9A%D0%A4%D0%9D-%D0%BE%D1%82%D0%BD%D0%B5-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D0%A1%D0%B8%D0%92%D0%97%D0%9A-%D0%B7%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D0%B4%D0%B5%D0%B9%D0%BD%D0%BE%D1%81%D1%82/", "text": "\n                    Комисията за финансов надзор (КФН) е отнела лиценза на „Синдикална взаимозастрахователна кооперация – СиВЗК” за извършване на застрахователна дейност по време на последното си заседание.\n\nРегулаторът е забранил свободното разпореждане с активи на \"СиВЗК\" до започване на производство по ликвидация или несъстоятелност и сключването на нови застрахователни договори по всички класове застраховки за срок от 6 месеца, считано от 1 декември. Комисията е назначила двама квестори до назначаването от съда на синдик или до вписването на ликвидатор на дружеството.\n\nКомпанията дължи пари на държавата и общини, както и данъци, мита, такси, задължителни осигурителни вноски и др.Платени трябва да бъдат и битови сметки, както и дължимите възнаграждения на наетия персонал.\n\nОт решенията става ясно още, че КФН е вписала емисия акции, издадена от „Сила Холдинг“ АД, с цел търговия на регулиран пазар. Емисията е в размер на 16 852 997 броя обикновени, поименни, безналични акции с право на глас, с номинална стойност 1 лев всяка. Тя е в резултат на увеличаване на капитала на дружеството от 20 000 000 лв. на 36 852 997 лв.\n\nВ същото време регулаторът отписва „Складова техника“ АД, гр. Горна Оряховица, като публично дружество от регистъра на публичните дружества и други емитенти на ценни книжа, воден от КФН, и издадената от дружеството емисия ценни книжа.\n\nКомисията е издала и разрешение на Експат Асет Мениджмънт да организира и управлява четири нови индексни борсово търгувани фонда. Профилът на четирите фонда е пасивно да следват движението на основните индекси за акции на четири борси от региона на Централна и Източна Европа – Гърция, Румъния, Чехия и Полша.\n                    ", "date": "2017.12.04", "title": "КФН отне лиценза на СиВЗК за застрахователна дейност"}
{"url": "http://www.monitor.bg/a/view/1575-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0-%D1%82%D1%83%D1%80%D0%B8%D0%B7%D0%BC%D0%B0-%D1%81%D0%B8-%D0%B8-%D0%B2%D1%8A%D0%B2-viber/", "text": "\n                    Рекламата на България като туристическа дестинация вече ще използва и популярното приложение за чат Viber. Потребителите му ще могат да откриват и да си препращат снимки и информация за националните ни обекти в приложението. Ресорният министър Николина Ангелкова участва днес в представянето на първата българска услуга в търсачката на Viber, която е съвместен проект между Министерството на туризма и iLoveBulgaria. \n\nПо думите й първата българска услуга в търсачката на Viber е една от първите стъпки в тази насока. Viber Chat Extension дава възможност именно чрез новите технологии да популяризириме българския туризъм и туристически забележителности. Всичко, което е включено или се добавя към мобилно приложение и уебсайт на iLoveBulgaria, автоматично да се показва и във Viber, съобщи министърът.\n\nПовече от 2 млн. са потребителите на Viber в България, а по света те достигат над 900 млн., съобщи Атанас Райков, директор бизнес развитие на Viber за Централна и Източна Европа. И обясни, че чрез новата услуга само с две кликвания ще може да се открие даден туристически обект. Той допълни още, че поне по една минута ще се спестява при всеки техен коментар. \n\nЗа изпълнението на проекта не е нужно финансиране, каза министър Ангелкова. Тя обясни, че договорът между Viber и iLoveBulgaria е на бартерен принцип, при което платформата предоставя информация за места, а Viber  - канала за разпространение. \nВключването на дигиталните технологии очакваме да допринесе за положителното развитие на туризма в страната, а резултатите за 10-те месеца на годината са много обнадеждаващи, информира министър Ангелкова. Тя обясни, че според данните на НСИ до октомври повече от 8 млн. чуждестранни туристи са посетили България, като се отчита увеличение от 7,6 на сто. Предвиждаме и предстоящия зимен сезон да бъде успешен, коментира още министърът. Прогнозите са за нарастване между 5 и 10 на сто на чуждестранните гости у нас, като през миналия сезон те достигнаха над 1,4 млн., с което се отбеляза увеличение от над 19%. \n                    ", "date": "2017.12.04", "title": "България ще рекламира туризма си и във Viber"}
{"url": "http://www.monitor.bg/a/view/38404-%D0%A1%D1%82%D1%80%D0%BE%D1%8F%D1%82-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B0-%D0%B7%D0%BE%D0%BD%D0%B0-%D0%BA%D1%80%D0%B0%D0%B9-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    Държавата ще помогне за изграждането на индустриална зона \"Загоре\" в Стара Загора. Това ще даде тласък за ново развитие в региона, който е една от топдестинациите по икономическо развитие. Това обяви зам.-министърът на икономиката Лъчезар Борисов по време на дискусия, в която взеха участие зам.-председателят на парламента Емил Христов, кметът на Стара Загора Живко Тодоров, областният управител Гергана Микова, депутати, регионалните лидери на КРИБ и Съюза на работодателите. \n\nЗа целта е предложен общински терен от 110 дка на околовръстния път, като на последната сесия на Общинския съвет тази земя е апортирана в ново дружество. Държавата ще се включи с парична вноска, съответна на оценката на апортираната земя. С парите ще се изгради инфраструктурата, предава БТА. Целта е осигуряване на работни места, привличане на инвеститори и разширяване на потенциала с близките градове като Димитровград, Хасково, Сливен, Ямбол, откъдето могат да се привлекат кадри, обясни Живко Тодоров. \n\nВ региона има дефицит на кадри за машиностроенето и преработвателната промишленост, изтъкна зам.-министърът на социалната политика Зорница Русева. \n\nЗа промяна в Закона за публично-частното партньорство и Закона за висшето образование настояваха представителите на бизнеса. Освен законодателни промени, необходима е правителствена програма за следващите 25 години, в която да се посочат видът и броят на кадрите, необходими през периода за инвестициите както в региона, така и цялата страна.\n                    ", "date": "2017.12.04", "title": "Строят индустриална  зона край Стара Загора"}
{"url": "http://www.monitor.bg/a/view/49427-%D0%9C%D1%8A%D0%BC%D1%80%D1%8F%D1%82-%D1%88%D0%B5%D1%84%D0%BE%D0%B2%D0%B5-%D0%B2%D1%8A%D0%B2%D0%B5%D0%BB%D0%B8-%D0%B4%D0%BE%D1%81%D1%82%D1%8A%D0%BF-%D1%81-%D0%BF%D1%80%D1%8A%D1%81%D1%82%D0%BE%D0%B2-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA/", "text": "Кметовете нямат право да дават на банки удостоверение за наследници\n                    Шефове, въвели ограничен достъп до помещения чрез идентификация с пръстов отпечатък, са били смъмрени от държавата. Причината е, че подобен контролен механизъм се възприема от институциите и законодателството като прекомерен и незаконен. Това става ясно от справка на Комисията за защита на личните данни, изготвена по искане на „Монитор“ във връзка с взетите от КЗЛД становища през 2017 г.От статистиката става ясно, че до месец ноември 2017 год. комисията се е произнесла с 84 становища във връзка с приложението на Закона за защита на личните данни. Един от специфичните случаи, по които КЗЛД е изразила становище, е във връзка с достъп до различни помещения чрез използване на биометрични данни, най вече за нуждите на проследяване на трудовата дисциплина. Становището на комисията е, че въвеждането на биометрични системи за достъп е прекомерно и противоречи на принципите, заложени в чл. 2 и чл. 5 от Закона за защита на личните данни.До комисията е имало искания за становища от кметове на общини в качеството им на длъжностни лица по гражданското състояние във връзка с получени искания от банки и експлоатационни дружества за издаване на удостоверения за наследници при смърт на кредитополучател. В подобни случаи КЗЛД изразява становище, че кметовете на съответните общини в качеството им на длъжностни лица по гражданското състояние не могат да предоставят удостоверения за наследници на банките без наличие на съдебно удостоверение.Комисията се е произнесла и във връзка с предоставяне на лични данни на органите на досъдебното производство и прокуратурата. В тези случаи становището на КЗЛД е, че това е допустимо и законосъобразно на основание чл. 4, ал. 1, т. 1 и т. 6 от ЗЗЛД във връзка с чл. 159, ал. 1 от НПК.Становище е дадено и след питания от дирекция „Консулски отношения” на МВнР по повод вербални ноти от чуждестранни представителства, с които се искат най вече за нуждите на призоваването данни за постоянен/настоящ адрес на български граждани във връзка с висящи съдебни/административни производства в чужбина. В тези случаи становището на КЗЛД е, че това може да се извърши на основание чл. 106, ал. 2 от Закона за гражданската регистрация, съобразно ратифицираните от българската държава двустранни и многостранни международни договори и във връзка с чл. 4, ал. 1, т. 7 от ЗЗЛД. Предоставянето на информацията се извършва чрез МВнР след представяне на доказателства за започнало административно производство в чужбина и след предварително уведомяване на лицата по чл. 20 от ЗЗЛД.\n\n\n                    ", "date": "2017.12.04", "title": " Мъмрят шефове, въвели  достъп с пръстов отпечатък"}
{"url": "http://www.monitor.bg/a/view/82199-%D0%92%D1%80%D0%B5%D0%BC%D0%B5%D1%82%D0%BE-%D1%83-%D0%BD%D0%B0%D1%81-%D0%97%D0%B0%D1%81%D1%82%D1%83%D0%B4%D1%8F%D0%B2%D0%B0%D0%BD%D0%B8%D1%8F-%D0%B8-%D0%B2%D0%B0%D0%BB%D0%B5%D0%B6%D0%B8-%D1%81%D0%B5-%D1%80%D0%B5%D0%B4%D1%83%D0%B2%D0%B0%D1%82-%D1%81-%D0%BF%D0%BE%D1%82%D0%BE%D0%BF%D0%BB%D0%B8-%D0%B4%D0%BD%D0%B8/", "text": "\n                    Значително по-студено ще бъде времето в страната в следващите два-три дни, показват средносрочните модели на времето, представени в \"Дарик кафе\" тази сутрин.\nЩе бъде предимно облачно и ще прехвърча сняг. От запад се разширява фронт на високо атмосферно налягане над цялото Средиземноморие и няма да има съществени валежи.\nДнес условията за туризъм в планините са лоши, съобщават от Планинската спасителна служба (ПСС) към Българския червен кръст. Сутрешните температури са от минус 6 градуса до плюс 3-4. Лифтовите съоръженията не работят.\nСлед четвъртък и петък при формирането на нов средиземноморски циклон температурите отново ще се повишат, особено в източните райони. Този циклон ще премине над страната ни в почивните дни.\nОще в събота ще започнат валежи, които ще се изместват от запад на изток. В Западна и Северозападна България в неделя валежите ще преминават в сняг. Над Източна България ще вали дъжд. В този период е възможно да има и усложнена зимна обстановка.\nСлед преминаването на циклона новата седмица отново ще започне с по-хладно време. Ще се формира нов циклон, чийто път ще бъде на запад от страната ни, показват моделите. България ще попадне в неговата топла част и е възможно температурите, особено в източните райони, отново да достигнат стойности от 15-16 градуса.\n                    ", "date": "2017.12.04", "title": "Времето у нас: Застудявания и валежи се редуват с по-топли дни"}
{"url": "http://www.monitor.bg/a/view/66561-%D0%9A%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%B5%D0%BB%D1%85%D0%B0-%D0%B2-%D0%A1%D0%BE%D1%84%D0%B8%D1%8F-%D0%B3%D1%80%D0%B5%D0%B9%D0%B2%D0%B0-%D1%83%D1%82%D1%80%D0%B5/", "text": "\n                    Кметът на София Йорданка Фандъкова ще запали светлините на коледната елха утре привечер. За втора поредна година дървото ще бъде пред НДК. Елхата ще бъде висока 10 метра и ще я красят около 30 000 лампички и гирлянди с дължина 2500 метра. Празничната програма ще започне 17,30 часа и ще продължи до 19,30 часа. Първоначалното светлините на дръвчето трябваше да бъдат запалени в петък, но заради лошото време, програмата беше отменена.\n\nОтделно близо 300 коледни звезди и камбанки ще украсят основни булеварди на София. На Моста на влюбените ще има специално направен тунел от светлини, а шейната с елените на Дядо Коледа ще е на традиционното си място - пред Народния театър. Коледни светлинки ще има и в големите паркове на града. 7 км светещи маркучи ще блестят на 200 дървета на знакови места в града.\n                    ", "date": "2017.12.04", "title": "Коледната елха в София грейва утре"}
{"url": "http://www.monitor.bg/a/view/88026-%D0%9A%D0%B0%D0%BE%D0%BB%D0%B8%D0%BD-%D0%B8%D0%B7%D0%B2%D0%B0%D0%B4%D0%B8-%D0%BD%D0%B0-%D1%81%D0%B2%D0%B5%D1%82%D0%BB%D0%BE-%D0%B8%D1%81%D1%82%D0%B8%D0%BD%D1%81%D0%BA%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2/", "text": "\n                    Тема номер 1 на есенния политически сезон в държавата безспорно е заявеното от управляващите намерение да ревизират големите приватизационни сделки, сключени през изминалия преход. Според данните на НСИ процедурата по раздържавяване е проведена основно през мандата на кабинета „Костов“. А една от най-апетитните хапки, приватизирана по време на синьото управление, е гигантът „Каолин“ – монопол не само за България, но и на Балканите., пише в свой коментар агенция „Блиц“.\n\nНяколко медийни публикации по темата предизвикаха истерия в г-н Иво Прокопиев (който не е олигарх и не е обвиняем) и неговите бизнес партньори. В резултат от което срещу определени представители на изпълнителната, законодателната и съдебната власт се изсипа порой от кални клевети, жлъчни обиди и агресивна пропаганда (Не говорим за кафяви медии, г-н Прокопиев).\nПричината за притеснението на г-н Прокопиев е ясна и видима. В последните години успя да изпере нечистоплътната си (не кафява, г-н Прокопиев) и пораждаща доста съмнения биография, вследствие което днес пред обществото той се представя като модерен, продемократичен, прозападен, успял млад мъж, чийто успех няма общо с държавата (след първите 100 милиона).\nРазбира се, че бизнесът на г-н Прокопиев няма нищо общо с държавата. Вероятно „Каолин“ сам се е приватизирал; бутилките вино от „Дамяница“ сами са решили да станат собственост на уважаемия господин (а не обвиняем олигарх); инсталациите за „зелена енергия“ сами са сключили договори с държавата; контролираният от Прокопиев пенсионен фонд сигурно не общува с българската държава, обзалагаме се, че всъщност там са парите на работещите от Шри Ланка и Нова Зеландия.\nДнес г-н Прокопиев мрази да му се припомня, че е шеметно забогатял (на скромната възраст от 28 години) благодарение на контактите си с премиера Иван Костов и Никола Николов, председател на икономическата комисия в доминираното от СДС 38-о НС (1997-2001). Ненавижда споменаването и на пасаж дори от червената биография на неговото семейство (обясняваща главозамайващия кариерен растеж на невръстния студент провинциалист в началото на 90-те). Г-н Прокопиев не обича да се казва, че е олигарх. Не е натрупал пари заради връзките си с политици. Замогнал се е, защото е вундеркинд, а държавата не му е помогнала, нещо повече – той е неин вечен критик. Фасадна и бутафорна позиция, която не кореспондира с факта, че в почти всяко българско правителство той задкулисно назначава свои министри. Но ние няма да споменем имена, знаем, че мрази това.\nГ-н Прокопиев мрази да му се припомня, че той лично е символ на захванатата държава. Как иначе получава информация в аванс от по думите му „депутати и министри“ за процедура на независимата прокуратура и независимата от нея Комисия за отнемане на незаконно придобито имущество (КОНПИ). Няма да го питаме, знаем, че не обича.\nГ-н Прокопиев мрази да му се припомня, че е обвиняем. Разбира се, че лошата прокуратура го напада, защото той е критик на Цацаров, как иначе. А всъщност той мрази да се споделя очевидната истина – всъщност г-н Прокопиев напада прокуратурата, за да може да се изкара жертва, ако някога му бъде потърсена наказателна отговорност за съмнителните сделки и схеми.\nГ-н Прокопиев обича да публикува в медиите си пасквили, омаскаряващи негови конкуренти или опоненти. Примерите за това са десетки само в последните години. Но мрази медиите му да бъдат наричани „кафяви“ или бухалки. Те имат право да хулят, обиждат и рушат репутации. Могат да дават сигнал за публична саморазправа и бичуване на настъпилия Прокопиевия интерес. Но не са кафяви или жълти, те са правилни.\nНо от всичко г-н Прокопиев най-обича да е морален ментор и съдник на обществото. Той единствено има право да посочва кой е олигарх и кои медии са лоши. Респективно – за кого не може да се споменава, че е олигарх, кои медии не могат да бъдат критикувани.\nТой обича да притежава гумения печат за истината. Той не иска да те обори с аргументи. Той иска да ти обясни, че ти нямаш право да изразяваш аргументи (културен марксизъм, откъдето и да го погледнеш).\nТой казва кой е лош и кой е добър. Лично г-н Прокопиев е разчертал разделителната линия в обществото, сам призна за това в приятелското си интервю при Кулезич. Господинът (не обвиняем олигарх) и неговите подчинени са добрите, а техните критици са лошите.\nГ-н Прокопиев обича да приватизира. Но не само „Каолин“. Той иска да приватизира общественото мнение, съзнанието, мисленето. Г-н Прокопиев иска да влезе в ролята на изпитна комисия – ние всички сме негови студенти, явяваме се на изпит и той строг, но справедлив, пише оценки в студентските ни книжки.\nГ-н Прокопиев обича да етикетира всички други, но и себе си (единствено той има право на това). Той е прозападен, продемократичен реформатор. А всъщност:\nНе е прозападен, защото е натрупал състояние благодарение на държавата.\nНе е продемократичен, а ярък болшевик. Не само че не признава чуждо мнение. Той не иска да има чуждо мнение.\nНе е реформатор, защото сам признава, че е захванал държавата със свои хора – на всички нива и позиции. И разбира се, че не е обвиняем олигарх, уважаеми журналисти от обратните на кафявото медии. Извинявайте, че споменахме това словосъчетание, г-н Прокопиев. Само вие имате право да казвате кой е олигарх и кой обвиняем.\nПростете, разкайваме се, че дори сме опитвали някога да разсъждаваме по ваш адрес.\nИ все пак ще си позволим един въпрос, силно се надяваме да не бъде изтълкуван като опит за огледална защита, сицилианска защита, дамски гамбит, английско начало или какъвто друг шахматен термин решат да приложат гросмайсторите от вашата редакция. Държим да подчертаем, че във въпроса няма да се съдържат мнения, констатации, квалификации или оценки за цвета на нечии медии, олигарх ли е техният собственик и дали същият е клиент на Темида.\nГ-н Прокопиев, питате ли сутрин огледалото кой е най-умен и красив на света? А какво ви отговаря то?\nИ още веднъж:\nИзвинете, г-н Прокопиев! Силно се надявам да бъдете справедлив, когато се явим пред Страшния съд, част от който очевидно си мислите, че сте и вие.\n\n \n\n\n\n\n                    ", "date": "2017.12.04", "title": "„Каолин“ извади на светло истинското  лице на олигарха Прокопиев*"}
{"url": "http://www.monitor.bg/a/view/1361-%D0%A6%D0%B0%D1%87%D0%B5%D0%B2%D0%B0-%D0%A1%D1%8A%D0%B4%D1%8A%D1%82-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8/", "text": "\n                    Изпълнителната власт в лицето на Министерски съвет не може да предприеме никакви действия за царските имоти, защото висящите дела са от компетенцията на независимата съдебна власт. Това е заключението на работната група, обявено от министъра на правосъдието Цецка Цачева. На 31 октомври Симеон Сакскобурготски е изпратил е изпратил писмо адресирано до председателя на Народното събрание, до министър-председателя и до омбудсмана с предложение да се потърси отговор за уреждане на проблемите свързани с т.нар. царска реституция.\n\n„Както ясно е посочено в решението за мораториума, приет от 41-вото Народно събрание през декември 2009 г., действието му се простира до приемането на специален закон, който е от компетентността на законодателната власт“, обясни тя. За решението на работната група е информиран премиера Борисов.\n\n \n\n\n                    ", "date": "2017.12.04", "title": "Цачева: Съдът решава за царските имоти"}
{"url": "http://www.monitor.bg/a/view/8642-%D0%90%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0-%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BA%D1%80%D0%B0%D0%B9-%D0%9A%D0%B0%D1%80%D0%BB%D0%BE%D0%B2%D0%BE-%D0%9D%D0%B0%D0%B9%D1%81%D1%82%D0%B0%D1%80%D0%B8%D1%8F%D1%82-%D0%B8-%D0%B3%D0%BE%D0%BB%D1%8F%D0%BC-%D0%B3%D1%80%D0%B0%D0%B4-%D0%BD%D0%B0-%D1%82%D1%80%D0%B0%D0%BA%D0%B8%D1%82%D0%B5-%D0%BB%D0%B5%D0%B6%D0%B8-%D0%BF%D0%BE%D0%B4-3-%D0%BC%D0%B5%D1%82%D1%80%D0%B0-%D0%BF%D1%80%D1%8A%D1%81%D1%82/", "text": "Там е била резиденцията на тракийски владетел, дворецът е укрепен, на площ от 38 дка е и е запазен в автентичен вид\n                    Царската резиденция на знатен тракийски владетел лежи под 3 метра пръст край карловското село Васил Левски. Откритието е било направено при частично проучване на мястото от директора на Археологическия музей в Пловдив доц.д-р Костадин Кисьов преди години, но едва сега бива огласено.Древният тракийски град е разположен на огромна територия – на около 38 декара, обясни кметът на Карлово д-р Емил Кабаиванов. Датировката е от 6-и век преди Христа, което го прави не само най-големият запазен до наши дни тракийски град, но и най-старият в света. „По-стар е от Севтополис, който сега лежи на дъното на язовир „Копринка”. Тракийският град е на 8 километра от Карлово и на около 3 км от село Васил Левски, до подбалканския път, което го прави изключително удобен за посещения на туристи. Само трябва да убедим държавата да финансира бъдещите археологически проучвания”, каза Кабаиванов. И уточни, че царската резиденция най-вероятно е била на велик владетел от тракийско племе, тъй като градът е бил укрепен. „Разкритията на връх Кози грамади сочат, че там е била лятната резиденция на тракийския владетел, а този град до село Васил Левски е запазен в абсолютна цялост до наши дни, включително и с укрепените си стени. Това е най-големият и най-старият тракийски град, който може да бъде показан в автентичен вид”, каза още кметът на Карлово. Той уточни, че до момента там е разкрит сектор от масивен крепостен зид с дължина 50 метра с височина от 1 до 1,7 метра и дебелина 2 м. Разкрит е и каменен обелиск с триъгълна форма и 1 метър височина, който се е намирал в религиозна сграда. Храмът е имал правоъгълна форма и е изграден от каменни квадри и е имал покрив с плоски и извити керемиди. Тази строителна практика се срещала главно при царските резиденции в древна Тракия. Керемидите пък са имали златно покритие и затова археолозите считат, че именно там е била царската резиденция на знатен тракийски владетел. Това ще бъде темата на международна конференция догодина в Карлово, на която ще бъдат поканени и немски археолози, каза Кабаиванов.В понеделник по повод 135-тата годишнина на музея в Пловдив бе показан оригиналният сейф на Панагюрското златно съкровище. Сейфът, който е произведен от българска фирма през 1950г., има буквално вечна механика. В него за годишнината на музея в Пловдив бе показано едно друго съкровище – на златни и сребърни монети, открити в Карлово. Те са общо 850 на брой и са били разкрити при строежа на новия Дом на техниката в подбалканския град. На 6 март 1974г. при изкопни дейности работниците Костадин Денчев и Петър Милев открили медно менче със златни и сребърни монети, които най-вероятно са били притежание на богат местен търговец. Неговото име до ден днешен е неясно, но е най-вероятна версията, че съкровището е било на братята Кирил и Иван Сливови, които са били местни производители на вино. Съкровището от Карлово съдържа 121 златни емисии, произведени между 1833 и 1912г., и 729 сребърни емисии, произведени между 1894г. и 1915г. \n\n\n                    ", "date": "2017.12.04", "title": "Археологическа сензация край Карлово:  Най-старият и голям град на траките лежи под 3 метра пръст"}
{"url": "http://www.monitor.bg/a/view/76416-24-%D0%B4%D0%B5%D1%86%D0%B0-%D0%BF%D0%B0%D1%80%D0%B0%D1%88%D1%83%D1%82%D0%B8%D1%81%D1%82%D0%B8-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "Били приети без да са кандидатствали в системата на общината\n                    24 деца от софийското 164 ОДЗ „Зорница“ са приети без да са кандидатствали в системата на общината. Това става ясно след проверка на дирекция „Образование“ към Столичната община и администрацията на район „Овча купел“. Ревизията на детската градина е направена по жалби от служители на учебното заведение и сигнали на граждани, съобщиха от местното кметство.\n\nМалчуганите, който не попадат в системата на „Московска“ 33, обаче фигурират в списъците на Националната електронна информационна система за предучилищно образование и в дневниците на групите. Шефката на дирекция „Образование“ Мария Минчева обясни пред „Монитор“, че реално липсват данни за кандидатстване на въпросните 24 деца. Тя допълни, че няма как документите да са били подадени на хартиен носител, защото от 2008-ма година действа електронната система за прием за детска градина в София. Минчева обясни още, че към момента не може да се каже как точно тези деца са се оказали приети в детската градина и на какво се дължи липсата на кандидатурите им. При проверката е констатирано и разминаване в датите на класиране на някои деца и датите, от които те са записани в дневниците и посещават детската градина.\n\nСъщо така се оказало, че педагогическия персонал събирал такси за спортни занятия извън детската градина, без договор между заведението и клуба, както и без заповед на директора. Установени са и пропуски свързани с професионалното развитие на учителите, болничните и командировките в детската градина.\n\nВъв връзка с нарушенията на директорката е образувано дисциплинарно производство. Тепърва ще стане ясно какви ще бъдат и последиците.\n                    ", "date": "2017.12.04", "title": "24 деца „парашутисти“ в столична градина"}
{"url": "http://www.monitor.bg/a/view/62384-%D0%9C%D0%B5%D0%B4%D0%B8%D0%B8-%D0%BF%D0%BE%D0%B4-%D0%BC%D1%83%D1%81%D1%82%D0%B0%D0%BA/", "text": "Няколко сайта и предавания в една телевизия лъскат имиджа на укриващия се Цветан Василев\n                    Макар и с нисък рейтинг на доверии, медийните канали на Българския Мадоф изпълняват стриктно своята функция в апарата за лъжи на задкулисето и важна част в него. Сайтовете „Фрогнюз“ и „Трансмедия“ и някои от предаванията в BiT като „Честно казано“ имат за задача да обслужват преките интереси на Цветан Василев, като междувременно работят и като ретранслатори на фалшивите новини на останалата част от Фабриката на олигархията. Механизмът на публичните манипулации разкри преди време любимата медийна наложница на банкера-беглец Луба Кулезич.„Журналистиката може да бъде не по-малко мръсна дейност от политиката, стига да я използваш като крайпътна свалка срещу заплащане. Но вече ми е късно да се пробвам в подобни магистрални упражнения”, признава тя в ТВ ефира, минути преди да вземе поредното интервю със забегналия банкер. ТВ изявите му при Кулезич са програмни - няма нещо, с което банкерът беглец Цветан Василев и съпругата му Антоанета Василева да бъдат изненадани.За да няма издънки в медийното отразяване на семейството на Българския Мадоф, той дистанционно ръководи глашатаите си, които отдадено лъскат имиджа му. Някои от тях често пътуват до Белград за инструктаж. Самата Кулезич, която в момента се подвизава като стопанка на авторско предаване в телевизия BIT, може да се каже, че е близко до банкерското сърце. Лично тя пътува до Белград, за да направи поредното интервю с него и съпругата му, в което българският Бърни Мадоф да изсипе още една порция клевети и недоказуеми обвинения в опит да заблуди българите, а вече и чужденците, и да отклони внимание от 146-те престъпления, за които е обвинен при кражбата на 4,7 милиарда лева от парите на вложителите в КТБ.В разгара на кризата с КТБ през 2014 година журналистката Маргарита Михнева разкри, че една неуморна пиарка - Соня Колтуклиева, е получавала крупни суми на ръка, за да лъска имиджа на Василев, като общата сума възлиза на половин милион лева. Пиарката, която също като Кулизич има афинитет към разкрасителните процедури, реагира като ужилена – да, получила три пъти по 10 000 лева, но не лично от него и не точно от банката, защото логото й го нямало на финансовите ордери. А и парите били не за лъскане на имидж, а за друго – срещнала се с банкера, за да му сподели концепцията си за земеделска телевизия. Идеята така го грабнала, че тутакси се навил да инвестира в нея. После обаче поставил условие двамата с Колтуклиева да са ортаци. Тя искала парите му, но не и него, затова се фръцнала и му обърнала гръб. На хранилката, само че вече при забегналия банкер, са и редица други блогъри и тролове, които му работят за рейтинга, докато той се укрива от родното правосъдие зад граница. Кръгът му от електронни медии доскоро се попълваше и от интернет групата “3Бей”. В нея според експерти влизали сайтовете inews.bg и econ.bg.Месец след като пишман финансистът забегна зад граница в няколко печатни издания излязоха данни, според които групата около „3Бей” е формирала специален корпус от интернет тролове, пълнещи форумите на определени сайтове с коментари и мнения в полза на Василев.Най-показателен обаче е фактът, че когато излязоха списъците с гостите на Василев, частта с посещенията от журналисти в кабинета му беше сред най-внушителните бройки. Безспорен рекордьор е Мирослав Иванов. За периода от началото на август до началото на декември 2013 г. той се е явявал в сградата, за да се срещне лично с банкера - общо 24 пъти. В някои седмици посещенията са били ежедневни. Мирослав Иванов е блогърът, списващ страницата „Финансови смислици”, която защитава интересите на Цветан Василев и лансира в публичното пространство защитните му тези, откакто блогът съществува в интернет пространството. Освен Иванов сред честите гости на Цветан Василев е бил и агент Академик.Поне 300 бона струва греещата от телевизионните екрани любов на собственика на “Фрогнюз” и ченге от Второ главно управление на ДС Огнян Стефанов към скандалния банкер Цветан Василев. Услугите на агент Академик далеч не са безплатни - за периода от 30 юни 2011 до 13 септември 2012 г. той е задлъжнял с въпросните 300 000 лева чрез дружеството си „Торнадо медия” към фирма, свързана с Василев. И до днес няма данни сумата да е платена, тъй като фирмата на Стефанов, която издаваше скоропостижно издъхналия на 69-ия си брой седмичник “Торнадо”, поиска обявяване във фалит през 2012 г., а процедурата по несъстоятелност все още тече. Това показа проверка в Търговския регистър.Дългът на “Торнадо медия” - еднолична собственост на Стефанов, лъсва от документите от Софийския градски съд, с които през юли 2013 г. магистратите решават да стартират процедурата по несъстоятелност на фирмата. Самият фалит пък е поискан от агент Академик на 13 септември 2012 г. Причината - създаденото само две години преди това дружество е натрупало над 10 пъти повече пасиви, отколкото са активите му.За изпирането на мръсните дрехи на българския Мадоф голяма роля изигра и проксито, което политологът Иван Кръстев и олигархът Иво Прокопиев създадоха в тандем. Домейнът „КТБ-файлс“ е регистриран през януари 2016 г. от Кръстев. Скоро след това влиза и тежката артилерия от кръга „Капитал“. Тук е мястото да отбележим целувката между разградския олигарх и мустакатия му брат близнак, рожба на задкулисието. На практика служители на Прокопиев са причината прокуратурата да влезе в офисите на КТБ и да открие истината за финансовата пирамида, която тя представлява. През февруари 2013 г. ударната група на кръга „Капитал“ - „Протестна мрежа“, внася сигнал в държавното обвинение, на базата на който започва проверката на бизнеса на Василев.След позорното бягство на Цветан Василев в Белград и дирижираната от него повторна кражба на активите на КТБ обаче Прокопиев изведнъж преоткри своя „отколешен противник“, който има мустаци и едни 4 милиарда лева за харчене. Медиите му възседнаха интернет платформата „КТБ-файлс“, която уж трябваше да разкрива истината за грабежа на века, а постепенно стана лична трибуна на мустакатия аферист.След внасянето на обвинителния акт срещу Цветан Василев Прокопиев задейства с пълна сила фабриката за фалшиви новини в полза на мустакатия си сиамски близнак. Появи се и подкрепление – онлайн изданието „Студия Трансмедия“ на представящия се за инвестиционен банкер бизнесмен с швейцарски паспорт Георги Василев. Подборът на темите в сайта ясно показва, че за „издателя“ Василев приоритет е всичко, което обслужва интересите на избягалия в Сърбия фараон. В този стил са и „авторските материали“, които имат претенции да са журналистически разработки. За нивото им може да се съди по авторите, които са привлечени. „Трансмедия“ е последен пристан на вече споменатия придворен на мустакатия банкер – блогърът и бивш кадър на кръга „Капитал“ Мирослав Иванов.Самият „издател“ Георги Василев също има политически амбиции и миражи в главата си от години. Той е основател на партия „Република БГ“, която пък е пряко свързвана с обкръжението на политолога и първи ешалон соросоид Иван Кръстев. В един период от време Кръстев даже го спрягат като бъдещ шеф на партията, което така и не се случва, тъй като информацията за това изтича в медиите преди учредителното събрание на формацията. Така вместо Кръстев като модератор на срещата е пратен друг виден соросоид – Красен Станчев. Шефът на ИПИ е и първият награден, който преди десетина години получава учредения от Георги Василев приз за „свободен дух“.  Тези пари са достатъчни да осигурят бюджета за здраве на държавата за едно десетилетие. Вместо обаче да се изправи пред българския съд, за да отговаря за престъпленията си, Цветан Василев, станал известен заради грабежа на КТБ и като Българския Мадоф, се крие от правосъдието в лъскав белградски хотел, от където контролира медийните си и бизнес марионетки в България. През първите се пробва да си чисти имиджа и да се изкара мъченик, докато в същото време през вторите извършва вторичен грабеж на активите на изтърбушената банка.Дело за няколко милиарда и стотици хиляди разбити човешки съдби. Така най-кратко може да бъде описано разследването срещу българския Мадоф Цветан Василев. Според разследващите близо 4 млрд. лева от източените 5,6 млрд. лв. от КТБ са потънали в най-мащабната финансова пералня, изграждана някога у нас - „Фирмата“ на Цветан Василев. Това става ясно от обобщението на данните, събрани от прокуратурата по мегаделото за аферата. През лятото на 2017 г. обвинителният акт срещу Василев и още 17 души е внесен в деловодството на Специализирания наказателен съд, като документите са събрани в 1360 тома или както наблюдаващият прокурор по делото – шефът на спецобвинението Иван Гешев, ще ги нарече – „малка училищна библиотека“. „Моделът „КТБ“ представлява в житейски смисъл най-голямата стопанска и обществена финансова измама, случвала се в новата ни българска история“. Това се подчертава в резюмето на обвинителния акт, което наброява над 150 страници.От обвинителния акт лъсва страшната истина, че приблизителната реална щета от аферата за държавата и вложителите на трезора е в размер на около 5,6 млрд. лв. Василев ще отговаря, макар и задочно, тъй като три години след гръмването на аферата, той продължава да се крие в съседна Сърбия, по обвинения за над 100 престъпления, извършени от него, докато е бил начело на банката. Най-тежкото от тях, което предвижда наказание от 15 г. затвор, е за организатор и тартор на престъпна група, източила 2,5 млрд. от трезора. Материалите за липсващи още близо 1,5 млрд. лв. пък са отделени в друго от общо 24 досъдебни производства, по които все още се работи в Софийска градска прокуратура. Гешев обаче обяснява на брифинг, че всъщност тези пари са раздадени „в чували и пликчета“.Друго обвинение, за което банкерът беглец ще отговаря пред Темида, е за кражбата на близо 206 млн. лв. от главната каса на КТБ. Тези пари пък са били ползвани за „лични нужди на Василев“, става ясно още от документите по делото. Според държавното обвинение ОПГ-то, ръководено от Василев, се състояло от още 14 души, сред които трима бивши изпълнителни директори на трезора, ексслужители, както и двама одитори от KPMG, заверявали манипулираните отчети на банката. Пред Темида ще застанат и двама бивши подуправители на БНБ, които са отговаряли за банковия надзор в страната, както и служителка на централната банка, извършила последната ревизия на КТБ.Вместо да се изправи пред българското правосъдие обаче Цветан Василев се пробва да разиграва държавата и вложителите, които е измамил. С присъщата си наглост, той дори реши да търсиПриет в първоначалния си вариант през 2012 г., когато българският Мадоф пазарува със замах с източените стотици милиони от КТБ „златните кокошки“ в бизнес империята си, и редактиран в края на 2016 г., когато Василев вече се крие в Сърбия от възмездието за престъпленията си, глобалният акт „Магнитски“ има за цел да санкционира чуждестранни лица, уличени в корупция и погазване на човешките права на хора, разобличаващи корупция. Документът дава правомощия на президента на САЩ да замразява имуществото им – ако имат такова, на територията на страната, както и да им отказва достъп до нея след произнасяне и по предложение на специална комисия към US Конгреса. Духът на закона е ясен, а обективно погледнато българският Мадоф до голяма степен покрива профила на идеалния кандидат за санкциониране. Човекът, предаден на съд за над 100 престъпления в България и с разследване за пране на пари в Люксембург, замразено там само защото у нас върви сходно досъдебно производство, обаче решава да се изкара жертва. И през август 2017 г. подава жалба по глобалния акт „Магнитски“. Твърдейки, че е станал мишена на погазване на човешките му права и на „корпоративен рейд“ - т.е. на целенасочена кампания за отнемане на имуществото му, тъй като – видите ли – дал подкрепата си на политически антикорупционен проект.И докато десетки хиляди ужилени вложители искат възмездие за ограбените си пари, а адвокатите и лобистите му в САЩ, платени със същите тези плячкосани пачки, внасят иск по глобалния акт „Магнитски“, изкарвайки го дисидент, самият Василев тъне в охолен петзвезден живот в Белград. Достатъчно спокоен, за да гради тъмните си схеми за вторичен грабеж и подриване на държавата. И подсигурен, както вече стана ясно, от същите тези откраднати от КТБ пари.\n                    ", "date": "2017.12.04", "title": "Медии под мустак"}
{"url": "http://www.monitor.bg/a/view/37426-%D0%9F%D0%B5%D0%B5%D0%B2%D1%81%D0%BA%D0%B8-%D0%B0%D1%82%D0%B0%D0%BA%D1%83%D0%B2%D0%B0%D0%BD-%D0%B8-%D0%BE%D1%82-%D1%82%D1%80%D0%B5%D1%82%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0/", "text": " Адвокатката на мафията Татяна Дончева драпа към властта\n                    Третата партия на олигархията – воденото от скандалната юристка Татяна Дончева „Движение 21“, се включи в атаката по клеветене на депутата от ДПС и наш издател Делян Пеевски. В опит да придаде достоверност на лъжите си задкулисието бутна поредното си политическо ГМО отроче, което също като останалите лабораторни проекти на босовете - „Да(й), България“ и ДСБ остана извън парламента, да излезе с декларация срещу народния представител, маскирайки фалшивите си твърдения срещу него като политическа позиция уж срещу властта.\n\nВ своя призив формацията на Татяна Дончева, по-известна като адвокатката на мафията, иска отстраняването на властта и твърди, че управляващите и опозицията действат като политически картел. Наред с твърденията срещу властта в позицията на Дончева обаче ясно се отличават опорните точки на задкулисието, които ежедневно се цитират от един или друг слуга на олигархията, която се стреми да овладее държавата.\n\nИ тук като изтъркана плоча се върти все същата песен – колко противоконституционно е да се иска отпадането на давността за приватизацията, как поправката за КТБ цели обратното на това, което вносителите й твърдят, и как фирми, близки до Пеевски, упражняват контрол върху медийния пазар. Всъщност причината и формацията на Дончева да бъде активирана в очернянето и клеветенето е само една –\n\n\n\n\n\nименно заради тези промени. Отпадането на давността за приватизацията, с което ще лъснат наяве всички сделки по времето на Драгалевския лаборант, довели до ликвидирането на предприятията и до ограбването на труда на стотици българи. Ярък пример за такива сделки са тези, с които Иван Костов хариза на медийния олигарх Иво Прокопиев завода „Каолин“ и винпром „Дамяница“. Също по времето на Командира авиокомпания „Балкан“ беше „приватизирана“ за 150 хиляди лева, а „Кремиковци“ - за впечатляващата сума от…1 лев. Друга причина за истерията на олигархията е поправката за КТБ, внесена от депутатите Йордан Цонев, Делян Пеевски и Хамид Хамид, която мина на първо четене в правната комисия на парламента и която ще даде инструмент в ръцете на синдиците на КТБ да спрат вторичното разграбване на активите на банката от Българския Мадоф Цветан Василев и аверите му. Те ще трябва да върнат всички заграбени активи в масата по несъстоятелност на банката и така ще секне кранчето за финансиране на всичките им слуги и медийни бухалки. Така ще секнат и хонорарите към Дончева, плащани от ортака на Българския Мадоф Гриша Ганчев, чийто адвокат е тя, особено на фона на това, че с промените в закона, ще излезе наяве и истината за вторичния грабеж на КТБ, след като синдиците вече разкриха\n\n\n\n\n\nОсвен това и адвокатката на мафията, както и останалите слуги на олигархията ежедневно тръбят за монопол на Пеевски над медиите, каквито твърдения ежедневно се тиражират в медийните бухалки на олигархията и неведнъж са опровергавани.\n\nПрегръдката на партията на провалилия се правосъден министър Христо Иванов „Дай България“ и на отрочето на Костов Атанас Атанасов – ДСБ, вече е факт след редица общи техни изяви. Сега опорните им точки, които ясно личат в позицията на партията на Дончева, само потвърждават връзката между тях и фактът, че спонсорите им са добре познатите лица на задкулисието, начело с банкера беглец Цветан Василев и ортака му Гриша Ганчев. Медиите от кръга „Капитал“ на Прокопиев и присъдружните им сайтове „Фрогнюз“ на агент Академик Огнян Стефанов, „Медиапул“ на говорителката на Костов Стояна Георгиева и Клуб Z” на подсъдимия за укриване на данъци фармацевтичен бос Огнян Донев, пък услужливо препечатват и тиражират ежедневните опити на задкулисието да клати държавата с едничката цел да я овладее и да разположи удобните си слуги по високите етажи на властта.\n\n \n\n\n\n\nАдвокатката на мафията Татяна Дончева е поела обгрижването на интересите на всички марионетки на Българския Мадоф Цветан Василев у нас. Докато защитава в съда бизнесмена от село Микре Гриша Ганчев по делото „Захарна афера“, буквално преди месеци тя лъсна и като оратор в подкрепа на оръжейния Барон Мюнхаузен – Емилиян Гебрев, който закара служителите си пред парламента, за да осъществят публичен натиск върху държавни органи. Общото между двамата „клиенти“, които Дончева обслужва, е, че в момента управляват активите, които Цветан Василев овладя със заграбените пари на вложителите в КТБ. Българския Мадоф изля в джобовете на Ганчев „Петрол“, а на Гебрев се опита да преотстъпи „Дунарит“, банкерът беглец се сдобиваше със свежи пари, за да поддържа луксозния си начин на живот в Белград. Тяхната защитничка е известна и с работата си за „Мултигруп“ и прокарването на лобистки законопроекти като поправката „Ванко 1“.\n                    ", "date": "2017.12.04", "title": "Пеевски атакуван и от  третата партия на олигархията "}
