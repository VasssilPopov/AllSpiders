{"url": "http://www.monitor.bg/a/view/77779-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BA%D1%8A%D0%BC-%D0%BC%D0%BB%D0%B0%D0%B4%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%81%D1%82%D0%B8-%D0%92%D0%B8%D0%B5-%D1%81%D1%82%D0%B5-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0/", "text": "„Вие сте бъдещите мозъци, които ще работят в най-бързо развиващия се сектор на икономиката“.\nС тези думи се обърна президентът Румен Радев на откриването на първата европейска младежка олимпиада по информатика. Тя бе открита в Софийския университет и е под патронажа на държавния глава, Тибор Наврачич, еврокомисар по образованието, културата, младежта и спорта, и Мария Габриел, еврокомисар по цифровата икономика и общество. Олимпиадата е подкрепена и от българските депутати в Европейския парламент. За да подкрепи надарените деца в СУ беше и образователният министър Красимир Вълчев.Не само докато работим, но и докато почиваме. До такава степен се сраснахме с тях, че забравихме, че вътре има много сложно програмно осигуряване и то е написано от хора точно като вас“, каза държавният глава на участниците в състезанието. „Цифровите технологии са най-бързо развиващият се сектор в днешно време и вие, младите, сте привилегировани, че от раждането си имате достъп до тях. Ако приемем,че математика е абстрактна красота,то програмирането придава материалният й облик\", допълни още Радев. По думите му спецовете с техните програми не само залагат техническия прогрес, но и модела на поведение на хората. „Вие моделирате бъдещето и обществените отношения\", каза президентът. Организаторите разказаха, че в бъдещите 5 години компютърните специалности ще станат водещи и се очаква професиите, свързани с тях, да са едни от най-доходоносните за икономиката. Българският еврокомисар Мария Габриел пък обясни, чет.е. не знаят как да пратят мейл или пазаруват и поръчат нещо онлайн. В същото време длед 2020 г. 90% от.работните места ще изискват такива умения.\nПо повод дебатите за новия антикорупционен закон и идеята шефът на новия орган да се назначава от президента, Радев коментира, че явно има политици, които не осъзнават, че корупцията може да блокира и загроби парламентарната република. \"Виждате какво е недоверието в институциите. Да назначавам председателя на един такъв орган за мен изобщо не е самоцелно\", обясни Радев. По думите му е много важно този орган да работи ефективно. Държавният глава припомни, че само преди няколко месеца във връзка с районирането при мажоритарните избори, в законопроекта, предложен от ГЕРБ, е било заложено това да го прави президентът като равно отдалечен от всички власти. Радев запита - \"Сега нещо смени ли се?\" Относно случая с Калин Митрев и \"Азербайджанската перачница\" Радев заяви, че до момента разполагаме само с публикации на медиите и трябва да изчакаме компетентното становище на отговорните институции.Държавният глава Румен Радев поздрави президента Георге Иванов и Република Македония по повод националния празник на страната и отбелязването на 26-ата годишнина от провеждането на референдума за независимостта. Това съобщиха от „Дондуков“ 2. Радев  изрази и увереността си, че с подписването на Договора за приятелство, добросъседство и сътрудничество България и  Македония отварят нова страница в двустранните отношения, които ще се развиват и задълбочават във всички области от взаимен интерес.", "date": "2017.09.08", "title": "Президентът към млади програмисти: Вие сте бъдещето на икономиката"}
{"url": "http://www.monitor.bg/a/view/30512-%D0%9C%D1%8A%D1%80%D0%B8-%D0%A1%D1%82%D0%BE%D0%B8%D0%BB%D0%BE%D0%B2-%D0%B8-%D0%93%D0%B5%D0%BE%D1%80%D0%B3%D0%B8-%D0%90%D0%BD%D0%B4%D1%80%D0%B5%D0%B5%D0%B2-%D1%81%D1%82%D0%B0%D0%BD%D0%B0%D1%85%D0%B0-%D0%BF%D0%BE%D1%87%D0%B5%D1%82%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D0%A5%D0%B0%D1%81%D0%BA%D0%BE%D0%B2%D0%BE/", "text": "Треньорът по футбол Мъри Стоилов и композиторът Георги Андреев вече са почетни граждани на родния си град Хасково.Футболният спец Стоилов не успя да дойде на церемонията на връх празника на Хасково 8-и септември.От 1993-а година Хасково празнува на църковния празник, тъй като Света Богородица се счита за закрилница на южния град.„Чувствам се малко незрял за тази чест, но щом кметът Добри Беливанов и общинските съветници са решили да ме удостоят - съм поласкан!“, каза Андреев. Виртуозът на гъдулката обеща да бъде по-изразителен и да се отблагодари на родния си град на празничния концерт в събота.Званието почетен гражданин на Хасково получи и архиерейския наместник отец Антоний, който е бил ръкоположен за свещеник в далечната и смутна 1947-а година. Още 9 достойни жители на Хасково бяха удостоени посмъртно с високото отличие от Общинския съвет.   ", "date": "2017.09.08", "title": "Мъри Стоилов и Георги Андреев станаха почетни граждани на Хасково"}
{"url": "http://www.monitor.bg/a/view/47167-%D0%A2%D0%B5%D1%81%D1%82%D0%B2%D0%B0%D1%82-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%92%D0%98%D0%9F%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%BF%D1%80%D0%B5%D0%B4%D0%B8-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "Тестват се мерките за сигурност на ВИП-а на летище София непосредствено преди председателството. Това заяви министърът на транспорта Ивайло Московски по време на днешния парламентарен контрол.Московски посочи, че „Главна дирекция „Гражданска въздухоплавателна администрация“ ще предприеме превантивни действия с извършване на допълнителни инспекционни проверки по линия на сигурността в последното тримесечие на настоящата година преди председателството. Освен това ще се извърши оценка на компетентността на всички служители по сигурността, които летището възнамерява да наеме допълнително. ", "date": "2017.09.08", "title": "Тестват сигурността на ВИП-а на  летището преди БГ председателството"}
{"url": "http://www.monitor.bg/a/view/88924-%D0%98-%D0%BA%D0%BB%D0%B0%D0%BA%D1%8C%D0%BE%D1%80%D0%B8%D1%82%D0%B5-%D0%BD%D0%B0-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D1%8F%D1%85%D0%BD%D0%B0%D1%85%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8/", "text": "„Ние, гражданите“ набъркаха и US посолството в игричките си, от мисията научиха от медиите за акциятаСлед Цветан Василев и клакьорите му от т.нар. гражданска организация „Ние, гражданите“ се наредиха на опашката за яхване на глобалния акт „Магнитски“. Месец след като американската кантора JWI, наета от българския Мадоф с парите, откраднати от КТБ, подаде иск по закона от името на банкера беглец с мотива, че му били нарушени човешките права, същото обяви, че ще прави и марионетката му Вера Ахундова. За водевилната акция се разбра от отворено писмо, разпространено от организацията и подписано от Ахундова, позната и като агент Ана Хранова от Шесто управление на ДС. В него тя заявява, че НПО-то щяло да внесе жалба по „Магнитски“, защото през последните 3 години членове на организацията били подлагани на „тормоз от прокуратурата“, а също и на натиск и рекет.Ахундова заедно с афериста, подвизаващ се под две самоличности – Божидар Томалевски и Дарио Томалети, основаха организацията още при избухването на аферата „КТБ“ с претенциите, че макар да се броят на пръстите на двете ръце, едва ли не представлявали интересите на вложителите във фалираната банка. Всъщност обаче оттогава досега обслужват само и единствено кампаниите на Василев. След като се провалиха в първоначалната цел, с която бяха създадени – да се конституират като заинтересована страна по делото за обявяването на КТБ в несъстоятелност, за да спъват колкото се може повече процеса, Ахундова и хората й започнаха да влизат в ролята на беквокали на тезисите на банкера беглец, разпространявайки опорните му точки по медиите от фабриката за фалшиви новини на задкулисието.Връзката между българския Мадоф и „Ние, гражданите“ бе призната дори от самия банкер беглец в семейното му интервю пред BiT, излъчено тази седмица. В него Василев, говорейки в множествено число, обясни, че както той, така и от „Ние, гражданите“ са заривали през годините прокуратурата с жалби по повод КТБ, оплаквайки се, че те не били разглеждани.Следвайки същата матрица, сега от НПО-то отново подкрепят Василев в кампанията му да се изкара „мъченик“, депозирайки по подобие на него жалба. В наглостта си те дори посмяха да набъркат в игричките си дипломатическа мисия, като заявиха, че щели да „подадат иска-молба чрез посланика на САЩ в България“.но и изобщо не са знаели за акцията. Агенция Монитор потърси за коментар мисията с молбата да отговорят дали са запознати с въпросната жалба и как ще коментират намесването на институцията в казуса, като от посолството признаха, че разбират от изданието за твърденията на Ахундова и обещаха отговори на въпросите ни възможно най-скоро.Междувременно, както можеше да се очаква, фабриката за фалшиви новини веднага поде кампанията на „Ние, гражданите“, като за да са по-бързи, едно от изданията от машината за клевети дори пусна едно към едно „възванието“. Без да се пробва да напише материал по него. Става въпрос за изданието „Фрогнюз“ на друг агент на ДС – Огнян Стефанов, което вече официално се затвърди в ролята на пиар. След като преди дни препечата дума по дума съобщение, излязло в блога на Василев, сега направи абсолютно същото и с отвореното писмо на „Ние, гражданите“. ", "date": "2017.09.08", "title": "И клакьорите на Цветан Василев яхнаха „Магнитски“"}
{"url": "http://www.monitor.bg/a/view/5183-%D0%A1%D0%B0%D0%BC%D0%BE-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8-%D0%BA%D0%B0%D0%B7%D0%B0%D0%BB%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%BB%D0%B8-%D1%81%D0%B0-%D0%BD%D0%B0-%D0%9D%D0%9F%D0%9E%D1%82%D0%B0/", "text": "Макар до изтичането на крайния срок, в който магистратите трябва да подадат декларациите си за членства в НПО-та да остава само седмица, до момента това е било обявено едва от по-малко от половината от тях. Това стана ясно вчера, като се наложи от Висшия съдебен съвет да напомнят, че срокът изтича на 14 септември. Декларации трябва да подадат както съдиите, прокурорите и следователите, така и членовете на ВСС и инспекторите в Инспектората към ВСС. Според чл. 195а, ал. 1 от Закона за съдебната власт декларации трябва да се подадат за всички членства в организации, включително тайни и/или неформални организации и общества, юридически лица с нестопанска цел и в граждански дружества или обединения по образец, утвърден от Висшия съдебен съвет. При промяна се подава декларация за коригиране на декларираните обстоятелства в едномесечен срок от настъпването на промяната. Колегиите на Висшия съдебен съвет водят централен публичен регистър на тези декларации. Общият брой на съдиите, прокурорите, следователите, членовете на ВСС и инспекторите е 4260.", "date": "2017.09.08", "title": "Само половината магистрати казали членове ли са на НПО-та"}
{"url": "http://www.monitor.bg/a/view/44268-%D0%9B%D0%BE%D0%B7%D0%B0%D0%BD-%D1%81%D0%BA%D0%BE%D1%87%D0%B8-%D0%BD%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BF%D0%B0%D0%BA-%D0%B7%D0%B0%D0%BF%D1%8F-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0/", "text": "Шефът на Върховния касационен съд Лозан Панов буквално скочи на борбата с корупцията, като се противопостави остро на създаването на специализиран орган за преследването й в държавата. За формирането на такова звено има консенсус в политическите среди, като за него препоръки дава и ЕК и е заложено и в двата законопроекта за борба с корупцията – както в този на правителството, така и в този на БСП, макар да са разписани различни правомощия. Панов, който е марионетка на цяла плеяда олигарси с повдигнати обвинения, пристигна на крака в НС, за да се срещне със соцшефа Корнелия Нинова и други червени депутати, пред които изрази позицията си по техния законопроект. „Създава се паралелна структура с дублиращи функции в страната, без ясни механизми за контрол и отчетност, само и само да не се реформират органите за съдебно преследване, в случая прокуратурата“, използва той случая, за да поднови атаката си срещу държавното обвинение. Според шефа на ВКС в момента основният дебат в борбата с корупцията се измествал към това кой ще назначава директора на бъдещия орган, без да се пита колко ще струва създаването и функционирането му. След което заключи, че това било „мимикрия на реформа“. С тази си позиция обаче Панов на практика застава и срещу препоръките на Брюксел в последния доклад от януари тази година. „Приемането на закон за създаването на ефективна и отчетна нова институция за борба с корупцията ще бъде съществен тест за решимостта на България през 2017 г.“ се посочва в документа.Вместо това Панов използва срещата си с червените, за да запее отново старата песен за промени в съдебната система чрез изменение в конституцията и свикване на ВНС. Опитът му да обслужи чуждите интереси на задкулисието чрез овладяване на Темида обаче удари на камък и при социалистите, след като това стана при срещите му преди месеци на „Дондуков“ 1 и 2.„Г-н Панов смята, че трябва да се направи по-комплексна реформа, която да обхваща и промяна в прокуратурата. Това минава през промяна в конституцията, което БСП не споделя като мнение. Ние имаме политическо решение да не се отваря темата и да не се променя конституцията“, поряза го Нинова след разговорите в НС. Тя разказа, че не са приели и настояването му да се направи анализ на сегашните органи, които имат отношение към борбата с корупцията. Панов изразил позиция, че те не са ефективни, но соцшефката не споделила това мнение.", "date": "2017.09.08", "title": "Лозан скочи на борбата с корупцията, пак запя за промени в Конституцията"}
{"url": "http://www.monitor.bg/a/view/19328-%D0%92-%D0%A1%D0%9C%D0%93-%D0%BF%D1%80%D0%B8%D0%B1%D0%B8%D1%80%D0%B0%D0%BB%D0%B8-12-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BE%D1%82-%D1%83%D1%80%D0%BE%D1%86%D0%B8-%D0%BF%D0%BE-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0/", "text": "От курсове в СМГ годишно постъпват 1,2 милиона лева. Това твърди бившият възпитаник на училището, а сега преподавател по математика в Чикагския университет Антони Рангачев. \"Ако вие водите например три курса като учител, вие получавате около четири, пет хиляди лева допълнителен доход на месец, съответно, ако вие не водите курс, вие получавате 800-900 лева. Това е заплатата, която получавате като учител в гимназията\", коментира той пред БНР. Рангачев обвини Регионалното управление по образованието, че е трябвало да се намеси в казуса. \n\"Постъпването и изобщо осчетоводяването на средства на територията на училището е отговорност единствено и само на директора на това училище и нашата институция е сезирала компетентните органи, които очаквам да направят проверка по повдигнатите от него въпрос\", заяви началникът на управлението Ваня Кастрева пред \"Хоризонт\". .Уволненият директор на СМГ Антони Стоянов пък твърди, че четвърти ден не е получил заповедта си за уволнение, за да може да я обжалва.", "date": "2017.09.08", "title": "В СМГ прибирали 1,2 млн. лева от уроци по математика"}
{"url": "http://www.monitor.bg/a/view/4541-%D0%9E%D1%82-27-%D0%B4%D0%BE-32-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "Днес времето над страната ще бъде слънчево, с временни увеличения на облачността. Tова съобщи Христо Христов, дежурен синоптик в Националния институт по метеорология и хидрология (НИМХ) към Българската академия на науките пред \"Фокус\".Ще духа слаб юг-югоизточен вятър. Максималните температури ще бъдат между 27° и 32°, в София - около 28°.\nПо Черноморието ще е предимно слънчево, със слаб-до умерен югоизточен вятър. Максималните температури ще бъдат между 26° и 29°, температурата на морската вода е 22°-24°. Вълнението на морето ще е около 2 бала.\nНад планините ще преобладава слънчево време. Ще духа слаб, по билата - до умерен вятър, от южната четвърт. Максимална температура на 1200 метра - около 23°, на 2000 метра – около 15°.\nАтмосферното налягане е малко по-ниско от средното за септември и през деня слабо ще се понижи. ", "date": "2017.09.08", "title": "От 27 до 32 градуса днес "}
{"url": "http://www.monitor.bg/a/view/73791-%D0%97%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%B2%D0%BB%D0%B8%D0%B7%D0%B0-%D0%B2-%D0%BF%D0%BB%D0%B5%D0%BD%D0%B0%D1%80%D0%BD%D0%B0-%D0%B7%D0%B0%D0%BB%D0%B0-%D0%BD%D0%B0%D0%B9%D1%80%D0%B0%D0%BD%D0%BE-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "До месец се очакват предложения за бъдещето на \"Слънчев бряг\" АД  Само общините могат да спрат нудистите по родните плажове. Това стана ясно от изказването на министъра на туризма Николина Ангелкова по време на парламентарния контрол днес.„Няма изрична забрана, подкрепена със санкции, няма изричен ред относно начина на ползване на морските плажове от посетителите по отношение на техния външен вид. Единственият законов регламент, който може да бъде приложен в този случай, е приетата наредба от съответната община“, посочи Ангелкова във връзка с отправения към нея въпрос относно плаж „Делфин“ и недоволството на плажуващите нудисти към концесионера.Министерството на туризма не би могло да заеме страна по цитирания казус между наемател на плаж и плажуващи граждани, доколкото не съществува изричен регламент, уточни тя. По думите й обаче ръководеното от нея ведомство е оказало пълно съдействие за диалог между двете страни.Също така Ангелкова подчерта, че процедурата по отдаване под наем на морския плаж „Делфин“ е проведенаи спрямо принципите на прозрачността, а публикуваните документи не са обжалвани в законоустановения 14-дневен законов срок пред ВАС.„Няма основания за твърдения както относно извършени нарушения по време на организирането и провеждането на търга, така и по повод последващо сключване на договор за наем. Така съгласно действащата нормативна уредба с договора за наем на морски плаж всеки негов посетител има право да ползва 50 на сто от активната му площ за свободно и безплатно плажуване. Освен това наемателят е задължен да постави и указателна табела с обозначения на зоните за активна плажна площ и за свободно слагане на кърпи, обясни още Ангелкова.По време на контрола министърът на туризма заяви още, че промените в Закона за туризма предстоят да бъдат разгледани в пленарна зала края на октомври или началото на ноември тази година.„С промените в Закона за туризма, които също сме представили на вашето внимание и предстоят, ниекоито са имиджа на българския туризъм, за да може да има ясни правила за всички дейности, които се извършват на тяхна територия“, разясни Ангелкова.Народният представител Николай Тишев отправи въпрос към нея относно финансовото състояние на „Слънчев бряг“ АД, тъй като според думите му дружеството е регистрирало загуби в размер на 993 хил. лв. за 2016 г. В същото време обаче според данни на НСИ броят на туристите и нощувките непрекъснато се увеличават. Ангелкова отговори, че за миналата година дружеството е получило приходи на стойност 1,224 млн. лв., а за 2015 г. сумата е била 1,177 млн. лв., като приходите са се увеличили с едва 47 хил. лв. Оказва се обаче, че всички живеещи на територията на Слънчев бряг, както и собствениците на магазинчета и заведениякоято от своя страна няма право да инвестира в курорта, а пък и не проявява никакъв интерес, тъй като курортът е собственост на търговско дружество.Освен това министърът заяви, че за миналата година са похарчени и около 300 хил. лева за полицейска охрана на курорта Слънчев бряг. По думите й през отчетната 2016 г. „Слънчев бряг“ АД е реализирало положителен финансов резултат, предвид отчитаните разходи за амортизации, които възлизат в размер на 301 хил. лв. „Финансовата загуба е в размер на 993 хил. лв. и е резултат на запазилия се значително висок размер на разходите за амортизации, които произтичат от големия размер на наличните активи, собственост на дружеството“, бе категорична Николина Ангелкова.", "date": "2017.09.08", "title": "Общините погват нудистите по плажовете (ОБНОВЕНА)"}
{"url": "http://www.monitor.bg/a/view/12834-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D0%92%D0%BB%D0%B0%D0%B9%D0%BA%D0%BE%D0%B2/", "text": "Окръжна прокуратура – Пазарджик ще внесе в съда искане за налагане на мярка за неотклонение „задържане под стража“ на Лазар Влайков. Вчера Окръжната прокуратура му повдигна обвинение, а с оглед тежестта на обвинението и опасността Влайков да се укрие или да извърши друго престъпление той бе задържан за 72 часа. Това съобщиха от пресцентъра на Окръжна прокуратура – Пазарджик.Влайков е обвинен, за това че на 31 август/1 септември 2017 г. в ресторант „Градина“ не е взел необходимите мерки за сигурност и от това е последвало причиняване на смъртта на Н.Т.\nС пистолета на Влайков бе застрелян собственик на заведение в село Виноградец. Прокуратурата работи по две версии - първата е, че смъртоносният изстрел е произведен от 6-годишно дете, а втората, че е дело на самия Влайков. Преди задържането му вчера Общинският съвет в Септември единодушно гласува оставката му.  Към този момент за нас няма категоричен отговор на въпроса кой е произвел фаталния изстрел във Виноградец, коментира междувременно говорителят на главния прокурор Румяна Арнаудова в предаването „Тази сутрин“ по бТВ. Тя уточни, че обвинението за Влайков е за извършено общо опасно престъпление, за което се предвижда максимално наказание от 10 години лишаване от свобода. „Същината на обвинението е неспазване на правилата за сигурност, от което е последвала смъртта на едно лице. Разследването е в сравнително начална фаза, само една седмица е минала от инцидента и са назначени множество експертизи, от които нито една не е изготвена“, посочи говорителят на главния прокурор. По думите й от разпечатките на телефоните на Влайков е установено, че той не е провеждал телефонен разговор с районния прокурор на Пазарджик. „Но това обстоятелство не е достатъчно, за да сме сигурни дали е имало комуникация между двамата. Затова и прокуратурата е назначила допълнителна техническа експертиза, която да прегледа съдържанието на трите телефона, ползвани от Влайков, защото е напълно възможно да е имало интернет комуникация, която ще бъде установена само след експертно изследване“, отбеляза прокурор Арнаудова.  Отговор на въпроса кой е произвел фаталния изстрел ще може да бъде даден, едва след като има резултати от ДНК-експертизата, която е назначена в частна лаборатория и техническата експертиза, която в момента се изработва. „Имайте търпение да си свършим работата, за да можем със сигурност да твърдим кой е произвел изстрела. Към този момент доказателствата не са достатъчни“, каза още Арнаудова. По думите й срещу Влайков през годините е имало други две разследвания, които са били прекратени от районната прокуратура. „По указания на главния прокурор в момента се извършва проверка на тези постановления на прокуратурата“, посочи тя, като допълни, че ще бъдат положени усилия да се установи дали над Лазар Влайков е разпъван чадър от страна на районната прокуратура. „Към този момент подобни данни и доказателства нямаме“, каза Арнаудова. Няма „чадър” над Лазар Влайков, а ГЕРБ е реагирала веднага, като го е изключила от редиците си и го е посъветвала да напусне общинския съвет на Септември, заяви пък правосъдният министър Цецка Цачева пред бТВ.  ", "date": "2017.09.08", "title": "Прокуратурата иска постоянен арест за Влайков, грозят го 10 години затвор  "}
{"url": "http://www.monitor.bg/a/view/39088-%D0%9E%D1%82%D0%BA%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%BC%D1%8A%D0%B6-%D0%B2-%D1%80%D0%B5%D0%BA%D0%B0-%D0%91%D0%B5%D0%B1%D1%80%D0%B5%D1%88/", "text": "Труп на мъж с неустановена самоличност е открит в река Бебреш между Ботевград и село Литаково, съобщиха от пресцентъра на ОДМВР-София.Сигналът за забелязаното тяло е постъпил в 13.30 часа вчера в РУ- Ботевград. Установено е, че трупът е на мъж на приблизителна възраст 45-55г., без видими следи от насилие. Тялото е изпратено за извършване на аутопсия.По случая в ОДМВР- София е образувано досъдебно производство. ", "date": "2017.09.08", "title": "Откриха труп на мъж в река Бебреш"}
{"url": "http://www.monitor.bg/a/view/7487-8-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D1%83%D0%B4%D0%B0%D1%80%D0%B8-%D0%9C%D0%B5%D0%BA%D1%81%D0%B8%D0%BA%D0%BE/", "text": "Най-малко 26 души загинаха при мощното земетресение от 8,4 по Рихтер в Мексико, съобщи президентът на страната Енрике Пеня Нието, цитиран от телевизия \"Форо\". Десет души са загинали в щата Оаксака, трима в Чиапас и двама в Табаско. В Туитър президентът каза, че това е най-силното земетресение в страната от близо век. Повечето от жертвите са деца. 1 милион потребители са останали без ток за известно време след труса, но за 800 хиляди от тях подаването на електричество вече е възстановено. В 11 щата днес като предпазна мярка са отменени училищните занятия. В Оаксака е рухнал хотел, но засега не се съобщава за загинали там. По-рано губернаторът Алехандро Мурат каза, че някои хора са успели да избягат от хотела, сега се установява дали има пострадали. В Оаксака живеят 3 милиона души от 130-милионното население на Мексико. Трусът разтърси Мексико късно в четвъртък и предизвика триметрови вълни от цунами. По данни на Геофизичния институт на САЩ епицентърът на труса е бил на 87 км югозападно от град Пихихяпан в южния щат Чиапас, на дълбочина от близо 70 км. Първоначалните данни бяха за за земетресение с магнитуд 8 на дълбочина 35 км. Трусът бе усетен около полунощ чак в намиращата се на над 1000 км северозападно от Чиапас столица Мексико, където хора избягаха в паника по улиците при задействането на алармата, предупреждаваща за предстоящо земетресение. За по-малко от 12 часа са регистрирани над 60 вторични труса с магнитуд до 6,1 по Рихтер.  Мексиканските власти съобщиха, че евакуират жителите на Пуерто Мадеро в щата Чиапас като предпазна мярка, имайки предвид предупреждението за цунами за южното крайбрежие на страната, отправено след силното земетресение, предаде АП. Според президента Енрике Пеня Нието трусът е по-силен дори от труса с магнитуд 8,1 от 1985 г., убил хиляди хора и причинил огромни разрушения в столицата Мексико. Тогава загиналите бяха над 10 000 жертви. След тази трагедия мексиканските власти затегнаха регулациите в строителството и разработиха система за предупреждение при сеизмични трусове. ", "date": "2017.09.08", "title": "Ад: 8,2 по Рихтер удари Мексико, вдигна се 3-метрово цунами (ГАЛЕРИЯ)"}
{"url": "http://www.monitor.bg/a/view/21908-%D0%90%D0%BD%D0%BD%D0%B0-%D0%A6%D0%BE%D0%BB%D0%BE%D0%B2%D0%B0-%D1%81-%D0%BD%D0%BE%D0%B2%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BD%D0%B0%D0%B5%D1%81%D0%B5%D0%BD/", "text": "Тази есен Анна Цолова отваря нова страница в кариерата си. Тя подготвя друго предаване, което зрителите на NOVA ще могат да гледат скоро. Това съобщиха от телевизията ден, след като стана ясно, че Цолова вече няма да води сутрешния блок \"Здравей, България\" и той ще продължи да се излъчва само с Виктор Николаев.\"След 19 години в новините и актуалната публицистика, 13 от които в сутрешния блок на двете най-големи телевизии, избрах за себе си нова посока и реших да предложа на NOVA един различен проект. Това е план, върху който работя вече повече от година. Обявявам го в момента, в който съм готова с екипа и концепцията за неговия успешен старт. Това е мой дълго обмислян професионален избор. Благодарна съм за доверието на зрителите през всичките тези години. Ще бъдем отново заедно скоро. На Виктор - един от най-добрите ми приятели, и на екипа на \"Здравей, България\", желая успех“, споделя Цолова.“Благодаря на Ани за усилията и успехите, които донесе на NOVA. Щастлива съм, че ще продължим да работим заедно по нов телевизионен проект извън новините. Пожелавам успех на бъдещото предаване“, допълни Силва Зурлева, член на Борда на директорите на Нова Броудкастинг Груп.", "date": "2017.09.08", "title": "Анна Цолова с ново предаване наесен "}
{"url": "http://www.monitor.bg/a/view/47358-%D0%9C%D0%B8%D1%85%D0%B0%D0%B5%D0%BB%D0%B0-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D0%BF%D0%B5%D0%B5-%D1%81-%D0%94%D0%BE%D0%BD%D0%B8-%D0%BF%D1%80%D0%B5%D0%B4-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "Отличниката от Х Factor Михаела Маринова ще заформи дует с Дони пред Народния театър. Те ще запеят песента „Замълчи, замълчи“, създадена за филма „Любимец 13“ от Петър Ступел в рамките на Fortissimo Fest тази неделя. Програмата на фестивала за класическа музика, основан през 2010 г. от маестро Максим Ешкенази, ще включи още фолклорни изпълнения със съвременен прочит и саундтрак на любими български ленти. Освен музика от комедията на режисьора Владимир Янчев от 1958 г., ще чуем мелодии от още 8 култови продукции, сред които „Оркестър без име“, „Козият рог“ и „С деца на море“. Класическото звучене ще е по произведения на Панчо Владигеров, Петко Стайнов, Марин Големинов и Петър Христосков. Сред фолклорните произведения ще са капелна оркестрация от Георги Андреев на „Хубава си, моя горо“, „Крайречна“ за обой, кавал и симфоничен оркастър, „Виолира“ и „Аспарух“. За първи път на Fortissimo Fest ще бъде представена и поезия в лицето на актьорите Ана Пападопулу и Юлиян Вергов. Ден преди да съберат ентусиастите в столицата, организаторите ще вдигнат сцена в Античния театър в Пловдив за същата програма.  ", "date": "2017.09.08", "title": "Михаела Маринова пее с Дони пред Народния"}
{"url": "http://www.monitor.bg/a/view/50761-%D0%A4%D1%83%D1%82%D0%B1%D0%BE%D0%BB%D0%B5%D0%BD-%D1%85%D1%83%D0%BB%D0%B8%D0%B3%D0%B0%D0%BD-%D0%BE%D1%82%D0%BD%D0%B5%D1%81%D0%B5-4-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0-%D1%81-%D1%80%D0%B8%D0%BC%D1%81%D0%BA%D0%B0-%D1%81%D0%B2%D0%B5%D1%89/", "text": "Перничанинът Петър Илиев, тартор на агитката на футболния клуб “Миньор“, беше осъден на 4 месеца условно с тригодишен изпитателен срок. Фенът на перничани, известен с прякора си Пешо Буферо, беше осъден заради стрелбата с римска свещ по запалянковци на „Хебър“ при сбиване между двете агитки на мач в Пазарджик. Инцидентът стана по време на мача между двата отбора на пазарджишкия стадион “Георги Бенковски“, когато представители на двете агитки се сбиха и  се наложи да бъде повикано подкрепление от 50 униформени от местното Районно управление на МВР, които да въведат ред на игрището. Срещу популярния пернишки фен са били повдигнати две обвинения – едното за хулиганство по чл. 325, ал. 2 и съпротива срещу полицейски служители, а другото – за нанасяне на лека телесна повреда.", "date": "2017.09.08", "title": "Футболен хулиган отнесе 4 месеца условно за стрелба с римска свещ"}
{"url": "http://www.monitor.bg/a/view/82876-%D0%A2%D0%BE%D1%82%D0%BE-%D0%BF%D0%B5%D1%87%D0%B0%D0%BB%D0%B1%D0%B8-%D1%82%D0%B8%D1%80%D0%B0%D0%B6-71/", "text": " Числа - 1, 11, 16, 21, 25, 30. Печалби: 6 – няма, 5 – 8 по 2634,10 лв., 4 – 641 по 32,90 лв., 3 - 9903 по 3,00 лв. ДЖАКПОТ: 3 503 730,33 лв. Числа - 2, 4, 5, 19, 29, 32. Печалби: 6 – няма, 5 – 4 по 2496,10, лв., 4 – 282 по 35,40 лв., 3 – 5074 по 2,80 лв. ДЖАКПОТ: 371 744,18 лв. I теглене - 3, 11, 13, 14, 25. Печалби: 5 – 2 по 11 322,90 лв., 4 – 330 по 60,10 лв., 3 – 9776 по 2,90 лв. II теглене - 7, 9, 10, 19, 30. Печалби: 5 – 2 по 11 322,90 лв., 4 – 406 по 48,80 лв., 3 – 9822 по 2,90 лв.Числа - 3, 7, 18, 22, 37; зодия – 3. Печалби: 5+1 – няма, 5 – няма, 4+1 – 1 по 5000,00 лв., 4 – 9 по 500,00 лв., 3+1 – 28 по 100,00 лв., 3 – 321 по 10,00 лв., 2+1 – 326 по 5,00 лв., 1+1 – 1172 по 1,50 лв., 2 – 3352 по 1,00 лв., 0+1 – 1540 по 1,00 лв. ДЖАКПОТ: 3 000 000,00 лв. Позиция - 1, 3, 5. Цифри - 4, 5, 9. Печалби: 3 – 14 по 1568,50 лв., 2 – 1839 по 11,90 лв. ДЖАКПОТ – няма. година 95, месец 02, дата 09, ден 2. Печалби: I гр. - няма, II гр. - няма, III гр. - няма, IV гр. - 1 по 249,90, лв., V гр. - 2 по 125,00 лв., VI гр. - 8 по 25,00 лв., VII гр. - 5 по 50,00 лв., VIII гр. - 11 по 18,20 лв., IX гр. - 46 по 6,50 лв., X гр. - 82 по 4,30 лв., XI гр. - 107 по 3,70 лв., XII гр. - 197 по 2,50 лв., XIII гр. - 608 по 1,70 лв., XIV гр. - 1163 по 1,50 лв., XV гр. - 2193 по 1,30 лв. ДЖАКПОТ: 8026,67 лв.", "date": "2017.09.08", "title": "Тото печалби, тираж № 71"}
{"url": "http://www.monitor.bg/a/view/56276-%D0%9F%D1%80%D0%B8%D1%8F%D1%82%D0%B5%D0%BB%D0%BA%D0%B8-%D1%89%D0%B5-%D1%81%D0%BF%D0%BE%D1%80%D1%8F%D1%82-%D0%B7%D0%B0-%D1%82%D1%80%D0%BE%D1%84%D0%B5%D1%8F-%D0%BD%D0%B0-us-open/", "text": "Винъс Уилямс изпусна шанс за нов финал в Ню ЙоркБлизките приятелки Слоун Стивънс и Мадисън Кийс ще излязат една срещу друга в спора за трофея на Откритото първенство на САЩ по тенис. За последен път през 2002 г. две американки играха на финал в Ню Йорк, когато Серена Уилямс победи кака си Винъс с 6:4, 6:3. Последната сега бе само на две точки от нов финал, но Стивънс успя да я победи след 6:1, 0:6, 7:5. Двете изиграха равностоен двубой, в който записаха по пет пробива. Решителният беше в 11-ия гейм на третия сет, когато Стивънс поведе с 6:5. Така 83-ата в световната ранглиста Слоун Стивънс стана едва четвъртата непоставена финалистка на US Open в Оупън ерата.37-годишната Винъс пък изпусна шанса отново да е на финал в Ню Йорк след 2002-ра (б.р. - предишните две години бе станала шампионка), който щеше да е неин трети от Шлема за година.В другия полуфинал 15-ата в схемата Мадисън Кийс записа четири пробива от общо седемте си възможности и реализира 25 аса срещу своята сънародничка Коко Вандевеге. Двубоят продължи едва 66 минути, които бяха достатъчни за Кийс да се класира за първия в кариерата си финал от „Големия шлем“.\"Мисля, че играх добре тази вечер. Ще ми е трудно срещу Слоун, защото тя е една от най-близките ми приятелки и никога не е лесно да се изправиш срещу приятелка, призна 22-годишната Кийс. - Все още не чувствам, че това е реалност. В момента има много неща в главата ми. Не намирам точните думи, но смятам, че наистина се представих добре\", допълни тя.\"Нямам думи да опиша как се чувствам и какво ми струваше, за да стигна до финала, сподели и развълнуваната Стивънс. - Ако някой ми беше казал, че ще играя в два полуфинала от \"Големия шлем\" през сезона, нямаше да му повярвам. Не знам как се добрах до този момент. Може би с усилена работа\", допълни 24-годишната тенисистка от Флорида.И двете финалистки имаха здравословни проблеми в началото на сезона. Стивънс претърпя операция на лявото стъпало през януари и се завърна на корта едва преди „Уимбълдън“, а Кийс пропусна първите два месеца от годината заради лечение на лявата китка.Слоун е спечелила единствената предишна среща между двете, която беше в Маями през 2015 г. ", "date": "2017.09.08", "title": "Приятелки ще спорят за трофея на US Open"}
{"url": "http://www.monitor.bg/a/view/13852-%D0%92%D0%B8%D0%BA%D1%82%D0%BE%D1%80%D0%B8%D1%8F-%D0%A2%D0%BE%D0%BC%D0%BE%D0%B2%D0%B0-%D1%81%D1%82%D0%B8%D0%B3%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D0%B2-%D0%A1%D0%BE%D1%84%D0%B8%D1%8F/", "text": "Поставената под номер 1 в основната схема Виктория Томова постигна нова победа на турнира по тенис \"Алианц къп\" в София, който е с награден фонд от 25 хиляди долара. На четвъртфиналите българката надигра с 6:3, 6:2 румънката Оана Симион след 83 минути на централния корт на ТК „Левски“.22-годишната софиянка постигна общо шест пробива в мача срещу само три за нейната съперничка. Така Томова записа трета поредна победа в надпреварата без да загуби сет. На полуфиналите тя отново ще се изправи срещу румънка - победителката от двубоя между сънародничките Ралука Сербан и Жаклин Кристиан. За достигането до тази фаза Вики, която е финалистка от миналата година, заслужи 18 точки за световната ранглиста, където в момента е 155-а.Втората поставена Чагла Буюкакчай от Турция също ще участва на полуфиналите в столицата, след като спечели със 7:5, 6:3 срещу Елена Руше (Рум).\nТомова остана единствената наша представителка в турнира, след като във втория кръг загуба претърпя Джулия Терзийска. ", "date": "2017.09.08", "title": "Виктория Томова стигна полуфинал в София"}
{"url": "http://www.monitor.bg/a/view/33585-motogp-%D0%B8-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B8-%D0%B1%D0%B8%D1%82%D0%BA%D0%B8-%D0%BE%D1%82-ufc-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-%D0%B2-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%BA%D0%B0%D0%BD%D0%B0%D0%BB%D0%B8-%D0%BD%D0%B0-%D0%9C%D1%82%D0%B5%D0%BB/", "text": "Поредният старт от сезона в MotoGP, този път за Голямата награда на Сан Марино, е основен акцент през уикенда в програмата на Mtel Sport 1. Надпреварата в „кралския” клас вече достигна кулминационната си точка, след като цели петима мотоциклетисти имат шанс да спечелят световната титла.На пистата, която носи името на трагично загиналата през 2011 г. италианска звезда Марко Симончели, Андреа Довициозо ще опита да запази първото място във временното класиране. Пилотът на „Дукати“ има преднина от едва 9 т. пред Марк Маркес, 13 пред Маверик Винялес и съответно 26 и 35 точки пред Валентино Роси и Дани Педроса. Развитието на целия състезателен уикенд може да се проследи само по Mtel Sport 1. Квалификациите са в събота от 13:30 часа, а състезанията започват в неделя от 12:00 часа.Mtel Sport 2 пък отново ще предложи на феновете на бойните спортове най-качествените и очаквани битки от UFC. В 3:00 часа на неделната сутрин каналът ще предава пряко мачовете от UFC 215 в Канада. Основният акцент ще е двубоят за световната титла в категория „муха” между шампиона Деметриъс Джонсън и Рей Борг.Ако известният с прякора си Mighty Mouse боец успее да запази световната си титла за 11-и пореден път, ще задмине недостижимото досега постижение на легендата Андерсон Силва от брой успешни защити.Подгряващите двубои също предизвикват сериозен интерес, като сред тях се откроява мачът за титлата в категория „петел” между Аманда Нунеш и Валентина Шевченко, които вече отложиха битката помежду си заради мистериозния отказ на бразилката.Футболните емоции в програмата на спортните канали на Мтел и този път са свързани с най-интересното от първенствата на Русия и Холандия. Дербито от Руската първа лига между „Спартак“ (Москва), с Ивелин Попов в състава, и „Рубин“ (Казан), както и домакинството на „Ахмат“ срещу „Локомотив“ (Москва), ще се предават пряко по Mtel Sport 1. Първата среща е в събота от 19:00 часа, а втората в неделя от 21:30 часаИзявите на трите гранда от холандската Ередивизи, също може да се проследят на живо през уикенда. В събота от 19:30 часа по Mtel Sport 2 е мачът „Хераклес“ – „Фейенорд“, а от 21:45 часа по Mtel Sport 1 „Аякс“ посреща „Цволе“. В неделя от 13:30 часа Mtel Sport 2 ще излъчи дербито „Хееренвеен“ – ПСВ Айндховен.", "date": "2017.09.08", "title": "MotoGP и шампионски битки от UFC през уикенда в спортните канали на Мтел"}
{"url": "http://www.monitor.bg/a/view/89905-%D0%9A%D0%BB%D0%BE%D0%BF-%D0%BF%D1%80%D0%B8%D0%B7%D0%B5%D0%BC%D0%B8-%D0%9A%D0%BE%D1%83%D1%82%D0%B8%D0%BD%D1%8C%D0%BE-%D1%81-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%BD%D0%B0-4-%D0%BE%D1%87%D0%B8/", "text": "Чембърлейн дебютира срещу „гражданите“Мениджърът на „Ливърпул“ Юрген Клоп охлади мераците на звездата Филипе Коутиньо да бъде продаден в „Барселона“. Германският спец и бразилецът са провели дълъг разговор на четири очи, след който играчът се е съгласил да остане в клуба и да не мисли за трансфер. Така след като се успокои и вече е концентриран върху настоящия си тим, Коутиньо ще се завърне в титулярния състав за предстоящото утре дерби с „Манчестър Сити“. Досега той отсъстваше заради мнима травма в гърба, която обаче изведнъж се излекува, когато халфът отиде на лагер с националния си отбор.„Вече всичко с Филипе е наред и той ще играе срещу „Сити“, коментира Клоп. - Нещата са нормални. Имах дълъг и много ползотворен разговор с него, след който и двете страни се чувстваме щастливи. Той тренира с настроение и е готов за игра. Няма какво повече да се каже, той е в „Ливърпул“ и всичко си е както преди“, сподели Клоп. Подобна е и ситуацията с Роберто Фирмино, който също се оплакваше от травма, но вече е на разположение.Мачът с „Манчестър Сити“ пък най-вероятно ще се окаже дебютен за новото попълнение Алекс Окслейд-Чембърлейн. Той бе привлечен от „Арсенал“ за 35 милиона паунда в последния ден от трансферния прозорец и все още не е играл за новия си тим. Самият халф заяви, че няма търпение да дебютира и се намира в отлична кондиционна форма. „Решението да напусна „Арсенал“ беше много трудно, но „Ливърпул“ бе единственият друг клуб, за който бих играл в Англия. Проектът е страхотен и нямам търпение да помогна. Още не съм свикнал съвсем с обстановката, но момчетата в съблекалнята ми помагат и нямам проблем да играя срещу „Ман Сити“, заяви английският национал.Двубоят на „Етихад“ е първи за кръга, като започва в 14,30 часа. Преди сблъсъка и двата тима имат по 7 точки, като „Ливърпул“ е втори, а „гражданите“ - четвърти. ", "date": "2017.09.08", "title": "Клоп приземи Коутиньо с разговор на 4 очи"}
{"url": "http://www.monitor.bg/a/view/12090-%D0%A2%D0%B5%D0%B4%D0%B8-%D0%A1%D0%B0%D0%BB%D0%BF%D0%B0%D1%80%D0%BE%D0%B2-%D1%81%D0%B5-%D0%B7%D0%B0%D0%BA%D0%B0%D1%87%D0%B0-%D1%81%D1%8A%D1%81-%D1%81%D0%B5%D0%BA%D1%81%D0%B8-%D0%B4%D0%BE%D0%BA%D1%82%D0%BE%D1%80%D0%BA%D0%B0/", "text": "Либерото върви по стъпките на Тодор СкримовЛиберото на националния отбор по волейбол Теодор Салпаров отправя от известно време насам закачливи коментари по адрес на актрисата Ралица Паскалева, която играе ролята на доктор Стилянова в сериала \"Откраднат живот\". Двамата са приятели в социалните мрежи, но отношенията им там не изглеждат чисто приятелски и по всичко личи, че се задава нова звездна двойка.Под снимка на красивата актриса от остров Тасос Салпаров отправя закачливия коментар много секси изглеждате на тази снимка, Докторке. Тя от своята страна му отговаря с поредица от емотикони, сред които има целувки и сърчица.Закачките на либерото продължават и под други снимки на Ралица. Теди Салпаров дори успява да си издейства екскурзия до родното място на актрисата Русе. Паскалева бе качила снимка от средновековния град в с. Червен, под която волейболистът писа \"ще трябва да ме заведеш на това място, Ралица\". „Докторката“ от своя страна не отклонява предложението му, а отвръща със \"задължително\" и разбира се с целувка.Свалките на либерото не приключват с това. В снимки от преди 3-4 дни Салпаров отново коментира красотата на актрисата, като дори в една от тях я сравни с Майка Тереза. В отговор получи цитат на Свети Августин, в който се казва, че когато любовта на човек нараства, това се случва и с неговата красота.Доказателствата за романс между двамата продължават. В последната си снимка Ралица Паскалева разкрива, че няма търпение да види някого. Отговорът на Салпаров \"и аз, скъпа\", последван от целувка, подсказва, че той е този, при когото отива красивата актриса.Няма как да не остане незабелязано, че Паскалева си е качила и снимка с волейболния екип на България. Интересно е къде да се срещнали пътищата на двамата, тъй като нямат много допирни точки.По всичко личи, че Теди Салпаров е решил да напусне отбора на ергените, където отново влезе след раздялата със съпругата си Бойка Делиева и да последва примера на съотборника си в националния отбор Тодор Скримов. В началото на миналия месец Скримов стана баща от най-красивата учителка в България Силвия Зубева. Двамата се сдобиха с момиченце само месец, след като си казаха заветното \"да\" и станаха семейство. ", "date": "2017.09.08", "title": "Теди Салпаров се закача със секси \"докторка\""}
{"url": "http://www.monitor.bg/a/view/67930-%D0%A1%D0%BA%D0%B0%D0%BD%D0%B4%D0%B0%D0%BB-%D1%81-%D1%87%D0%B5%D1%80%D0%BD%D0%BE-%D1%82%D0%BE%D1%82%D0%BE-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%98%D1%80%D0%BB%D0%B0%D0%BD%D0%B4%D0%B8%D1%8F/", "text": "Грандиозен скандал разтресе ирландския футбол. Футболисти на местния „Атлон Таун“ са със спрени състезателни права за нарушаване на правилата за феърплей и „черно тото“. Става въпрос за латвиеца Игорс Лабутс и румънеца Драгош Шфрижан, чиито санкции са за срок от 12 месеца. Клубът им „Атлон Таун“, както и Асоциацията на футболистите в Ирландия, реагираха остро и обжалват наказанието, тъй като го смятат за прекалено строго от една страна. Според тях доказателствата са крайно неубедителни и не бива да се хвърля петно на двамата играчи. Наказанията и на двамата са резултат от четиримесечно разследване и предшестващ доклад на системата на УЕФА за превенция срещу манипулацията на мачове с цел печалба. Конкретната среща се е играла на 29 и април тази година между „Атлон Таун“ и „Лонгфорд Таун“ от Първа дивизия (второто ниво на футбола в страната). Двата града се намират съвсем близо един до друг и е местно дерби. Срещата завършва 3:1 за „Лонгфорд“, които оформят победата с гол в добавеното време след съмнително слаба игра на двамата наказани.", "date": "2017.09.08", "title": "Скандал с черно тото разтърси Ирландия"}
{"url": "http://www.monitor.bg/a/view/78178-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%81%D0%B8-%D0%BD%D0%B0%D0%B7%D0%BD%D0%B0%D1%87%D0%B8-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D1%81%D1%8A%D0%BD%D1%8F/", "text": "Звездата на „Реал“ (М) Кристиано Роналдо отново доказа, че е маниак на тема здравословен живот. Португалецът си нае специалист, който да се грижи за неговия сън. Експертът се казва Ник Литълхейлс и разкрива любопитни подробности за работата си пред английските издания. \"Роналдо наистина инвестира непрекъснато в себе си. Интересува се от всичко, което може да му помогне. Държи да е в перфектна форма и полага много усилия, за да го постигне“, разкри спецът. По думите му Роналдо спи 5 пъти по час и половина следобед, като всеки път му сменят чаршафите. Половин час преди нощното заспиване пък той не гледа телевизия или мобилния си телефон, за да може организмът му да се отпусне за сън.В същото време треньорът на „Реал“ (М) Зинедин Зидан пък призна, че е възможно да остави Роналдо на пейката в някой мач, тъй като ще има ротация на състава. „Говорил съм с Кристиано, той ми има доверие и няма проблем да пропусне някой двубой“, сподели Зидан пред „Марка“ преди неделното домакинство на „Леванте“ от 14 часа българско време.", "date": "2017.09.08", "title": "Кристиано си назначи експерт по съня"}
{"url": "http://www.monitor.bg/a/view/14784-%D0%AE%D0%BD%D0%B0%D0%B9%D1%82%D0%B5%D0%B4-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-%D0%BD%D0%B0-%D0%9C%D0%BE%D1%83%D1%80%D0%B8%D0%BD%D1%8C%D0%BE/", "text": "Мениджърът на „Манчестър Юнайтед“ Жозе Моуриньо ще седне на масата за преговори с клубните шефове. Очаква се това да се случи през ноември, а причината е в желанието на ръководството Специалния да остане на поста си и да подпише нов договор. Настоящият контракт на спеца изтича през лятото на 2019 година. Интересното е, че нито един от наследниците на великия сър Алекс Фъргюсън – Дейвид Мойс и Луис ван Гаал, не се задържа на поста повече от две години. В момента обаче „Юнайтед“ е лидер в класирането с 3 победи от 3 мача и е един от фаворитите за титлата. Самият Моуриньо заяви преди дни, че не мисли за нов договор, а за борбата в първенството и Шампионската лига. „Нов договор? Ако получа предложение, ще го обмисля. В момента обаче това не ми е приоритет“, сподели Жозе Моуриньо, чийто тим в следващия мач гостува на „Стоук“.", "date": "2017.09.08", "title": "„Юнайтед“ предлага нов договор на Моуриньо"}
{"url": "http://www.monitor.bg/a/view/83467-%D0%9F%D1%80%D0%B5%D0%B8%D0%B3%D1%80%D0%B0%D0%B2%D0%B0%D1%82-%D0%BC%D0%B0%D1%87-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D1%81%D1%8A%D0%B4%D0%B8%D1%8F/", "text": "Повече от любопитен прецедент направи ФИФА в световните квалификации от зона Африка. Двубоят между ЮАР и Сенегал от битката за световното първенство в Русия ще бъде преигран заради фрапантна грешка на рефера Джоузеф Ламптей от Гана. Съдията даде дузпа за домакините, които победиха с 2:1 през ноември миналата година. По-късно обаче се разбира, че реферът е взел пари, за да подпре домакините и от ФИФА решиха да го изхвърлят завинаги от съдийството. Двубоят между двете страни ще бъде преигран през ноември, а при победа Сенегал ще поведе в класирането пред Буркина Фасо и Кабо Верде. Решението на футболната централа е изненадващо, тъй като досега се считаше, че каквото и да отсъди рефера, не може да има преиграване. Според някои медии пък това може да доведе до вълна от жалби и молби за преиграване на мачове заради грешки на съдията.", "date": "2017.09.08", "title": "Преиграват мач заради скандален съдия"}
{"url": "http://www.monitor.bg/a/view/35760-%D0%93%D0%BE%D0%BC%D0%B5%D1%81-%D1%85%D0%B2%D0%B0%D0%BB%D0%B8-%D0%9B%D0%B5%D0%B2%D1%81%D0%BA%D0%B8-%D0%B2-%D0%98%D1%81%D0%BF%D0%B0%D0%BD%D0%B8%D1%8F-%D1%87%D0%B0%D0%BA%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%BD%D0%B0-%D0%93%D0%B5%D1%80%D0%B5%D0%BD%D0%B0/", "text": "Пълна мобилизация в „Ботев“ преди дербитоСериозна реклама на „Левски“ и българския футбол направи звездата на „сините“ Жорди Гомес. Испанецът даде обширно интервю пред най-големия спортен всекидневник в страната - „Марка“, където засипа със суперлативи собственика Спас Русев и България. Халфът, който безспорно е един от играчите с най-сериозна визитка в Първа лига, не крие, че очаква в края на сезона шампионската титла да дойде на „Герена“.„За много хора България е една непозната страна, коментира Жорди Гомес. - Аз обаче се чувствам добре тук. Приятно съм изненадан. Освен това до този момент винаги съм бил в отбори с по-малки цели. Исках най-накрая и аз да се боря за титла. Мога да кажа само хубави неща за София и отбора. Собственикът Спас Русев взе клуба преди година и наскоро доведе някои страхотни футболисти. При нас е Габриел Обертан, който е бил в „Манчестър Юнайтед“ и „Нюкасъл“. Треньор пък е Делио Роси, едно добре познато име“, разкрива Гомес. Той също така признава, че няма търпение да дойде дербито с ЦСКА-София, за което вече са му разказвали. „Големият фаворит за титлата в България е „Лудогорец“, но амбициите на всички в „Левски“ са да станем шампиони още този сезон. Нямам търпение да играя в голямото дерби с ЦСКА-София. Моите съотборници са ми казвали за този мач, че се играе на неутрален терен, целият град е парализиран и почти винаги има проблеми със сигурността. Аз обаче не се притеснявам“, добавя Гомес пред „Марка“. Вестникът пък не пропуска да подчертае, че в момента „Левски“ е в подем и под ръководството на Делио Роси има 3 победи и 1 равенство.На Гомес и компания обаче им предстои тежко гостуване в Пловдив на „Ботев“ в неделя. Агитката на „канарчетата“ призова за пълна мобилизация, а тарторите посетиха тренировката на тима, за да надъхат играчите. Билетите за мача са по 10 и 8 лева, като по 8 лева ще плащат и „сините“ ултраси. ", "date": "2017.09.08", "title": "Гомес хвали „Левски“ в Испания, чака титлата на „Герена“"}
{"url": "http://www.monitor.bg/a/view/52254-%D0%A1%D1%82%D0%B8%D0%BB%D0%B8%D1%8F%D0%BD-%D0%B2-%D0%BE%D1%82%D0%B1%D0%BE%D1%80%D0%B0-%D0%BD%D0%B0-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B7%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "Стилиян Петров също ще се включи в звездния сблъсък между Дрийм тийма на „Барселона“ и отбора на Христо Стоичков и приятели. Бившият капитан на националния ни отбор потвърди, че ще уважи Камата и ще участва в паметния мач, който ще се проведе на 20 септември в Стара Загора. Присъствието на Стилиян Петров може да се счита за сериозна изненада. Въпреки че оттогава минаха 11 години, феновете все още помнят, че Стенли се отказа от националния отбор именно заради Камата, който тогава бе селекционер. През октомври 2006 година Петров разпространи декларация, чрез която заяви, че повече няма да играе за представителния ни тим, докато Стоичков е треньор. Всичко обаче явно е забравено и двамата са възстановили добрите си отношения.С присъединяването на един от най-великите полузащитници на България публиката на стадион „Берое“ ще има отново възможност отново да види в действие триото Димитър Бербатов - Стилиян Петров – Мартин Петров. Тримата ще се изправят срещу едни от най-големите легенди на испанския гранд, включвайки се в отбора на Камата и приятели. Билетите за събитието са почти разпродадени, като са на цени от 30 до 80 лева.", "date": "2017.09.08", "title": "Стилиян в отбора на Стоичков за Стара Загора"}
{"url": "http://www.monitor.bg/a/view/3737-%D0%92%D0%B5%D0%BD%D1%86%D0%B8-%D0%A1%D1%82%D0%B5%D1%84%D0%B0%D0%BD%D0%BE%D0%B2-%D0%BF%D0%BB%D0%B0%D1%88%D0%B8-%D1%81%D1%8A%D0%B4%D0%B8%D1%8F%D1%82%D0%B0-%D0%B7%D0%B0-%D0%BC%D0%B0%D1%87%D0%B0-%D1%81-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "Президентът на „Славия“ Венцеслав Стефанов напомни за себе си с колоритно изказване преди мача с „Лудогорец“. Двубоят е утре от 20 часа и идва само 3 дни след напеченото дерби на „Герена“ между „орлите“ и „Левски“. Тогава съдията Антон Попов удари здраво рамо на „Лудогорец“ и ще бъде наказан от БФС. Запитан дали очаква нова съдийска подкрепа за шампионите, Стефанов бе категоричен: „Ако реферът ни пореже, жална му майка! Аз не искам помощ, а коректност. За двубоя с „Лудогорец“ ще говоря след края му“, подчерта ексцентричният бос на „белите“. Главен съдия на мача ще е Георги Давидов от Велико Търново.Големите надежди на ЦСКА-София и „Левски“ пък са „Славия“ да отмъкне поне точка от „Лудогорец“ в битката за титлата в Първа лига. Мачът ще е много важен и за гостите, които показват неубедителни игри след идването на Димитър Димитров-Херо и предизвикаха недоволството на собственика Кирил Домусчиев.", "date": "2017.09.08", "title": "Венци Стефанов плаши съдията за мача с „Лудогорец“"}
{"url": "http://www.monitor.bg/a/view/77132-%D0%9A%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%B4%D1%80%D0%B5%D1%81%D0%B8%D1%80%D0%B0-%D0%B3%D0%B5%D0%B9%D1%88%D0%B8-%D0%B2-%D0%A1%D0%90%D0%A9/", "text": "Най-прямата сексоложка у нас Наталия Кобилкина ще дресира гейши в Ню Йорк и Чикаго. Визитата на 35-годишната чаровница в САЩ ще е от 13 до 21 септември с цел да предаде познанията си по личностно развитие, както и да покаже как се привличат изобилие и любов. Веднага след завръщането си в България, д-р Ко ще води предаването „Без задръжки“, което ще се завърти в ефира на телевизия BiT. Тя засне рекламен клип, с който приканва публика и участници за проекта, които няма да спечелят хонорар, но ще си тръгнат със солидни знания в еротичната сфера. Кобилкина дава заявка, че ще изстреля ограничен брой ентусиасти в звездната орбита. Единственото условие за участие е желаещите да подобрят креватните си отношения да са пълнолетни. Палави съвети сексоложката ще раздава в студиото, в което Венета Райкова провеждаше „Горещи срещи“, преди да стане ясно за трансфера й с плеймейтката Николета Лозанова в bTV. Междувременно феновете на Наталия се надяват съпругът й Такис Дретакис да се включи като съветник в шоуто. Тя от месеци се е заела да запознае любимия си с тънкостите в практикуването на психологията. За целта той придружава половинката си на всяка нейна бизнес среща и се включи в парти-семинарите й по родното Черноморие. ", "date": "2017.09.08", "title": "Кобилкина дресира гейши в САЩ"}
{"url": "http://www.monitor.bg/a/view/19910-%D0%92%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%9A%D0%B0%D0%B9%D0%BC%D0%B0%D0%BA%D0%B0%D0%BD%D0%BE%D0%B2%D0%B0-%D1%83%D1%87%D0%B8-%D0%9B%D0%B0%D1%81%D0%BA%D0%B8%D0%BD-%D0%BD%D0%B0-%D0%B7%D0%B0%D0%BD%D0%B0%D1%8F%D1%82/", "text": "Топ фотографката Велислава Каймаканова ще учи как се прави от нищо нещо родни знаменитости като Иван Ласкин и Владо Николов във „Фермата“, чийто старт е тази неделя от 20 ч в ефира на bTV. Главната й задача е да покаже на ентусиастите, които се борят за наградата от 100 000 лв., как да превърнат непотребните си вещи в необходимост. „Продуцентите искат участниците да виждат с моите очи и да работят с моите ръце. Когато видя една вещ или празно пространство да знам дали имам малко материал, дали имам много материал, как на моментта да бъде полезна, да има стойност и разбира се, да бъде красива“, издаде пред bTV тя. За целта Каймаканова ще посещава наичинаещите фермери всяка седмица, а полето ще се яви нейна работилница. Една от задачите, с които фотографката ще предизвика участниците в третия сезон на риалити формата със слоугана „Ново начало“, е да изработят лампа от пластмасова бутилка. Самата тя е успяла да конструира такава преди 7 години. Това не е най-голямото предизвикателство за героите, които ще осъмнат в праймтайма под примитивно скеле и с условието сами да построят фермата от нулата. Идеята за оцеляването в сурови условия само със знания и воля ще рефлектира във всеки аспект на шоуто – от принципа „каквото си отгледаш, това ще ядеш“, до изработката на съдовете. ", "date": "2017.09.08", "title": "Велислава Каймаканова учи Ласкин на занаят"}
{"url": "http://www.monitor.bg/a/view/2725-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D0%B2-%D0%B4%D1%83%D0%B5%D0%BB-%D1%81-%D0%90%D0%B4%D0%B5%D0%BB-%D0%B7%D0%B0-%D0%BD%D0%B0%D0%B9%D0%B4%D0%BE%D0%B1%D1%8A%D1%80-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB/", "text": "Британските хитмейкъри Ед Шийрън и Адел ще се изправят един срещу друг за приза „Най-добър изпълнител в съвременния свят“ на тазгодишните награди на сп. Q. 26-годишният певец и соул дивата ще се борят за отличието редом до групите Depeche Mode, „1975“, Queens Of The Stone Age и Punch. Талантът от Съфолк има още две номинации – в категориите за най-добър самостоятелен изпълнител и за най-добра песен за тоталния му хит Shape Of You. Певицата Лорд ще се надпреварва за наградите „Най-добър изпълнител на живо“ и „Най-добро парче“ за сингъла си Green Light. Изпълнителят на Human Раг ен Боун Ман ще се бори за златен медал в категорията за пробив на музикалната сцена. За признание за най-стойностен албум ще се състезават Кендрик Ламар и Стормзи. „Някои хора твърдят, че най-прекрасното време от годината е Коледа. Не съм съгласен. Най-вълнуващото събитие са наградите на сп. Q. Най-доброто предстои“, заяви редакторът на изданието Тед Кеслър. Победителите ще станат ясни на бляскава церемония в лондонската зала \"Раундхаус\" на 18 октомври.   ", "date": "2017.09.08", "title": "Ед Шийрън в дуел с Адел за най-добър изпълнител "}
{"url": "http://www.monitor.bg/a/view/37105-%D0%92%D0%B5%D1%80%D0%B3%D0%BE%D0%B2-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D0%BB%D0%B5%D0%BA%D0%B0%D1%80%D0%B8%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8/", "text": "Сурогатното майчинство е сред топ темите в новия сезон на „Откраднат живот“Ранното полово съзряване на децата и турбуленциите в отношенията им с родителите са сред основните теми в четвърти сезон на „Откраднат живот“, чиито старт е на 12 септември по Нова тв. Моралните дилеми в обществото на тема „сурогатно майчинство“ и драмите в зачеването по естествен път са другата сюжетна линия, по която ще трептят част от героите. Сред тях е и д-р Хинова, която след сватбата си с Мазов повече от всякога иска да стане родител. „Това, през което преминава тя, го изживява и мой близък човек в живота в момента. Тя ще се подложи на редица процедури, за да сбъдне мечтата си.“, издаде на среща с медии Деси Бакърджиева. „През този период, сигурно знаете, жената приема доста медикаменти, влияещи на хормоналния й баланс. Те често се отразяват тежко както физическото й състояние, така и на духа й. На всички жени в подобна ситуация ще кажа едно – да не се предават, защото всяко трудност в живота е урок. И да не приемат своеволно хапчета за проблема, защото могат да оставят едно нещастно семейство след себе си.“, добави актрисата.с който ще се сблъскат нашите герои. Слава богу, аз нямам челен опит с проблема, но това не го прави по-малко наболял сред мъжете.“, намигна дискретно продуцентът Евтим Милошев.Както „Монитор“ пръв писа, Юлиан Вергов ще остави трайна следа от форсираните гуми на мотора си както на директорското парко място пред „Свети Кирил“, така и в душевния мир на подчинените си. Героят му е доцент Виктор Банков и се връща от Германия, за да менажира болницата. „Изтичането на медицински кадри в чужбина е масово и това се отразява в качеството на родното здравеопазване. Професията е конвертируема зад граница, където нашите лекари печелят и живеят по-добре. Какви са мотивите на Банков да загърби кариерата си в една от най-силните западноевропейски държави и да се върне в България – предстои да разберем.“, каза Милошев. С Вергов пристигнаха на събитието за журналисти в ретро мотор с кош, което бе и реплика към откриващата сцена от сезона. „Аз не снимам всичко на всяка цена. „Откраднат живот“ обаче е силен продукт с добро ядро от сценаристи. На първо място това, което ме привлече в проекта, беше Евтим.“, обясни Вергов. „Той е изключителен филантроп и е сред малкото луди, на които още им се прави българско кино. Имаше един период, в който всички, произвеждащи сериали, окапаха един по един, а той остана сам да си блъска главата стената. Аз обичам такива хора,В момента Евтим снима още един сериал - „Дяволското гърло“, той е с актьори, отпаднали от кастинга за „Откраднат живот“ - Владимир Карамазов, Теодора Духовникова...“, разсмя присъстващите Вергов, тъй като изброените имена са сред най-близките му приятели в гилдията.На въпрос на „Монитор“ ще се превърне ли Банков в чуждо тяло за връзките на двойките в сериала, той отговори: „Ще обърка много сериозно връзките на всички двойки. Ще затанцува по нервите им още с встъпването си в длъжност. Не знам дали проклет е точната дума за характера му, но той държи да вкара ред в хаоса, все пак идва от Германия.“ От излъчения трейлър за духа на събитията в сезона става ясно, че Банков е безцеремонен в желанието да наложи правилата си на работа в болницата и едно от тях е между лекарите да няма интимни отношения. Той няма да се поколебае дори да раздели една от тях със заплаха от уволнение.  ", "date": "2017.09.08", "title": "Вергов тръгва на война с лекари любовници"}
{"url": "http://www.monitor.bg/a/view/20746-%D0%A1%D0%B5%D0%BB%D0%B8%D0%BD-%D0%94%D0%B8%D0%BE%D0%BD-%D0%B1%D0%BE%D1%80%D0%B8-%D1%82%D1%8A%D0%B3%D0%B0%D1%82%D0%B0-%D1%81-%D0%BC%D0%BE%D0%B4%D0%B0/", "text": "Канадската звезда Селин Дион преглъща трудностите, които животът й поднася, с помощта на модата. Тоалети на световноизвестни дизайнери са източник на радост за 49-годишната певица откакто изгуби съпруга си Рене Анжелил и брат си миналата година. „Невероятно е как малко фантазия може да оправи настроението ти. Винаги съм обичала модата, откакто се помня. Но както всеки знае, преминах през големи трудности последните години и напоследък разпервам отново крила, благодарение на красивите дрехи и аксесоари“, изповяда се пред сп. People тя. Въпреки приповдигнатото си настроение, изпълнителката на My Heart Will Go On наскоро сподели, че още не е готова да се среща с мъже. Носителката на „Грами“ отбеляза почти 22 години щастлив семеен живот със своя импресарио Рене Анжелил. След дълга борба с рак на гърлото, той си замина в началото на 2016 г. на 73-годишна възраст. Двамата имат трима сина – Рене-Шарл, Нелсън и Еди. Два дни след смъртта на съпруга си, певицата загуби и своя брат.   ", "date": "2017.09.08", "title": "Селин Дион бори тъгата с мода"}
{"url": "http://www.monitor.bg/a/view/51444-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%9F%D0%B5%D0%BD%D0%B5%D0%BB%D0%BE%D0%BF%D0%B5-%D0%9A%D1%80%D1%83%D1%81-%D0%B2-%D0%BB%D1%8E%D0%B1%D0%BE%D0%B2%D0%BD%D0%B0-%D1%81%D1%86%D0%B5%D0%BD%D0%B0-%D1%81-%D0%B6%D0%B5%D0%BD%D0%B0/", "text": "Лятото беше изпълнено с много ангажименти и вълнения за Ралица Стоянова - първата куклена актриса, част от семейството на Фондация “Стоян Камбарев”. Красивата брюнетка прилича удивително на звездата на световното кино Пенелопе Крус, но смело върви по свой път, в който киното вече не е мечта. Ралица бешетази година и по време на бляскавата церемония през април получи специалните си награди от актьорите Касиел Ноа Ашер, Антоанета Петрова и Юлиан Костов. Те бяха няколко и основната им цел беше да подмогнат професионалното развитие на младата актриса, както и да й осигурят бъдещи конкретни творчески ангажименти, следвайки основната мисия на фондацията за изкуство, основана от актрисата Деси Тенекеджиева. През лятото Ралица имаше възможността да се включи в Плейбек уъркшоп за импровизационен театър към Нов български университет, както и да направи първи стъпки в киното с мастър клас на английски с номер едно актинг студио в Лос Анджелис – AMAW. Третата награда, осигурена от фондацията за Ралица Стоянова, бе включването й в десетдневна лятна актьорска академия в Созопол, фокусирана върху творчеството на Харолд Пинтър, един от любимите драматурзи на Стоян Камбарев.От септември, по покана на Тони Петрова, Ралица ще се включи в два нови проекта: първият – в трупата за Плейбек театър заедно със студенти от НБУ, а другият – участие в спектакъл на режисьорката Елена Панайотова.Вторият мастър клас - американската школа AMAW, бе воден от изключителната британска актриса Люси Ръсел, ученичка и учител в Лондонския филиал на студиото,„Разбира се, обучението беше на английски и се наложи с част от паричната ми награда от фондация “Стоян Камбарев” да изкарам курс за подобряване нивото на езиковите ми познания, което беше много важно и мотивиращо за мен – разказва Ралица Стоянова. - Основателят на българския филиал на мастър класа - актьорът и продуцент Юлиян Костов, покани за участие в него и още двама от приятелите ми от фондацията - 19-годишната класическа певица Мария Славова, носителка на Голямата награда за полет в изкуството тази година, и кинорежисьора Христо Симеонов. Така станахме част от селектирана група, включваща едни от най-интересните млади родни артисти“.В мастър класа се работи върху сцени от филми като се импровизира на момента заедно с партньор. Участниците предварително трябва само да са прочели текстовете, но не и да са ги заучили, за да бъде естествено. „Работата на Люси Ръсел беше насочена към това да изкара нашите собствени емоции, без да играем „характерности“ и да влизаме в кожата на друг персонаж. Трябваше просто да бъдем себе си и да изхождаме от нашите чувства, емоции и реакции в дадената ситуация, което ми се случи за пръв път откакто съм актриса. Винаги съм била някой друг, а там бях изцяло себе си. Толкова много плаках, толкова много се смях...“, доверява българското момиче. Накрая на уъркшопа Люси Ръсел прави импровизиран кастинг. Раздава на всички участници по един текст, като те имат само 2 минути, за да го прочетат, след което влизат един по един при нея, а тя им партнира в изпълнението.„Толкова много се радвах, въпреки че кастингът беше имитационен. Беше си моята първа малка кино победа!“, щастлива е тя.Третият уъркшоп с актрисата Касиел Ноа Ашер за младата актриса е като черешката на тортата, защото съчета сериозна работа с творческа почивка на морето. „На мен ми се възложи да изиграя Любовника от едноименната пиеса на Пинтър и трябваше да имам любовна сцена с жена, което не ми се беше случвало никога, включително и в реалния живот. Касиел ми помогна да пречупя психологическите си бариери и да прекрача границата без задръжки и притеснения. Накрая имахме премиера пред публика, която ни прие възторжено и вълнението ни беше много голямо“, признава българската Пенелопе Крус.", "date": "2017.09.08", "title": "Българската Пенелопе Крус в любовна сцена с жена"}
{"url": "http://www.monitor.bg/a/view/2592-sars-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%9B%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%BA%D1%80%D0%B5%D0%BF%D0%BE%D1%81%D1%82/", "text": "Сръбската група S.A.R.S. ще забие в Ловешката крепост в 19.30 ч на 16 септември. Концертът на бенда е символично продължение на фестивала Love Change Music, който се проведе миналата седмица в парка на бившата казарма в града. Събитието събра на една сцена Рут Колева, група „Мастило“, британската трип-хоп сензация Morcheeba!, италианците от The Sweet Life Society, македонският диджей Djaikovski и много други, а доходите от продажбата на билети ще отидат за подпомагане на възрастни хора в затруднено положение. S.A.R.S. също трябваше да запеят в рамките на фестивала, но визитата им беше възпрепятствана от лошите климатични условия. Пропуски за шоуто на сръбския бенд в средновековната ловешка крепост „Хисаря“ са достъпни на цена от 15 лв, а меломаните, които пазят гривните си за вход от концертите на 2 и 3 септември са освободени от заплащане.   ", "date": "2017.09.08", "title": "S.A.R.S. превземат Ловешката крепост"}
{"url": "http://www.monitor.bg/a/view/40156-%D0%97%D0%B2%D0%B5%D0%B7%D0%B4%D0%B0-%D0%BE%D1%82-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%BE%D0%B1%D0%B8%D0%BA%D0%B0%D0%BB%D1%8F-%D0%A1%D0%BE%D1%84%D0%B8%D1%8F/", "text": "Актьорът Том Влашиха, познат на зрителите като жрецът на Многоликия бог - Джакен Х'агар от „Игра на тронове“, се е впуснал в трескаво разглеждане на забележителностите в София. 44-годишният германец направи спирка за почивка пред НДК за да запише обръщение към родните фенове на кървавата сага. „Мъж е много щастлив да е тук в София и се надявам да ви видя всички. Вала моргулис!“, каза актьорът с артикулацията на героя си от сериала на HBO. Той вече е обиколил Рила и Черноморието покрай предишните си посещения у нас за снимките на различни продукции. За последно Влашиха разпуска на наша територия през 2013 г, след заснемането на втори сезон на крими сериала „Престъпления без граници“. Тогава, заедно с легендарния Доналд Съдърланд и звездата от „Бягство от затвора“ Уилям Фичнър, разследваха серийни убийства в района на ЦУМ.Настоящата визита на Влашиха у нас е по повод българското издание на Аniventure Comic Con, което ще събере феновете на телевизионното кино и комиксите този уикенд в Inter Expo Center. Влашиха не е единствената знаменитост от фентъзи епоса на HBO, която ще се разпише с участие на форума. Селфи с български телеманиаци ще щракнат още Даниел Портман (Подрик Пейн) и Кийша Касъл-Хюс (Обара Сенд). Желаещите да вземат автограф за спомен от каста на сериала по култовата поредица на Джордж Р.Р. Мартин „Песен за огън и лед“ ще имат по един час за среща с любимците си. Тези, които не са закупили пропуск за събитието, ще имат възможността посетят общ панел с въпроси на публиката.   ", "date": "2017.09.08", "title": "Жрец от „Игра на тронове“ обикаля НДК"}
{"url": "http://www.monitor.bg/a/view/9057-%D0%AF%D0%BF%D0%BE%D0%BD%D1%81%D0%BA%D0%B8-%D0%BC%D0%B0%D0%BD%D0%B3%D0%B0-%D1%85%D1%83%D0%B4%D0%BE%D0%B6%D0%BD%D0%B8%D0%BA-%D0%B8-%D0%B0%D0%BA%D1%82%D1%8C%D0%BE%D1%80%D0%B8-%D0%BE%D1%82-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2-%D0%A1%D0%BE%D1%84%D0%B8%D1%8F/", "text": "Рьо Хирано, манга художник от Япония, е сред специалните гости на дванадесетото издание на най-големия фестивал на съвременната и традиционна японска култура Aniventure, който ще се проведе на 9 и 10 септември от 10 до 20 ч. в Inter Expo Center в София. Aniventure Comic Con 2017 е първото събитие от 28-ите Дни на японската култура у нас и се организира от Национален клуб за аниме и манга „Накама“ с подкрепата на посолството на Япония в България. Хирано ще изнесе лекция и ще отговаря на въпроси на публиката. За първи път организаторите са предвидили мащабна обособена зона, посветена изцяло на традиционните японски изкуства: оригами, кири-е, икебана, чаена церемония, различни бойни изкуства и дори обличане на автентично японско кимоно. Зоната е допълнение към всички останали атракции на Aniventure 2017 – изложби, работилнички, щандове, демонстрации, лекции и други. На събитието ще се проведат много конкурси, сред които и по караоке, с интересни награди за участниците. И тази година японският посланик ще връчи специална грамота на победителя в конкурса за Cosplay в края на втория ден от фестивала.Aniventure Comic Con 2017 може да се похвали с най-голямата гейминг зона, правена в България – 2500 кв.м, в която посетителите могат да видят най-добрите геймъри от Източна Европа. Организирани са допълнителни турнири с големи награди за всички желаещи да премерят сили в игри като CS:GO, League of Legends, FIFA и много други.Билетите за фестивала са в продажба и могат да бъдат закупени и от OMV, The Mall, билетен център НДК. Всеки билет от предварителната продажба дава шанс за участие в томбола за големи награди, като например чисто нов гейм лаптоп OMEN by HP.", "date": "2017.09.08", "title": "Японски художник учи на манга в София"}
{"url": "http://www.monitor.bg/a/view/20434-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0-%D0%BD%D0%B8-%D0%BA%D0%B0%D0%BD%D0%B8-%D0%B4%D0%B0-%D0%B8%D0%B7%D1%87%D0%B8%D1%81%D1%82%D0%B8%D0%BC-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Поп легендата Лили Иванова е сред посланиците на кампанията „Да изчистим България заедно“, чиито старт е на 16 септември. Изпълнителката на „Този свят е жена“ записа специално послание, с което кани зрителите на bTV да се включат в голямото чистене и да направят света около себе си малко по-добър. Видеото ще се завърти в ефир идната седмица, а сред подкрепилите най-голямата доброволческа инициатива у нас музиканти са имена като Васко Василев, Люси Дяковска, Графа, Поли Генова и Орлин Павлов.Определените места за почистване са близо 700, сред тях паркове, горски зони, плажове и райони около водоизточници. Точно 220 000 чифта ръкавици и чували потеглиха вчера към всички кътчета на страната, за да послужат на участниците в кампанията.В резултат на инициативата през годините са премахнати над 7300 нерегламентирани сметища и замърсени зони в цяла България. Въпреки това, все още се срещат места, които шокират с острата си нужда от доброволческа помощ. Сред тях е и язовир Студен кладенец край Кърджали., на която ще могат да бъдат маркирани изчистените на 16 септември зони. Организаторите припомнят, че тази година инициативата ще има състезателен характер, като целта е да се отблежат най-много зелени точки на  Всички могат да участват като отбор – семейство, детска градина, училище, компания или дори цяла административна област.", "date": "2017.09.08", "title": "Лили Иванова ни кани да изчистим България"}
{"url": "http://www.monitor.bg/a/view/647-%D0%94%D0%B6%D0%BE-%D0%94%D0%B6%D0%BE%D0%BD%D0%B0%D1%81-%D0%B8-%D0%A1%D0%BE%D1%84%D0%B8-%D0%A2%D1%8A%D1%80%D0%BD%D1%8A%D1%80-%D0%BE%D1%81%D0%B8%D0%BD%D0%BE%D0%B2%D0%B8%D1%85%D0%B0-%D1%85%D1%8A%D1%81%D0%BA%D0%B8/", "text": "Певецът Джо Джонас и британската актриса Софи Търнър осиновиха малко хъски. Изпълнителят на See No More и 21-годишната красавица кръстиха новия си най-добър приятел Порки Баскуит. Пухкавото животинче вече трупа последователи в социалните мрежи. Сдобиването с нов четириног придружител е препратка към каузата на Питър Динклидж, с който Търнър си партнира в кървавата сага „Игра на тронове“. Актьорът, придобил известност въртейки меча на Тирион Ланистър в сериала, призова британците да не си купуват безотговорно хъскита. Проблемът на 48-годишната звезда не е в отглеждането на кучетата, а в тяхното масово изоставяне. Оказа се, че интерпретацията на култовата „Песен за огън и лед“ на Джордж Р. Р. Мартин създала моден тренд сред телеманиаците – да си взимат тази порода, заради приликата с вълчищата, които служат на екранния род Старк. Според организацията PETA (Хора за етично отношение към животните) откакто фентъзи епоса дебютира във Великобритания през 2011 г., в прютите за кучета е бил регистриран ръст от 700 процента на изоставените хъскита – от 10 на 81 животинки.  ", "date": "2017.09.08", "title": "Джо Джонас и Софи Търнър осиновиха хъски"}
{"url": "http://www.monitor.bg/a/view/44043-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "Тежък и стресов ден с тенденция към инциденти за родените в третата декада. Луна и Уран от вашия знак образуват тежки аспекти с Плутон и Юпитер от Козирог и Везни. Нищо важно и амбициозно да не се предприема. Ако вярвате на прогнозите ни, прекарайте този ден по-лежерно или направо в легнало положение. Не се занимавайте с тежка и несвойствена работа. Не е нужно на никому нищо да доказвате. Не е ден за каскадьорски изпълнения. Не приемайте нови идеи и не споделяйте своите. Не се дръжте агресивно, ще затегнете възела.Ден на мрежата. Всеки може да бъде оплетен в интриги, дори и такъв внимателен и стабилен в материално и финансово отношение човек като вас. Всеки си има слабост, а в момента някой търси вашата, играе по тънката струна на душата ви и се опитва да ви манипулира. Едва ли ще му се получи. Телецът съчетава здрав и силен дух в здраво тяло и всичко това поддържано от пресметлив ум. Късно тази вечер ще направите своя силен и добре пресметнат ход. Ще оберете овациите и парите на лаиците. Тотото на живота ще работи за вас.В този ден печелят добре информираните и тези, които дърпат конците и са изградили мрежата, в която всички сме оплетени с връзките си. Ден на паяка и неговата жертва. Няма да има други роли. Ако посредниците вземат страна, ще трябва да изложат на показ пристрастията си. Не предприемайте нищо съществено, останете си у дома, ако имате такава възможност, и не взимайте участие в различни изяви, на които може да бъдете поставени в стресова ситуация. Очаквайте опити за въздействие и натиск на слабото ви място.В този ден са заложени капани за наивници на всякаква възраст. Родените в третата декада са в най-неблагоприятна позиция. Най-лошият ден в месеца за обвързване и сключване на брак. Кой както може ще настъпи и притисне другия, ще го манипулира и изнудва. Не слагайте начало на такава връзка. Добре премислете ходовете си. Денят е свързан и с нравствената чистота. Ако излъжете, ще ви излъжат и в крайна сметка ще излъжете себе си. Постойте край огън, мислено изгорете в него всичко негативно в живота си.Родените в третата декада ще имат най-големи предимства, ще се наложат над околните, ще притиснат длъжниците си и дори тези, които нищо не им дължат, ще се почувстват принудени да им служат и услугват. Проблемите ви може да дойдат късно вечерта, когато ролите ще се сменят и вие ще сте притиснатият и притесненият. Може да загубите пари и влияние. Не участвайте в залагания тази вечер. Не се дръжте хазартно и във връзките. Може да попаднете в изнудващи положения, от които трудно ще се измъкнете. Чакат ви два тежки дни.Имайте търпение, не предприемайте нищо важно и значимо в днешния ден. Късно вечерта пред вас ще се отвори неочакван късмет и възможност да спечелите и да се внедрите в престижна среда. Ще получите изгодно предложение и покана и в следващите два дни ще направите най-силния си ход може би за цялата година. Този ден носи тенденция към зарибяване и използване. Останете, където сте, проучвайте, систематизирайте нещата, правете огледи и не споделяйте намеренията си. Утре Марс ще навлезе в Дева и ще ви даде сила.Тежък, рисков и разболяващ ден за родените в третата декада. От няколко страни ще ви оказват натиск, ще спекулират с търпението ви и ще ви притискат с изисквания. Дори и най-близките няма да се съобразяват с желанията ви. Не взимайте участие в състезания, свързани с тежки преходи и голямо физическо натоварване. Не теглете кредит. Щадете се максимално, защото другите едва ли ще ви пощадят. Изискването и претенциите към вас ще са огромни. Не се обвързвайте. Неблагоприятен ден за сключване на договори и брак.Ще се възползвате активно от ресурсите, чувствата и възможностите на околните. Ще си припишете за своя чуждата идея. Препъвате един, а друг ще обяздите и накарате да върши вашата работа. Така ще е до вечерта, когато колелото на съдбата ще се завърти и ще ви постави на колене. Навлизате в труден финансов период. Внимавайте в какви отношения влизате, какво придобивате и с кого се свързвате. Тази вечер ресурсите ви се стопяват, така както през деня вие сте стопили нечия душа с натиск и претенции. Не играйте хазартно.Родените в третата декада ще извлекат максимални ползи от грешките на другите. Намирате пролука и се измъквате от тежка криза или от нечие въздействие и натиск. Идете сред природата, постойте край огън, прочистете мислите си от негативизма. Не взимайте решения под диктат. Не се обвързвайте, не се женете и не давайте дума, от която не може да се отметнете. Това, което свършите сами, утре ще ви позлати. Идеите и срещите ви късно тази вечер са печеливши, но през деня сте изложени на негативно влияние.Днес хитрата сврака ще падне с двата крака в капана. Това се отнася с по-голяма сила за родените след 10 януари. Заслепени от емоции или от някой, който гъделичка самолюбието ви, ще паднете в капана. Бъдете внимателни, не играйте хазартно, не рискувайте с тежки физически натоварвания. Не правете предложения и не се женете. Бъдете сигурни, че всяко едно обвързване ще ви сложи примка на шията, от която няма да има измъкване и отърване. Спазвайте изискванията за безопасност. Вероятни са инциденти.Изключете телефона, не позволявайте да ви притесняват и включват в игри, които ще ви противопоставят на един и може да ви скарат с друг. Работете сами, на свой терен и със свои средства. Точно днес не искайте подкрепа и помощ от никого, не давайте и не взимайте заеми. Всичко, което поискате, ще плащате с лихвите. До два дни не участвайте в залагания. Обмислете действия и бъдещи начинания. В следващите два дни ще сте на нечие разпореждане и в услуга на чужди интереси. Важното отложете за 12-и, 14-и или 15-и.Ден за обмисляне и планиране. Не започвайте нова връзка, не се женете и не правете предложения. Сключените договори ще работят в услуга само на един от партньорите. Не се знае кой ще обере позитивите и кой негативите. Запалете свещ и обиколете стаите на дома. Късно тази вечер обстановката при вас се стабилизира. Може да получите чудесно предложение и покана за следващите два дни, в които ще си прекарате чудесно. Друг ще плаща за екстрите и желанията ви. Ще ви търсят за съвети и професионален съюз.Личната ви година е единица. Сега е моментът да започнете нова работа, да стартирате нова дейност и да представите на пазара своя нов продукт. В най-силна позиция са родените сутринта. Не се отказвайте от предложенията, които ще получите до декември.Родените днес са хора с нестандартен подход във връзки и изяви. Ще бъдат първопроходчици в нови области на опитност. Ще искат от всичко да опитат. Малко хора ще ги разберат, но те няма да се интересуват от страничното мнение. Родените в края на Овена и началото на Телеца са благоприятните им партньори, които ще им дадат подкрепа и сила.Заченатите днес ще притежават магически сили и дарба за възстановяване след тежки удари на съдбата. Ще бъдат затворени в себе си. Трудно ще ги разберете.", "date": "2017.09.08", "title": "  Хороскоп за 9 септември, събота "}
{"url": "http://www.monitor.bg/a/view/57921-%D0%A2%D1%80%D1%8A%D0%BC%D0%BF-%D0%A3%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D1%81%D0%B8%D0%BB%D0%B0-%D1%81%D1%80%D0%B5%D1%89%D1%83-%D0%9A%D0%9D%D0%94%D0%A0-%D0%BD%D0%B5-%D0%B5-%D0%BD%D0%B5%D1%89%D0%BE-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE/", "text": "Президентът на САЩ Доналд Тръмп заяви, че употребата на военна сила срещу Северна Корея не е нещо неизбежно и че предпочита да избегне военния вариант, без обаче да го изключва, предаде Франс прес.\n\"Военни действия със сигурност са вариант. Дали е неизбежно? Няма нищо неизбежно. Бих предпочел да избегна военния вариант, но това със сигурност е нещо, което може да се случи. Надявам се да не ни се наложи да използваме военна сила срещу Северна Корея. Ако го направим, това ще е много тъжен ден за Северна Корея\", каза Тръмп след среща във Вашингтон с емира на Кувейт шейх Сабах ал Ахмад ал Джабер ас Сабах.\nПрезидентът на САЩ увери, че съществува възможност да се постигне мир в Близкия изток в момент, когато американските усилия за възобновяване на мирните преговори между израелци и палестинци изглеждат в задънена улица, предаде Франс прес. Палестинските лидери все по-рядко крият разочарованието си от администрацията на Тръмп. Те вече открито настояват за ясен ангажимент на САЩ за създаването на палестинска държава и спирането на строежа на израелски селища на Западния бряг и Източен Ерусалим. Администрацията на Тръмп досега не е изразила подкрепа за решението с две държави, тоест създаването на палестинска държава в съседство с Израел, отбелязва АФП.Междувременно двама европейски лидери - германският канцлер Ангела Меркел и френският президент Еманюел Макрон обсъдиха по телефона кризата в Корейския полуостров с китайският президент Си Цзинпин. Меркел и Си се обединиха около становището, че е нужно затягане на санкциите срещу Северна Корея в контекста на най-новото ядрено изпитание на Пхенян. Това заяви говорителят на правителството в Берлин Щефен Зайберт, цитиран от Ройтерс. По думите на китайския президент фактите нееднократно са доказали, че уреждането на този въпрос в крайна сметка може да бъде постигнато единствено с мирни средства, включително чрез диалог и консултации. Си е коментирал с Макрон, че се надява Франция да изиграе конструктивна роля за подновяване на преговорите за ядрения проблем.", "date": "2017.09.08", "title": "Тръмп: Употребата на сила срещу КНДР не е нещо неизбежно"}
{"url": "http://www.monitor.bg/a/view/86086-%D0%9C%D0%B0%D0%BA%D1%80%D0%BE%D0%BD-%D1%81-%D0%BF%D0%BB%D0%B0%D0%BD-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "Френският президент Емануел Макрон предложи ЕС да се реформира и каза, че през 2018 г. европейците ще могат да обсъдят предстоящите промени. По време на посещението си в Атина, родината на демокрацията, той по-специално предложи създаването на парламент на еврозоната. \"Предлагам пътна карта за бъдещето на Европа. Предлагам нов подход, при който няма да се обсъжда нова Европа само при закрити врата. Трябва да си поставим нови цели през 2018 г. във всички страни и хората да обсъдят каква Европа искат. В продължение на шест месеца ще има събрания на граждани и в перспектива ще се съставят общи списъци за избори в Европа и за парламент в еврозоната \", каза Макрон.", "date": "2017.09.08", "title": "Макрон с план за реформи на Европа"}
{"url": "http://www.monitor.bg/a/view/60597-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BD%D0%B0%D1%87%D0%B8%D0%BD-%D0%B4%D0%B0-%D0%B7%D0%B0%D0%B1%D0%B0%D0%B2%D1%8F%D1%82-%D1%81%D1%82%D0%B0%D1%80%D0%B5%D0%B5%D0%BD%D0%B5%D1%82%D0%BE-%D0%BF%D1%80%D0%B8-%D0%B2%D0%B8%D0%BD%D0%B0%D1%80%D0%BA%D0%B8%D1%82%D0%B5/", "text": "Американски учени откриха ефикасен метод за забавяне на стареенето.\nЕкспертите се поинтересували как с течение на времето се променят размерите и формата на митохондриите у плодови мушици. По средата на живота на дрозофилите, т.е. месец след появата им на бял свят, въпросните органели стават по-големи и с по-издължена форма. Това им пречи да изпълняват функциите си и допринася за стареенето.\nБиолозите открили как да увеличат продължителността на живота на самци сред плодовите мушици с 12 процента, а на самки - с 20 процента. Ролята на протеина Drp1 била от съществено значение, тъй като авторите на изследването си дали сметка, че с течение на времето съдържанието му у мушиците се понижило. С повишаването на нивото на Drp1 броят на големите митохондрии започнал да намалява, а този на физиологически нормалните митохондрии - да се увеличава. Нивото на Drp1 се повишило за седмица, след като дрозофилите навършили 30-дневна възраст.\nОсвен това било установено, че активирането на гена Atg1 води до унищожаване на увредените митохондрии.\n\"Всичко изглежда така, сякаш сме отнели мускулна тъкан на средна възраст и сме я подмладили - заяви Дейвид Уокър от Калифорнийския университет в Лос Анджелис. - На практика задържахме влошаването на здравето с възрастта, а 7-дневната намеса се оказа достатъчна, за да се удължи животът и да се подобри здравето на мушиците.\"", "date": "2017.09.08", "title": "Намериха начин да забавят стареенето при винарките"}
{"url": "http://www.monitor.bg/a/view/26670-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D0%98%D0%94-%D1%83%D0%B1%D0%B8%D1%82-%D0%BF%D1%80%D0%B8-%D0%B2%D1%8A%D0%B7%D0%B4%D1%83%D1%88%D0%B5%D0%BD-%D1%83%D0%B4%D0%B0%D1%80/", "text": "Гулмурод Халимов, смятан за \"министър на войната\" на групировката \"Ислямска държава\", е бил убит при руски въздушен удар в контролираната главно от джихадистите Дейр аз-Зор в Сирия, съобщи руското министерство на отбраната. Ликвидирани при удара са били общо четирима влиятелни командири, както и около 40 бойци на \"Ислямска държава\".От пресслужбата на ведомството добавят, че информацията е получила \"потвърждение\". По-рано тази година Москва съобщи, че лидерът на групировката Абу Бакр ал Багдади е убит при въздушен удар, но иракски и кюрдски служби оспори твърдението.\"По потвърдени сведения сред унищожените бойци... е и емирът на Дейр аз-Зор, Абу Мухамад аш Шимали, отговарящ за финансите и придвижването на чуждите новобранци към тренировъчни бази на ИД. Ударът е извършен след разузнавателна информация на 5 септември, според която командири на организацията ще се срещнат близо до град Дейр аз-Зор.Халимов, който беше командир на елитни полицейски части в Таджикистан, обучен от САЩ, се присъедини към ИД с видеообръщение през 2015 г. и се зарече да се завърне в страната си, за да наложи там шариата и да води джихад срещу Русия и САЩ.  ", "date": "2017.09.08", "title": "Министърът на войната на ИД убит при въздушен удар "}
{"url": "http://www.monitor.bg/a/view/64174-%D0%9D%D0%B0%D0%B9%D0%BC%D0%B0%D0%BB%D0%BA%D0%BE-12-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%98%D1%80%D0%BC%D0%B0/", "text": "Най-малко двама души са загинали при преминаването на урагана Ирма през Пуерто Рико. Това заяви в четвъртък вечерта Карлос Асеведо от Агенцията за действия при стихийни бедствия в тази американска територия. С това потвърдените смъртни случаи, причинени от урагана от пета категория Ирма на Карибските и Антилските острови, стават общо 12.Десет хиляди чуждестранни туристи в Куба са настанени на сигурни места. Френската министърка на отвъдморските територии Аник Жирарден съобщи за мародери на островите Сен Мартен и Сен Бартелеми след преминаването на Ирма през региона. Броят на жертвите на тези два острова, опустошени от бурята, остава неясен. Щетите, причинени от стихията на Френските Антили, може \"много да надхвърлят\" 200 милиона евро, посочи днес в Париж пред телевизия \"СиНюз\" шефът на Централната каса за презастраховане Бертран Лабилоа.След Куба, Ирма изглежда ще се върне на югоизточното крайбрежие на САЩ, като удари най-напред Флорида, после Джорджия и Южна Каролина, сочат прогнози на Националния център за ураганите на САЩ. Той предвижда приливи с 8 метра над нормалното и \"риск от смъртоносни наводнения\" през следващите 36 часа.Ураганът Ирма мина от пета в четвърта категория, но все още остава изключително опасен. Ветровете поддържат скорост от 250 км в час.\nПетимата живи бивши президенти на САЩ създават \"Призива Една Америка\" за набиране на средства за икономическо възстановяване за щатите Тексас и Луизиана след урагана Харви. Съобщението бе направено от Барак Обама, Джордж Буш - син, Бил Клинтън, Джордж Буш - баща и Джими Картър.", "date": "2017.09.08", "title": "Най-малко 12 жертви на Ирма"}
{"url": "http://www.monitor.bg/a/view/35967-%D0%91%D1%80%D0%B5%D0%BA%D0%B7%D0%B8%D1%82-%D0%B8-%D0%9C%D0%B0%D0%BA%D1%80%D0%BE%D0%BD-%D0%BD%D0%BE%D0%B2%D0%B8%D1%82%D0%B5-%D1%81%D0%B5%D0%BA%D1%81-%D0%BF%D0%BE%D0%B7%D0%B8-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0/", "text": "Британците са изненадващо скучни в леглото, пише в. \"Дейли стар\", позовавайки се на резултатите от проучване, направено от компанията за презервативи \"Уан\".\nСъдейки по данните, жителите на Острова имат спешна нужда от разнообразяване на половия живот. Допитването разкрива, че една трета от британците не са изпробвали нови пози в секса от над една година, докато 16 процента от партньорите изобщо не са склонни да експериментират и се придържат само към изпитаните.\n\"Експериментирането е толкова добро за секса, колкото лимонът за джина с тоник. По същия начин като с храната, работата или местата, които посещаваме, ако правим едно и също нещо отново и отново, в крайна сметка ще се отегчим. Изпробването на нови пози е ключово за разнообразието в секса. Няма нищо лошо в любимата поза, но си струва партньорите да се огледат наоколо и да почерпят идеи за новаторство в спалнята\", казва сексоложката Анабел Найт.\nЗа да окуражат скучните в леглото британци да потърсят разнообразие, експерти на компанията предлагат няколко шеговити идеи за нови пози в секса, вдъхновени от популярни телевизионни програми, сериали, продукти, известни личности:\n- Поза Би Би Си - състои се в мощно прецакване на дамата.\n- \"Островът на любовта\" (риалити шоу) - възможна е единствено под изпепеляващо слънце, води до пристрастяване, но с незадоволителен краен резултат.\n- \"Коронейшън стрийт\" (сериал) - поза, при която сексът трае половин час, без да се случва нищо особено.\n- Скандинавски ноар - палаво-страховит секс с маски.\n- Джон Сноу (персонаж от \"Игра на тронове) - правите секс с леля си, без да знаете.\n- \"Гогълбокс\" (риалити шоу) - позата налага партньорите да стоят един зад друг пред телевизионния екран, така че и двамата да имат оптимална видимост.\n- \"Bake Off\" (сладкарско риалити шоу) - когато правите секс с нов партньор и той е толкова сладък, но въпреки това не може да е същият като предишния сладкиш.\n- Стормзи (грайм изпълнител) - най-популярната нова поза във Великобритания.\n- Златан (Ибрахимович, играч от \"Манчестър Юнайтед ) - най-задоволителната индивидуална позиция, не изисква да се съобразявате дали другият \"играч\" е свършил.\n- ФитБит (умен часовник) - изпробвате колкото се може повече пози, докато достигнете препоръчителните 10 000 стъпки дневно.\n- Брекзит - позата се състои в това просто да си заровите главата в пясъка и да се надявате на задоволяване, без да имате ни най-малка идея как да го получите.\n- Тръмп - позата не се препоръчва за малодушни, включва прецакването на хора в колкото се може повече страни.\n- Макрон - поза между по-млад мъж и по-възрастна дама.\n- Борис (Джонсън) - яхате партньора си като колело и се държите като палячо, русата перука не е задължителна.\n- Корбин (Джереми) - позата задължително включва сандали с чорапи.", "date": "2017.09.08", "title": "Брекзит и Макрон - новите секс пози на Острова "}
{"url": "http://www.monitor.bg/a/view/71516-%D0%92%D1%82%D0%BE%D1%80%D0%BE-%D0%BC%D0%BE%D1%89%D0%BD%D0%BE-%D1%81%D0%BB%D1%8A%D0%BD%D1%87%D0%B5%D0%B2%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5/", "text": "Второ през тази седмица мощно сълнчево изригване беше регистрирано от учените в четвъртък 7 септември, само един ден след рекорден подобен феномен за последните 12 години, предаде ТАСС.\nАгенцията цитира данните от сайта на лабораторията за рентгенова астрономия на Слънцето към физическия институт \"Лебедев\" на Руската академия на науките.\nВторото изригване се е състояло в периода 17:20-17:55 часа българско време. Неговата мощност специалистите оцениха на Х1.3, където буквата Х обозначава най-мощното възможно слънчево изригване, а цифровият индекс уточнява неговата интензивност.\nСерията започна на 4 септември. Отначало Слънцето произведе 5 малки изригвания от клас М с мощност 4-5 бала. След това на 6 септември последва изригване от клас Х с мощност 2,2 бала, последвано от екстремално силното изригване, достигнало Х9.3 бала. Последно подобно изригване беше наблюдавано на 7 септември 2005 година.", "date": "2017.09.08", "title": "Второ мощно слънчево изригване"}
{"url": "http://www.monitor.bg/a/view/47615-%D0%98%D1%82%D0%B0%D0%BB%D0%B8%D0%B0%D0%BD%D0%B5%D1%86-%D0%BA%D0%BB%D1%8A%D1%86%D0%BD%D0%B0-%D0%B4%D0%B6%D0%BE%D0%B1%D0%BD%D0%B8%D1%82%D0%B5-%D0%BD%D0%B0-%D1%89%D0%B5%D1%80%D0%BA%D0%B0-%D1%81%D0%B8-%D1%82%D1%8F-%D0%B3%D0%BE-%D0%BE%D1%81%D1%8A%D0%B4%D0%B8-%D0%B4%D0%B0-%D0%B9-%D0%BF%D0%BB%D0%B0%D1%89%D0%B0-6-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5/", "text": "Съдът в североизточния италиански град Порденоне уважи молбата на 26-годишна студентка и постанови занапред нейния баща да й дава всеки месец по 500 евро джобни пари вместо отпусканите от него в момента за целта 80 евро. Щерката решила да съди родителя си след като той й съобщил, че намалява отпусканите й всяка седмица 50 евро на 20 евро заради нейни слаб успех в университета. Таткото бил вбесен от факта, че тя не успяла да завърши навреме тригодишния бакалавърски курс, проточила го с две години и след като отново не успяла да се пребори с изпитите, прехвърлила се на собствена глава задочно обучение. В интерес на истината искът на дъщерята бил за 2577 евро на месец, плюс пари за университетски такси, учебници, дрехи, бензин за мотопеда й и ваканции, но съдът изглежда се смелил над бащата. Но не защото е беден, напротив – той е състоятелен мъж, а тъй като независимо от всичко, след развода с майка й, детето останало да живее при него, той му плащал всичко и въобще бил грижовен баща. Но от друга страна съдиите преценили, че 80 евро джобни пари на месец или 20 на седмица са нищо за млада жена, след което решили, че с 500 евро на месец щерката ще покрива добре всекидневните си прищевки. В които не влизат постановените разходите от минимум 400 евро на месец пак за сметка на таткото за тоалети на студентката, университетски такси, бензин за колата й, зимна и лятна ваканция и т.н. – все неща, за които той плащал и досега редовно.За капак бащата бил осъден и да продължи да се грижи за възпитанието на единствената си дъщеря докато тя завърши университета в постановения от служителите на Темида срок – 30 юни 2019 г. Или още почти цели две години…", "date": "2017.09.08", "title": "Италианец клъцна джобните на щерка си, тя го осъди да й плаща 6 пъти повече"}
{"url": "http://www.monitor.bg/a/view/13354-%D0%97%D0%B0%D0%BF%D0%BE%D0%B4%D0%BE%D0%B7%D1%80%D1%8F%D1%85%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%9D%D0%B5%D1%82%D0%B0%D0%BD%D1%8F%D1%85%D1%83-%D1%87%D0%B5-%D1%81%D0%B5-%D1%85%D1%80%D0%B0%D0%BD%D0%B5%D0%BB%D0%B0-%D1%81-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BF%D0%B0%D1%80%D0%B8/", "text": " Израелският генерален прокурор Авишай Манделблит обмисля да подведе под отговорност съпругата на премиера Бенямин Нетаняху - Сара, по подозрение в използване на държавни средства за лични обеди и кетъринг за около 100 000 долара, предаде Ройтерс.\nСара Нетаняху е заподозряна, че е поръчвала стотици обеди и деликатеси, а след това ги е вписвала към разходите на премиерската резиденция, а те са били предназначени за лични нужди, се казва в съобщение на министерството на правосъдието, цитирано от Франс прес.\nСамият премиер не е заподозрян.\nНа страницата му във Фейсбук се появи пост в отговор на медийни съобщения за очакваните действия на прокуратурата. В него обвиненията срещу Сара Нетаняху са наречени \"абсурдни\" и се казва, че \"ще се докаже, че са безпочвени\".", "date": "2017.09.08", "title": "Заподозряха жената на Нетаняху, че се хранела с държавни пари"}
{"url": "http://www.monitor.bg/a/view/13613-%D0%A5%D0%B8%D0%BF%D0%BE%D1%85%D0%BE%D0%BD%D0%B4%D1%80%D0%B8%D1%86%D0%B8%D1%82%D0%B5-%D1%82%D0%BE%D1%87%D0%B0%D1%82-56-%D0%BC%D0%B8%D0%BB%D0%B8%D0%BE%D0%BD%D0%B0-%D0%BF%D0%B0%D1%83%D0%BD%D0%B4%D0%B0-%D0%BE%D1%82-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0/", "text": "Манията да не се разболеем, позната като хипохондрия, източва годишно от обществените здравни служби на Великобритания около 56 милиона паунда. Проучване на британския Национален институт за здравни изследвания сочи, че хипохондриците губят време и значителни средства на системата с мнимите си болести. Те стават все по-многобройни в ерата на интернет. \"Когато пристигат при своето джипи, те вадят списък от няколко страници за възможни свои заболявания, изваден от мрежата. Лекарят трябва да ги чете доста дълго време\", коментира проф Питър Тайрър от лондонския \"Импириъл колидж\", автор на проучването.\n\"Доктор Гугъл\" е истинска златна мина за информация, но той не оправя нещата!\", продължи професорът. Изследването изтъква колко е важна правилната диагностика на лекарите, за да се пресече явлението. Трябва да се развият и когнитивните терапии, за да се намали стресът, свързан със страха от заболяване.\nНеотдавна в пет английски болници бяха проведени курсове със споменатите терапии, в които бяха включени 444 пациенти хипохондрици. Те бяха водени от медици, медицински сестри, психолози и бяха постигнати обнадеждващи резултати", "date": "2017.09.08", "title": "Хипохондриците точат 56 милиона паунда от здравната каса на Острова "}
{"url": "http://www.monitor.bg/a/view/54813-%D0%A7%D0%B5%D1%82%D0%B8%D1%80%D0%B8-%D0%BA%D0%BE%D1%82%D0%BA%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%95%D1%80%D0%BC%D0%B8%D1%82%D0%B0%D0%B6%D0%B0-%D0%B2-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3/", "text": "Четири котки загинаха и една беше спасена по време на пожар в Ермитажа в Санкт Петербург. За потушаването на огъня бяха ангажирани три пожарни автомобила и 120 пожарникари. 20 човека са получили задушаване.Причина за инцидента са изгорели кабели. Огънят не е попречил на работата на музея и нито един експонат не е пострадал.Както е известно, в музея живеят 70 котки, които пазят произведенията на изкуството от мишки.", "date": "2017.09.08", "title": "Четири котки загинаха при пожар в Ермитажа в Петербург "}
{"url": "http://www.monitor.bg/a/view/66593-%D0%9D%D0%B0%D0%B4%D1%80%D1%83%D1%81%D0%B0%D0%BD-%D1%81-%D0%B0%D0%BC%D1%84%D0%B5%D1%82%D0%B8-%D0%B8-%D0%BA%D0%B0%D0%BD%D0%B0%D0%B1%D0%B8%D1%81-%D0%BF%D0%BE%D0%BC%D0%BB%D1%8F-%D0%BF%D0%B5%D1%82-%D0%BA%D0%BE%D0%BB%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Надрусан с амфетамини и канабис 23-годишен шофьор помля пет паркирани коли пред пицария в пловдивския жилищен район „Тракия”. Сигналът за произшествието бил получен на 112 в 3 часа през нощта на 8 септември, съобщиха от полицията в Пловдив. Изпратеният на мястото на произшествието авто-патрул тествал младия шофьор Васил Христев с драг тест и установил, че той е употребил амфетамини и канабис преди да се качи да кара. При ламариненото меле на бул. \"Освобождение\" 23-годишният не е пострадал изобщо. Не се е наложило да се вика линейка, за да бъде преглеждан на място или да бъде хоспитализиран, уточниха от пловдивската полиция. Младежът на момента е бил задържан и е бил отведен в ареста на Пето районно управление в „Тракия”. При катастрофата той е помлял общо 3 форда, ланчия и пежо. Карал е „Сеат ибиза”, която кола също е сериозно пострадала при катастрофата. На сутринта в петък изпотрошените автомобили бяха вдигнати от мястото на произшествието с пътна помощ. Случаят е бил докладван в районната прокуратура, откъдето са образували досъдебно производство. ", "date": "2017.09.08", "title": "Надрусан с амфети и канабис помля пет коли в Пловдив"}
{"url": "http://www.monitor.bg/a/view/11131-%D0%A0%D0%B0%D0%B7%D0%B1%D0%B8%D1%85%D0%B0-%D1%81%D1%85%D0%B5%D0%BC%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "Започват масови проверки на работодателите  и персонала на заведения по морето 30 лева е била мизата за купуване на здравна книжка менте. Това съобщиха разследващи за „Монитор“, след като служители на Икономическа полиция в ОДМВР – Варна, разкриха схема за изработване и търговия с фалшиви здравни документи.Предстоят масирани съвместни проверки по заведенията и търговските обекти по Черноморието съвместно с компетентните държавни контролни органи, като при установяване на здравни книжки менте и на други документи с неистинско съдържание, ще бъде търсена наказателна и административна отговорност на ползващите ги, както и на работодателите, сключили трудови договори с хора, снабдили се с такива документи, съобщиха от МВР. Арестувани са четирима, участвали в схема за изработване и търгуване с различни неистински медицински документи. За срок до 24 часа са задържани двама мъже и две жени: А.Т. (53 г.), И.И. (55 г.), В.Х. (50 г.) и Д.Т. (62 г.) \nВ автомобил, управляван от 53-годишния мъж, са намерени готови неистински документи - лични здравни книжки, медицински свидетелства, много неистински печати. При последвалото претърсване в имоти на задържаните са намерени над 200 фалшиви печата на лекари, медицински лаборатории и държавни учреждения, както и над 250 други неистински документа. Установено е, че дейността си четиримата са осъществявали през продължителен период от време на територия, обхващаща цялото Черноморие. \nПо случая е образувано досъдебно производство, материалите са докладвани на прокурор от Районна прокуратура – Варна. ", "date": "2017.09.08", "title": "30 лева е мизата за  здравна книжка менте (ОБНОВЕНА)"}
{"url": "http://www.monitor.bg/a/view/83988-%D0%9F%D1%80%D0%B0%D1%82%D0%B8%D1%85%D0%B0-%D0%BC%D1%8F%D1%80%D0%BA%D0%B0%D1%82%D0%B0-%D0%BD%D0%B0-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2-%D0%BD%D0%B0-%D0%A0%D0%B0%D0%B9%D0%BE%D0%BD%D0%BD%D0%B8%D1%8F-%D1%81%D1%8A%D0%B4-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "Районният съд в Пазарджик ще гледа мярката за неотклонение спрямо Лазар Влайков, след като с разпореждане съдия Георги Веселинов прекрати наказателното производство по частно наказателно дело №661/2017 по описа на Окръжен съд – Пазарджик. Същият е привлечен като обвиняем по чл.338 от НК за предоставяне на огнестрелно оръжие на дете, в резултат на което е последвала смърт на трето лице. Това престъпление е родово подсъдно на Районен съд – Пазарджик, който е компетентен да се произнесе по искането за вземане на най-тежката мярка за процесуална принуда. Предстои насрочване и разглеждане на делото от Красимир Лесенски, съдия в Районен съд – Пазарджик.", "date": "2017.09.08", "title": "Пратиха мярката на Лазар Влайков на Районния съд в Пазарджик"}
{"url": "http://www.monitor.bg/a/view/39401-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%81%D0%B5%D0%BB%D1%81%D0%BA%D0%B8-%D0%BE%D1%80%D1%8A%D0%B6%D0%B5%D0%B9%D0%BD%D0%B8%D0%BA-%D1%81%D1%8A%D1%81-%D1%81%D0%B0%D0%BC%D0%BE%D0%B4%D0%B5%D0%BB%D0%BD%D0%B8-%D0%BC%D0%B8%D0%BD%D0%B8/", "text": "46-годишен жител на село Братя Кунчеви е задържан в хода на специализирана полицейска операция след сигнал за незаконно притежаване на оръжие и изработка на опасни боеприпаси. Белезниците щракнали около китките на бившия арсеналец М. И.след като униформените от ОД на МВР-Стара Загора открили в дома му незаконна ловна двуцевка, голямо количество патрони и кутия барут. На няколко места били скътани нарезна цев на пушка и заготовки от тръби с нарези за възпламеняване на капсули, които се използват от рибари-бракониери.Мъжът е задържан за 24 часа по закона за МВР, образувано е бързо досъдебно производство. Кметът на Братя Кунчеви Георги Георгиев се въздържа от какъвто и да е коментар за личността на задържания под предтекст, че имало следствена тайна.Тепърва предстои да се изяснява дали напусналият преди повече от две години заводите „Арсенал“ мъж е използвал уменията си само за лична нужда или е вършел специализирани „услуги“ и на други.", "date": "2017.09.08", "title": "Задържаха селски оръжейник със самоделни мини"}
{"url": "http://www.monitor.bg/a/view/17449-%D0%9F%D0%BB%D0%B0%D0%BC%D0%BD%D0%B0%D0%BB-%D0%B0%D0%B2%D1%82%D0%BE%D0%B2%D0%BE%D0%B7-%D0%B1%D0%BB%D0%BE%D0%BA%D0%B8%D1%80%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A1%D1%82%D1%80%D1%83%D0%BC%D0%B0/", "text": "Пожар в автовоз е възникнал при 53 километър на автомагистрала „Струма”. Движението в посока София е ограничено. Това съобщи за Катя Табачка, говорител на Областна дирекция на МВР – Кюстендил, цитирана от „Фокус“. При инцидента, който е в близост до отклонението за село Дяково, няма пострадали хора.Движението ще бъде затворено до окончателното угасяване на пожара и почистване на пътното платно. На пътуващите се препоръчва да използват път Е-79.", "date": "2017.09.08", "title": "Пламнал автовоз блокира магистрала „Струма“"}
{"url": "http://www.monitor.bg/a/view/7378-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B0-%D0%BD%D0%B0-%D0%9A%D1%83%D0%BA%D0%B0%D1%82%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0-%D1%81-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%BE/", "text": "Спецпрокуратурата разпореди спешна проверка на медицинската документация, представена от задържания под домашен арест прокурор Димитър Захариев, съобщиха от институцията. Държавното обвинение се е самосезирало след предаване по Нова тв, че обвиняемият Захариев, който е с мярка за неотклонение „домашен арест“, вероятно е представил медицински документи с невярно съдържание. Спрецпрокуратурата е изискала справка от 2 РУ на МВР Плевен как Захариев спазва домашния си арест. Разпоредена е спешна проверка от регионалните центрове по здравеопазване в Плевен и София на цялата медицинска документация, представена от Захариев пред прокуратурата и пред спецсъда. Проверката е възложена и с оглед на данни за документно престъпление. Назначена е петорна съдебномедицинска експертиза за здравословното състояние на Захариев. Изискани са записи от тв репортажа. Ако се установи, че Захариев е нарушил домашния арест, ще бъде поискано задържането му под стража.В началото на юни т.г. плевенският прокурор беше арестуван и обвинен за участие в организирана престъпна група за рекет на Камен Балбузанов – Куката, в която покровителствал бандата. Според разследването магистратът изнудвал и лекар за пари. В съда той се подпира на патерици и за да поиска по-лека мярка за неотклонение е представил медицинско за спукана тазобедрена става.Във ВСС има образувано срещу него дисциплинарно дело, като главният прокурор Сотир Цацаров поиска уволнението му. В СГС пък се води дело срещу Захариев за принуда над свидетеля по делото \"Октопод\" Георги Цветанов. Според обвинението Захариев го карал да набеди наблюдаващия тогава делото прокурор Светлозар Костов в оказването на натиск какви показания да дава. Цветанов обаче не изпълнил исканията на Захариев. Няколко месеца по-късно – през ноември 2015 г., Цветанов загина в автомобилна катастрофа.  ", "date": "2017.09.08", "title": "Проверяват прокурора на  Куката за измама с медицинско  "}
{"url": "http://www.monitor.bg/a/view/44356-6%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%AE%D1%80%D0%B8-%D0%B5-%D1%81%D1%82%D1%80%D0%B5%D0%BB%D1%8F%D0%BB-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D1%83%D0%B1%D0%B8%D0%BB-%D0%A2%D0%BE%D0%BD%D0%BA%D0%B5%D0%B2/", "text": "6-годишният Юри е стрелял с пистолета “Глок“ на Лазар Влайков, с който бе убит собственика на ресторант “Градина“ в пазарджишкото село Виноградец Наско Тонкев. Детето е признало това при разпита в „синята стая“ в присъствието на съдия, психолог и педагог, направен в сряда. Това стана ясно от изказването на окръжния прокурор на Пазарджик Васил Малинов в залата в съда, където се гледа мярката “задържане под стража“ на притежателя на пистолета Лазар Влайков. До момента по досъдебното производство са разпитани 13 свидетели, като някои дават противоречиви показания. Детето разказало, че на рождения ден в ресторанта Влайков му  е дал пистолета и то е натиснало спусъка. Преди това пълнителят уж бил махнат. Някои от свидетелите обаче твърдят обратното. Кой точно е произвел фаталния изстрел, причинил смъртта на Наско Тонкев, ще изясни балистичната експертиза.Влайков помоли съда за по-лека мярка, тъй като имал болни родители и трябвало да се грижи за тях. Прокуратурата обаче поиска постоянен арест с мотива, че може да се укрие или да извърши друго престъпление. Делото за мярката стартира с гаф на прокуратурата, след като изпрати искането за постоянен арест в Окръжна прокуратура, а се оказа, че производството не е в нейната компетентност. Така съдия Георги Веселинов го препрати на районните магистрати и трябваше време на районния съдия Красимир Лесенски да се запознае с материалите.", "date": "2017.09.08", "title": "6-годишният Юри е стрелял с пистолета, убил Тонкев"}
{"url": "http://www.monitor.bg/a/view/83712-%D0%A9%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D0%BC-%D1%81-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%B7%D0%B0-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BD%D0%B0-%D0%B2%D0%BD%D0%BE%D1%81%D0%BD%D0%B8%D1%82%D0%B5-%D1%85%D1%80%D0%B0%D0%BD%D0%B8/", "text": "Проверките от страна на министерството на земеделието, храните и горите и агенцията за безопасност на храните ще продължават. Това заяви днес по време на парламентарния контрол земеделският министър Румен Порожанов. Той отговори на въпрос на народните представители Надя Клисурска-Жекова и Кристина Сидорова относно качество и цена на детски храни, предлагани на българския пазар.Порожанов припомни, че председателя т на ЕК Юнкер лично се е ангажирал с намиране на решение на проблема. „То може да бъде само на базата на единна уредба за целия европазар и разговорите по темата продължават. България подкрепя подготовката на регламентация срещу двойните стандарти. Само единият общ подход би помогнал за справяне с проблема”, каза още министърът. Той добави, че при последната проверка от МЗХГ и БАБХ не е установила големи разлики в цените. „Провел съм разговори с 3 от чуждестранните търговски вериги, имащи магазини в България”, добави Порожанов, но припомни, че цените се определят на пазарен принципи.", "date": "2017.09.08", "title": "Проверките за двойния стандарт на вносните храни продължават"}
{"url": "http://www.monitor.bg/a/view/7217-%D0%A1%D0%BB%D0%B5%D0%B4-%D1%81%D0%B5%D0%B4%D0%BC%D0%B8%D1%86%D0%B0-%D0%9D%D0%A1-%D1%89%D0%B5-%D0%B4%D0%B5%D0%B1%D0%B0%D1%82%D0%B8%D1%80%D0%B0-%D0%BF%D0%BE%D0%B7%D0%B5%D0%BC%D0%BB%D0%B5%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F/", "text": "На следващия парламентарен контрол Народното събрание ще дебатира по проблемите на поземлените отношения в България. Това стана ясно след като народните представители Светла Бъчварова - Пиралкова и Георги Гьоков внесоха искане за обсъждане, подписано от 61 депутата.На въпрос, отправен от двамата народни представители относно политиката на Министерството на земеделието, храните и горите за създаване на ред в поземлените отношения, земеделският министър Румен Порожанов отговори, че основният проблем е с така наречените „бели петна”, защото нотариусите не са задължени да проверяват кой притежава имотите. „Сега вземаме мерки и искаме законодателни промени. Либералният подход да не остават земи неизползвани донякъде е в основата на проблема”, поясни министърът.По думите му до средата на следващата година ще прегледаме законодателството във връзка с ползването на земеделски земи, защото ползвателите на такива имоти искат всичко да е уредено на едно място. „Темата за обединяване на нормативната уредба остава отворена”, поясни Румен Порожанов.", "date": "2017.09.08", "title": "След седмица НС ще дебатира поземлените отношения"}
{"url": "http://www.monitor.bg/a/view/78408-%D0%9F%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D0%91%D0%93%D1%84%D0%B5%D1%80%D0%BC%D0%B8%D1%82%D0%B5-%D0%B7%D0%B0-%D1%84%D0%B8%D0%BF%D1%80%D0%BE%D0%BD%D0%B8%D0%BB%D0%B0-%D0%B7%D0%B0%D0%B2%D1%8A%D1%80%D1%88%D0%B2%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0/", "text": "Тази седмица завършва проверката на българските производители на яйца и птицевъдите дали използват препарати с фипронил. Това съобщи днес по време на парламентарния контрол земеделският министър Румен Порожанов, отговаряйки на въпрос на народния представител Светла Бъчварова - Пиралкова относно провеждането на политиката по безопасност на храните.По думите му в родните ферми засега не е констатирано използване на такива препарати. Министърът добави, че са проверени и партиди яйца от Полша и резултатите от изследването са отрицателни. От пресцентъра на земеделското ведомство уточниха, че окончателните резултати отинспекциите в птицефермите у нас за отровното вещество ще бъдат оповестени към средата на идната седмица.„Проблемът с фипронила не е в България. Станахме получател на 3 пратки. Първата е от март. Втората е от юни. Последната отново е от Германия 1640 кг замразен яйчен меланж. Над 110 открихме на мястото на склада. Около 300 кг са вложени в производства, които се издирват”, припомни министърът.Порожанов добави, че на заседанието на земеделските министри от ЕС в Талин преди дни е станало ясно, че деянието с криминален характер. „Но в Талин бе заявено, че няма опасност за общественото здраве”, добави той.", "date": "2017.09.08", "title": "Проверката на БГ-фермите за фипронила завършва до края на седмицата"}
{"url": "http://www.monitor.bg/a/view/23032-%D0%9C%D0%BE%D1%82%D0%BE%D0%BA%D0%B0%D1%80-%D0%B3%D0%B8%D0%B3%D0%B0%D0%BD%D1%82-%D0%B8-%D0%B1%D0%BE%D0%BB%D0%B8%D0%B4-%D0%BE%D1%82-%D0%A4%D0%BE%D1%80%D0%BC%D1%83%D0%BB%D0%B0-1-%D0%BD%D0%B0-%D0%9F%D0%B0%D0%BD%D0%B0%D0%B8%D1%80%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Гигантски мотокар, който може да вдига товар от 33 тона, ще бъде изложен по време на Есенния панаир в Пловдив. Наред с машината рекордьор посетителите на бизнес форума ще могат да видят и пипнат истински болид от „Формула 1”, съобщиха от пресцентъра на панаира.Мотокарът е най-големият, произвеждан у нас и може да се използва в пристанища, каменни кариери и леярни, обясняват неговите изобретатели. Болидът пък ще е част от интериорното решение на щанда на дружество, което търгува с металообработващи машини с цифрово програмно управление на водещи световни производители. Един от производителите е компания, която има собствен отбор във „Формула 1”. Друг интересен панаирен експонат е чешки електрически автобус, който по време на изложението ще се движи по пловдивските улици.Световна новост е хуманоидният робот  Sanbot, предназначен за търговски центрове, магазини, ресторанти, хотели, болници, домове за възрастни,  училища. Може да работи като магазинер, сервитьор, помощник в преподаване, охрана, домашен мениджър и личен асистент, казват от фирмата изложител. Интерес за посетителите ще представлява и софтуер за интерактивни карти, който се използва в приложения за облачно активиране в смартфоните. Иновативни продукти ще бъдат показани и в рамките на изложбата „Стройтех”. Световна новост е мобилна машина, която може да прави екстериорни и интериорни 3D панели за термоизолация на самия строителен обект.Есенният панаир започва на 25 септемри и ще продължи до 30 септември. Ще участват компании от 40 държави в областта на електрониката и електротехниката, енергетиката и екологията, водния сектор, информационните технологии, роботиката и автоматизацията, машиностроенето, строителството, химическата и минната промишленост, транспорта и автосервизното оборудване, автомобилостроенето. Очакват се 45 000 посетители от България и чужбина. ", "date": "2017.09.08", "title": "Мотокар гигант и болид от „Формула 1” на Панаира в Пловдив"}
{"url": "http://www.monitor.bg/a/view/66466-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D1%81%D0%B2%D0%B8%D0%B2%D0%B0-%D0%B4%D0%BE%D0%B1%D0%B8%D0%B2%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D1%81-350-%D1%85%D0%B8%D0%BB-%D0%B1%D0%B0%D1%80%D0%B5%D0%BB%D0%B0-%D0%BD%D0%B0-%D0%B4%D0%B5%D0%BD/", "text": "Саудитска Арабия планира да намали през октомври добивите на петрол с 350 хил. барела на ден, съобщава Reuters. По този начин пустинното кралство, което е най-богатата страна в света на нефт ще се доближава плътно до изпълнението на квотата от за свиване на производството си с 460 хил. барела. Ограничението бе прието през ноември, когато страните от ОПЕК и още 11 страни извън картела, износителки на петрол се задължиха да намалят производството на суровината с 1,8 млн. барела на денонощие.През август Саудитска Арабия е добивала малко над 10 млн. барела на денонощие.", "date": "2017.09.08", "title": "Саудитска Арабия свива добивите на петрол с 350 хил. барела на ден"}
{"url": "http://www.monitor.bg/a/view/3211-7%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D1%80%D1%8A%D1%85-%D0%B2-%D1%80%D1%8A%D1%81%D1%82%D0%B0-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0/", "text": "Броят на чуждите туристи в света е нараснал с 6,4% през първото шестмесечие, невиждан резултат от седем години, благодарение най-вече на двуцифреното увеличение в Средиземноморския регион. Това сочат данни, публикувани късно снощи от Световната организация по туризъм (СОТ) и цитирани от АФП.От януари до юни туристите са достигнали 598 милиона, което е с 36 милиона повече спрямо първата половина на 2016 г., се посочва в комюнике на организацията към ООН с централа в Мадрид. Институцията обяснява това нарастване с по-голямото доверие на бизнеса и засилващите се желания за посещения в Англия, Китай, Франция и САЩ.\"Първото шестмесечие на 2017 година показва здравословен растеж на все по-гъвкав и динамичен туристически пазар, включително и за дестинации, които миналата година бяха засегнати от въпроси, свързани със сигурността\", коментира генералният секретар на СТО Талеб Рифай.С особено силен растеж през първото полугодие са се ползвали средиземноморските дестинации, сред които Египет, Тунис и Турция, претърпели терористични атаки през последните години.Броят на международните туристи към Южна Европа и Средиземноморието се е повишил с 12%, към Близкия изток - с 8,9%, а към Северна Африка - с 16%. За цяла Европа увеличението е 7,7%, в сравнение с 7,6 на сто за Африка, 5,7% за Азиатско-тихоокеанския регион, 6% за Южна Америка и 2 на сто за Северна Америка, където силните данни в Канада и Мексико компенсират спад в САЩ.СОТ очаква туристите по света да се увеличат с 3-4 на сто за цялата 2017 г. През 2016 г. броят на международните туристи в света нарасна с 3,9% спрямо 2015-а до 1,23 милиарда души, припомня АФП.", "date": "2017.09.08", "title": "7-годишен връх в ръста на туристите в света"}
{"url": "http://www.monitor.bg/a/view/21706-93-%D1%85%D0%BE%D1%82%D0%B5%D0%BB%D0%B8-%D0%B7%D0%B0-43-%D0%BC%D0%BB%D0%BD-%D0%B5%D0%B2%D1%80%D0%BE-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE-%D0%B8-%D0%BE%D0%BA%D0%BE%D0%BB%D0%BD%D0%BE%D1%81%D1%82%D0%B8%D1%82%D0%B5/", "text": "93 хотела за над 43 млн. евро се продават във Велико Търново и околностите. Според експерти това прави около 80 % от всички хотели в региона. Най-скъпо се харчи най-старият търновски хотел \"Интерхотел Велико Търново\" на брега на река Янтра, строен още по времето на комунизма и един от бившите туристически символи на старата столица. Сега той търси своите нови собственици срещу сумата от 5,8 млн. евро, като парите от сделката ще отидат за погасяване на задължения на собственика. Заради задължения общо се продават пет хотела на стойност 2 млн. евро. Останалите са обявени от агенции за недвижими имоти.В съседното до Търново курортно селище Арбанаси своите нови собственици търсят 11 хотела, най-скъпият от които се търгува за 4,5 млн. евро.Кризата в хотелиерския бранш очевидно е ударила и планинската община Елена, където за продан са обявени 14 комплекси за селски туризъм и малки хотели. Продава се още и сградата на бившето училище в село Плаково, купена, за да бъде изграден в нея хотел, както и сградата на бившата почивна станция на Окръжния народен съвет във Велико Търново от времето на комунизма. Най-евтината оферта е за продажба на малък хотел с градина в село Емен - \"само\" за 180 хил. евро. ", "date": "2017.09.08", "title": "Продават 93 хотела за 43 млн. евро  "}
{"url": "http://www.monitor.bg/a/view/46134-%D0%9F%D1%80%D0%B8-%D1%81%D0%BC%D1%8F%D0%BD%D0%B0-%D0%BD%D0%B0-%D0%BB%D0%B8%D1%87%D0%BD%D0%B0-%D0%BA%D0%B0%D1%80%D1%82%D0%B0-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B8%D0%B7%D0%B8%D1%81%D0%BA%D0%B2%D0%B0-%D1%83%D0%B4%D0%BE%D1%81%D1%82%D0%BE%D0%B2%D0%B5%D1%80%D0%B5%D0%BD%D0%B8%D0%B5-%D0%B7%D0%B0-%D0%B0%D0%B4%D1%80%D0%B5%D1%81/", "text": "За смяна на лична карта или паспорт вече няма да се носят удостоверения при промяна на ЕГН, на имената, на постоянен адрес и на пола. Това предвижда Постановление на Министерския съвет за изменение и допълнение на Правилника за издаване на българските лични документи, публикувано за обществено обсъждане.Документите няма да се предоставят в случай, че промяната е отразена в националната база данни. “Предвидените в проекта изменения целят да се намали административната тежест за гражданите чрез ограничаване на изискването за представяне на определени документи, когато гражданите подават заявление за подмяна на лична карта и подмяна на паспорт”, пише в мотивите си вътрешният министър Валентин Радев. ", "date": "2017.09.08", "title": "Без удостоверение за адрес при смяна на личната карта "}
{"url": "http://www.monitor.bg/a/view/32777-%D0%9A%D0%BE%D0%BB%D0%B5%D0%B3%D0%B8-%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81%D0%B5-%D0%BF%D0%BE%D0%BA%D0%BB%D0%BE%D0%BD%D0%B8%D1%85%D0%B0-%D0%BF%D1%80%D0%B5%D0%B4-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80-%D0%B2-%D0%91%D0%B5%D0%BB%D0%BE%D0%B2%D0%BE/", "text": "Венци и цветя бяха поднесени  пред  паметната плоча на  младши -лейтенант Кръстьо Стоянов от РСПБЗН-Пазарджик, загинал при гасене на пожар в Белово, станал на 7 септември 2000 година. Вчера се навършиха 17 години от трагичната смърт на огнебореца, който участва в гасенето на голям пожар в киното на планинския град. Десетки оставиха венци и цветя пред паметната плоча, поставена в негова чест на входа на Средното училище„Александър Иванов-Чапай“ в Белово. На церемонията присъстваха семейството и близки на загиналия огнеборец, директорът на РДПБЗН-Пазарджик комисар Иван Панайотов, кметът на община Белово  Костадин Варев, пожарникари от районните служби в Пазарджик и Белово, служители от общинската администрация, преподаватели от училището, граждани. Въпреки изминалите години споменът за самоотвержеността и професионализма на младия мъж остава пресен в съзнанието на неговите колеги и приятели. Те от своя страна го предават на по-младите пожарникари и всички заедно всяка година на тази дата скланят глави пред паметната плоча на младши-лейтенант Кръстьо Стоянов в Белово.", "date": "2017.09.08", "title": "Колеги и приятели се поклониха пред паметта на загинал пожарникар в Белово"}
{"url": "http://www.monitor.bg/a/view/43573-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BD%D0%B0%D0%BF%D0%B8%D1%82%D0%BA%D0%B8-%D1%81-%D0%B4%D0%BE%D0%B1%D0%B0%D0%B2%D0%B5%D0%BD%D0%B0-%D0%B7%D0%B0%D1%85%D0%B0%D1%80-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0/", "text": "Българчетата пети по затлъстяванеКрай на продажбата на напитки с добавена захар в училищата в Европа. Решението е на европейските производители като част от борбата срещу детското затлъстяване. Очаква се то да залегне и в европейска директива. Това съобщи доц. Светослав Ханджиев - президент на Българската асоциация по изследването на затлъстяването и съпътстващите го заболявания и член на Европейската академия за науките за хранене (EANS).Според наредбата за училищното хранене забрана за безалкохолни не само със захар, но и с подсладители в българските училища има още от 2009 г., каза националният консултант по хранене проф. Стефка Петрова.В училищните бюфети и столове е забранена продажбата на нездравословни храни, но повечето родители продължават да тъпчат с вафли, шоколади и сухи пасти децата си у дома. Дори им слагат в раниците за закуска в междучасията, разказа доц. Ханджиев.Българските деца са на пето място по затлъстяване в Европа, като за десетина по този показател те са минали една позиция напред. Първи в класацията са ирландчетата, непосредствено преди нас, на четвърто място по излишни килограми са грузинчетата, показват данни на Европейската академия за науките за храненето.У нас над 220 хил. българчета са с наднормено тегло.По думите му е необходимо не само децата да бъдат обучавани в училище на здравословно хранене, но за това да се говори и на родителските срещи, както и под различни форми.Ефект няма да има, докато в стола учениците се хранят нормално, а вкъщи всяка вечер ги тъпчат със сладкиши и пият безалкохолни, подчерта доц. Ханджиев. Той обясни, че оптималното количество захар, което може да се приема на ден, е 20 г. На практика обаче и деца, и възрастни приемаме най-малко три пъти повече. Според него децата трябва да хапват шоколад или шоколадово изделие не повече от два пъти седмично, а торта само на рожден ден.Не по-добра е картината със солта. При дневна норма за ученик в горните класове и възрастен човек от 5 г, почти толкова има само в хляба, изчисли лекарят.", "date": "2017.09.08", "title": "Спират газираното със захар в училищата (ОБНОВЕНА)"}
{"url": "http://www.monitor.bg/a/view/76508-%D0%9F%D1%8A%D1%80%D0%B2%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B0-%D0%B8-112-%D0%9E%D0%A3-%D1%81-16-%D0%BD%D0%BE%D0%B2%D0%B8-%D0%BA%D0%BB%D0%B0%D1%81%D0%BD%D0%B8-%D1%81%D1%82%D0%B0%D0%B8/", "text": "В 19 училища и детски градини ремонтите ще продължат и след първия звънец, съобщиха от Столична община.Учебната година, обаче няма да започне навреме в сградите само на едно училище и две детски градини, обясни столичният кмет Йорданка Фандъкова, която днес провери изпълнението на строителните работи по сградата на Първа Английска гимназия и 112 ОУ Училището е 44-то СУ. Там все още се работи по голяма реконструкция, като работата няма да приключи до 15 септември. По тази причина учениците от школото ще бъдат пренасочени временно в друго учебно заведение, обясни Фандъкова. Зам.-кметът по инвестиране и строителство Ирина Савина уточни, че децата ще останат в другото училище до края на ноември, освен, ако сроковете не бъдат съкратени.В останалите училища и детски градини ремонтите нямало да пречат на учебния процес.16 нови класни стаи ще бъдат построени в Първа английска гимназия и 112 ОУ, които делят една сграда, съобщи Фандъкова.Тя обясни, че планът е до средата на есента да бъде изградена основната конструкция, за да може през зимата да се работи вътре и да се довършват дейностите, така че за Гергьовден обектът да бъде завършен. През следващото лято пък сградата ще се обзавежда и оборудва, като се очаква и през 2018 година двете училища да могат да посрещнат учебната година с 16 нови класни стаи.Фандъкова заяви още, че Столична община инвестира в основни ремонти и строителство близо 21 млн. лв. като това лято се е работи в общо 45 училища и детски градини.През следващите години ще продължи и строителството на физкултурни салони. В момента такива нямат шест училища на територията на Столична община. Очаква се те да бъдат изградени до 2020 година.", "date": "2017.09.08", "title": "19 училища и детски градини в ремонт  и след първия звънец (ОБНОВЕНА)"}
{"url": "http://www.monitor.bg/a/view/82638-%D0%9A%D0%BC%D0%B5%D1%82-%D0%B7%D0%B0%D0%BC%D0%B5%D1%81%D0%B5%D0%BD-%D0%B2-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%B6%D0%B5%D0%BD%D0%B8-%D1%81%D0%B8-%D0%BF%D1%83%D1%81%D0%BD%D0%B0%D0%BB-%D0%BE%D1%82%D0%BF%D1%83%D1%81%D0%BA-%D0%B4%D0%BE%D0%BA%D0%B0%D1%82%D0%BE-%D0%B5-%D0%B2-%D0%B0%D1%80%D0%B5%D1%81%D1%82%D0%B0/", "text": "В неплатен годишен отпуск до 6 октомври т.г. е излязъл кметът на септемврийското село Семчиново Пламен Темелков, който е един от деветимата наши задържани за организиран трафик на“бели робини“ в Испания. Групата е в град Марбея, където на 10 септември тръгва делото срещу участниците в нея. Малко преди да бъде закопчан, докато е на морска почивка в Бургас, Темелков ползвал платен отпуск, който му бил удължен и така навъртял 44 работни дни в отдих, но след като испанските власти поискаха екстрадирането му селският управник си пуснал неплатен до 6-ти октомври. Така местната Общинската избирателна комисия отказа да прекрати предсрочно пълномощията на Пламен Темелков, както искаха живущи в село Семчиново. Хората настояват да имат действащ кмет, но засега ще трябва да почакат изхода на съдебния процес в Испания. „ Не е налице неоснователно отсъствие от работа от страна на Пламен В. Темелков за период от най-малко един месец, поради което не са налице и предпоставките за изпращане на писмено уведомление до същия по реда на чл. 42, ал. 3 от ЗМСМА, както и за предсрочно прекратяване на пълномощията му”, пише в решението на септемврийската Общинска избирателна комисия по казуса.", "date": "2017.09.08", "title": "Кмет си пуснал отпуск, докато е в ареста"}
{"url": "http://www.monitor.bg/a/view/19145-%D0%9C%D0%B0%D0%B9%D0%BA%D0%B0-%D0%BD%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8-%D1%81%D0%B5-%D0%BE%D0%B6%D0%B0%D0%BB%D0%B8-%D0%B2%D1%8A%D0%B2-%D0%A4%D0%91-%D0%BE%D1%82-%D1%82%D0%BE%D1%80%D0%BC%D0%BE%D0%B7/", "text": "Самотна майка на двама 7-годишни близнаци от Стара Загора се ожали в затворената социална група „Старозагорски мами“ от тормоз над едното й дете в градина „Мечо Пух“.По думите на Петя Николова малчуганът бил малтретиран от учителката Йорданка Колева, която му издърпала силно ухото и одраскала бузката, докато го „съветвала“ в стаичка, използвана за склад.Жената разбрала за инцидента в четвъртък привечер, когато отишла да взема децата си от градина. Битото момченце разказало, че преди да го одраскат по бузата учителката насапунисала очите му.„Имаме такъв неприятен случай, разпоредила съм пълна проверка, вече разговоряхме с учителката, която има години за пенсия, но няма необходимия стаж, защото е работила в чужбина. Ако се докаже че е имало посегателство ще има и наказания! Поканихме майката да дойде с детето на разговор, надявам се да се отзове!“, коментира ресорният зам.- кмет на Стара Загора Иванка Сотирова.По думите й немирникът се изцапал на двора, където играел. За да го укроти възрастната педагожка го завела първо в умивалнята, където му измила очите със сапун. Там забелязала драскотината по бузата и попитала от какво го, но 7-годишният Златин не казал нищо. Наистина имало разговор „насаме“, но стаичката нямала нищо общо с „килия“. Грешката била , че не са потърсили родителката , за да я уведомят поне по телефона за случилото се.Майката е потърсила съдебен лекар, за да освидетелства рожбата си, която завела в спешния медицински център, но от там я насочили към частен кабинет и евентуално към моргата в петък.“Споделяйте и давайте съвети, защото не искам да оставя този случай така!“, настоява в обръщението си към останалите над 7 600 членове на затворената група родителката.90 са хлапетата в детска градина „Мечо Пух“, сред тях има и 14 със специални потребности: страдащи от аутизъм, проблеми със слуха и зрението. Те били разпределени сред останалите, за всички се грижели в момента 6 учителки, предстояло броят им да набъбне на 8.„Не сме имали до сега подобен инцидент. Вярвам на учителката, там е била и медицинската сестра, която е прибрала момченцето в кабинета си защото плачело и било нервно!“, коментира директорката на „Мечо Пух“ Мариана Кутина.Градината е сред първите, където работи специален център за ранно детско развитие, обзаведена е по всички изисквания. Според Иванка Сотирова предстоял разговор с майките на децата за монтиране на видеонаблюдение в двора и стаите.Постът на Николова е последван от над 120 коментара, някои от които звучат определено стряскащо и заплашително спрямо възрастната педагожка.Опитите за разговор по телефона с ожалилата се удариха „на камък“.Психолози коментират , че напоследък се откличюла истинска лавина от подобни постове в социалните мрежи, което подсказвало че има сериозен проблем в предучилищното образование и социалните заведения. Те предупреждават, че подобни „жалби“ са изключително заразни и невинаги отгразяват действителността.", "date": "2017.09.08", "title": "Пак бито дете в забавачка"}
{"url": "http://www.monitor.bg/a/view/5742-%D1%81%D0%B2%D0%B8%D1%89%D0%BE%D0%B2-%D0%BF%D0%BE%D0%BB%D1%83%D1%87%D0%B8-100-%D1%85%D0%B8%D0%BB-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%85%D1%80%D0%B0%D0%BC%D0%BE%D0%B2%D0%B5/", "text": "Близо 100 хил. лв. получи Община Свищов от държавата за възстановяване и ремонт на религиозни храмове. Сред православните храмове, които ще се възползват от дадените пари са църквата \"Св. Пророк Илия\" и манастирите \"Св. св. Петър и Павел\" и \"Покров Богородичен\". Освен тях по 10 хил. лв. получиха и джамиите в Свищов и село Вардим. Инициативата общината да поиска средства от държавата за ремонт на занемарените християнски и мюсюлмански храмове е на кмета на общината Генчо Генчев. През 2016 г. по негов съвет кметовете и църковните настоятелства на някои от храмовете в общината написаха писма до Дирекция \"Вероизповедания\" в Министерски съвет с молба за отпускане на средства за ремонт на храмовете. В резултат на това още през 2016 г. шест храма получиха общо 43 413 лв., които бяха усвоени и използвани изцяло по предназначение. Тази година държавата отново показа съпричастността си към съдбата на молитвените храмове в общината с отпуснатите нови траншове.", "date": "2017.09.08", "title": "Свищов получи 100 хил. за ремонт на храмове"}
{"url": "http://www.monitor.bg/a/view/47550-50%D0%B3%D0%BE%D0%B4%D0%B8%D1%88%D0%BD%D0%B0-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D0%BA%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B0-%D0%B2-%D0%B7%D0%B0%D1%82%D0%B2%D0%BE%D1%80-%D0%B2-%D0%90%D0%B2%D1%81%D1%82%D1%80%D0%B8%D1%8F/", "text": "Роми събират пари, за да докарат трупа й в КюстендилРоми от Кюстендил стартираха кампания по събирането на средства, с които да бъде докаран трупа на наша сънародничка, починала в затвор в Австрия. 50-годишната Елка Трайкова заминава на работа в чужбина преди няколко години. Според нейни близки тя е работила като чистачка, поддръжка на дворове и какво ли още не. Защо точно е попаднала в затвора никой не можа да каже, но според роднините й тя била натопена. „Елка почина преди два месеца в техен затвор. Едва сега освобождават тялото след приключване на следствените действия. За транспортирането на трупа са необходими 1800 евро, с които семейството не разполага“, казва през сълзи на очи ромският общественик Стефан Лазаров.\nТой вече е поставил кутия за дарения в пощата в ромския квартал „Изток“. Надеждата му е средствата да бъдат събрани от наши сънародници, които са заминали на гурбет в Кипър, Италия и Испания. „Ние винаги си помагаме. Не за първи път събираме пари, за да докараме наш близък, починал чужбина. Дано и този път се справим. Елка има две деца, които неуморно плачат. Дори не могат да изпратят майка си в последния й път. Дано има хора, които да се отзоват“, коментира още Лазаров.\nСпоред официалната информация от Австрия, Елка е починала от  белодробно заболяване.", "date": "2017.09.08", "title": "50-годишна кюстендилка починала в затвор в Австрия"}
{"url": "http://www.monitor.bg/a/view/65816-%D0%9E%D1%82%D1%81%D0%BB%D1%83%D0%B6%D0%B2%D0%B0%D1%82-%D0%BF%D0%B0%D0%BD%D0%B8%D1%85%D0%B8%D0%B4%D0%B0-%D0%B7%D0%B0-%D1%86%D0%B0%D1%80%D0%B8%D1%86%D0%B0-%D0%95%D0%BB%D0%B5%D0%BE%D0%BD%D0%BE%D1%80%D0%B0/", "text": "Българският Червен кръст и издателство „ФАКЕЛ“ организират панихида по повод 100 години от кончината на царица Елеонова, съобщиха от БЧК. Тя ще бъде отслужена на 12 септември 2017 г. от 10.30 часа в двора на Боянската църква.Елеонора идва в България през 1908 г. като втора съпруга на княз Фердинанд и като личност, отличаваща се с високи и устойчиви добродетели. Веднага бива провъзгласена от ръководството на Българския Червен кръст за негова покровителка, като преди това тя вече има популярност в Международния Червен кръст. Освен ежедневните прояви на чиста човешка добрина, благотворителност, основаване на центрове за лечение на деца, Елеонора участва в Балканската война като милосърдна сестра.Приносът на царица Елеонора към историята на Българския Червен кръст е безценен и изключително значим, твърдят от червенокръстците.", "date": "2017.09.08", "title": "Отслужват панихида за царица Елеонора "}
{"url": "http://www.monitor.bg/a/view/16967-%D0%9C%D0%B5%D0%B9%D0%BB%D0%B8-%D1%83%D0%BB%D0%B8%D1%87%D0%B0%D0%B2%D0%B0%D1%82-%D0%A0%D0%B0%D0%B4%D0%BE%D1%81%D0%B2%D0%B5%D1%82%D0%B0-%D0%92%D0%B0%D1%81%D0%B8%D0%BB%D0%B5%D0%B2%D0%B0-%D1%87%D0%B5-%D0%B5-%D0%B3%D0%BE%D0%BB%D0%B5%D0%BB%D0%B0-%D0%B8-%D0%B1%D0%B5%D1%81%D0%B5%D0%BB%D0%B0-%D0%B2-%D0%9A%D0%A2%D0%91/", "text": "Мейли от пощата на Радосвета Василева в КТБ уличават щерката на банкера беглец, че и тя, и родителите й лъжат, обяснявайки, че е млад научен работник, нямал и представа какво се е случвало в трезора. Именно с това обяснение те стартираха кампанията срещу повдигането на обвинението на Василева за пране на пари. Мейлите, публикувани от Блиц, обаче категорично показват, че Младша не само е била наясно, при това в детайли, с работата в КТБ, а дори е колела и бесела в трезора. Така например в едно от писмата, адресирано до изпълнителните директори на трезора, високопоставени служители в него и дори до баща й Цветан Василев, т.нар. научен работник много информирано обсъжда коледните възнаграждения в банката, като разяснява, че те ще са по 1500 лева на калпак, но не и за хората с наказания – те щели да вземат 500 лева. Василева не пропуска и да скастри служителите, които са били порицани, като стяга редиците с репликата: „Припомням, че според българското законодателство три закъснения дават право на дисциплинарно уволнение, така че е крайно време да спрем да се лигавим“. Друг мейл показва, че е карала директорите да наказват служители заради неспазване на заповедите й, а провинилите се са й давали лично писмени обяснения за поведението си. В следващо писмо Василева открито обявява: „Заплатите ги плаща баща ми, той преценява: Всичко е делегирал на мен и на Любо“. В мейл до ръководството на мастития кредитополучател „Хелт енд уелнес“ пък открито заявява: „Решаваме единствено аз и баща ми, а на този господин вече му е казано „не“.....“ ", "date": "2017.09.08", "title": "Мейли уличават Радосвета Василева, че е колела и бесела в КТБ"}
{"url": "http://www.monitor.bg/a/view/87694-%D0%93%D0%BE%D1%82%D0%BE%D0%B2%D0%B8-%D1%81%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%BC%D0%B0%D1%82%D1%83%D1%80%D0%B8%D1%82%D0%B5/", "text": "Зрелостниците вече могат да видят резултатите си от държавните зрелостни изпити (ДЗИ) за сесия август-септември 2017 г. Това съобщиха от Министерството на образованието и науката.С оценката младежите могат да кандидатстват в университет.Проверката става с входящ номер и ЕГН на адрес:", "date": "2017.09.08", "title": "Готови са резултатите от матурите "}
{"url": "http://www.monitor.bg/a/view/55233-%D0%A1%D0%90%D0%A9-%D0%B7%D0%B0%D0%BF%D0%B0%D0%B7%D0%B2%D0%B0-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B1%D1%80%D0%B8%D0%B3%D0%B0%D0%B4%D0%B8/", "text": "Българските студенти ще продължават да имат възможността да пътуват на студентска бригада в САЩ. „Комисията по бюджет към Сената на САЩ одобри текст, с който гарантира запазването на програмите за културен обмен за студенти, известни у нас като „Work and Travel /WAT/“, съобщиха от компанията за образование в чужбина „Интеграл“.Решението бе взето след появили се публикации в американската преса за намеренията на администрацията на президента Доналд Тръмп да ограничи издаването на визи за студенти по програмата, като част от мигрантската политика на Белия дом. Студентските бригади оказват положително въздействие върху американския туристически бизнес и дипломация, се казва в част от мотивите за решението.Комисията по бюджет одобри отпусканите до момента 634 млн. долара годишно за обменните програми, както и допълнителен бюджет от 349 млн. долара за 2018 г., с което сумата става най-високата, отпускана до момента.В резултат на взетото решение, „Интеграл“ ще стартира приема на документи и записване по програмата на българските студенти за лято 2018 година. На международното изложение “Световно образование” в столичния хотел „Балкан“ на 30 септември и 1 октомври ще бъдат представени и първите работни оферти, както и реализирани записвания на най-ниските цени по програмата. Стойността на участието в програмата е в размер на около 630 щ.д.По данни на Интеграл всяка година по програмата пътуват между 5 000 и 5 500 български студенти на възраст между 18 и 28 години. Участниците могат да избират между работа в хотели, курорти, ресторанти, магазини, увеселителни паркове, басейни, национални паркове и различни туристически обекти. Заплащането по програмата е между $7.25 и $15/час в зависимост от работната оферта при работна седмица от 30 до 40 часа. Средната сума, която студентите изкарват за едно лято, е между 4 000 и 6 500 долара, а при работа на повече от едно работно място размерът на възнаграждението може да достигне между 10 000 и 12 000 долара.", "date": "2017.09.08", "title": "Студентските бригади в САЩ се запазват"}
{"url": "http://www.monitor.bg/a/view/46610-50-000-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8-%D1%81-%D0%BF%D0%BE-10-%D0%BB%D0%B2-%D0%BE%D1%82-%D0%BA%D1%80%D1%8A%D1%87%D0%BC%D0%B8%D1%82%D0%B5-%D0%B3%D0%BE%D0%B4%D0%B8%D1%88%D0%BD%D0%BE/", "text": "Само 15% от заведенията плащат за песните, които звучат в тяхОколо половин милиона лева – на толкова се равнява сумата, която сдружението за колективно управление на сродни права „Профон“ разпределя за публично изпълнение на приблизително 50 хиляди български и чуждестранни продуценти и изпълнители годишно. На практика всеки от тях получава средно по 10 лв.„Важно е да се отбележи, че сумата не се дели по равно между всички записи, а в зависимост от тяхната слушаемост“, уточняват от организацията.Сумата е изключително ниска, имайки предвид, че едва 15% от заведенията, хотелите и търговските обекти в България заплащат за правата на музиката, която звучи на територията им. „Останалите 85% от пазара остават в сивия сектор на икономиката, което ни нарежда на едно от последните места в ЕС по събираемост на възнаграждения за тези права. Нелегалното използване на музика отнема възможността на артистите и продуцентите, които създават и реализират културен продукт, да се развиват в конкурентна среда и да инвестират в нови и висококачествени проекти“, категорична е София Щерева, изпълнителният директор на организацията.Сред причините за масовото незаплащане за изпълняваната публично музика е сравнително ниската информираност на собствениците на заведения, които често не знаят, че дължат подобна такса. Основният мотив обаче е фактът, че бизнесът не разбира какво негативно влияние има по този начин върху музикалната индустрия, смятат от „Профон“.„Принципът, по който функционира системата, е логичен – този, който печели от ползването на музика, споделя минимална част от своите приходи с тези, които я създават, продуцират и изпълняват. Защото когато създателите на музика не си връщат инвестицията, няма интерес от създаване на нови продукти“, обяснява Щерева. ", "date": "2017.09.08", "title": " 50 000 музиканти с по 10 лв. от кръчмите за права"}
{"url": "http://www.monitor.bg/a/view/46157-%D0%97%D0%B0%D0%B3%D0%B8%D0%BD%D0%B0%D0%BB%D0%B8%D1%8F%D1%82-%D0%92%D0%B5%D0%BD%D0%B8-%D0%BE%D1%82-%D0%A1%D1%82%D1%80%D0%B5%D0%BB%D1%87%D0%B0-%D1%81%D1%8A%D1%81-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%B0-%D1%81%D0%BD%D0%B8%D0%BC%D0%BA%D0%B0-%D0%B2%D1%8A%D0%B2-%D0%A4%D0%B5%D0%B9%D1%81%D0%B1%D1%83%D0%BA/", "text": "11-годишното момче си направило втори профил, на него има черепи и ножовеДва месеца преди трагичната развръзка, 11-годишният Венислав от Стрелча си е направил втори профил във „Фейсбук”. Това е станало неотдавна – на 6 юни. На него детето, което се самоуби с ловната пушка на баща си, е сложило на профила си стряскаща снимка. Тя представлява тъмен фон, на който има черепи и ножове.Оказва се, че в групата на загиналото момче се препращат подобни мрачни съобщения, в които ментори заплашват с убийство играчите, твърдят източници от разследването.Децата са чували само за една подобна игра – „Син кит“. Това е игра, в която влизаш без да се усетиш - от чисто любопитство. В нея някакъв „гуру“ в продължение на 49 дни дава определени мисии и команди. „Ти трябва да ги изпълняваш, защото ако не ги направиш, ще те убият“, разказва едно от децата. Компютърният „гуру“ дори заплашва с убийство и роднините и приятелите на играча, ако не изпълниш командите му. „Аз не го приемам сериозно, по-скоро ми е смешно, че може да вярваш на такива простотии, но може някой да се включи в играта“, коментира четвъртокласник от средногорския град.Родители на тийнейджъри от Пазарджик и региона се консултират с психолози и полицаи как може да бъде забранена интернет играта “Син кит“, която, за съжаление, проникна и в нашата страна. „Не може да няма начин да бъде премахната от интернет пространството“, коментира майка от Пазарджик, разтревожена след самоубийството на 11-годишния Венислав от Стрелча. „Силно съм обезпокоена да оставям сина си, който е 10-годишен, сам, докато съм на работа. Ще искам на родителската среща преди началото на учебната година в часа на класния ръководител педагогическият съветник да им говори колко са опасни някои компютърни игри“, притеснява се Катя Павлова.Тя предлага дори в часовете да бъдат изнесени лекции съвместно с полицаи и психолози, за да предупредят децата да не се увличат по такива извратени игри. Прокурори от отдел “Специализиран“ към Върховната касационна прокуратура и психолози от Института по психология към МВР са при близките на Венислав в Стрелча и разговарят и с негови съученици и приятели от училище „Св. Кирил и Методий“.В малкото градче хората са в шок, невярващи, че някаква игра на компютър може да подтикне малкия Вени да се самоубие с пушката на баща си.„Децата са с крехка психика и лесно се поддават на такъв тип „игри“, затова съветваме родителите да внимават по колко време децата им играят на компютър или таблет и дали не са застрашени от подобни заплахи“, коментират психолози и съветват родителите да следят контактите в интернет на невръстните си наследници. Ако видят, че детето им не разговаря с тях, затваря се след училище в стаята и има нещо съмнително в поведението му, непременно да се обърнат към педагогическия съветник или психолога.Шефът на пазарджишката Областна дирекция на МВР ст. комисар Йордан Рогачев също апелира към родителите да бъдат още по-бдителни относно поведението и проблемите на децата, като при най-малките индикации за отклонение от приетите граници и норми да предприемат действия за уведомяване на компетентни специалисти, включително и органите на МВР. „Нека сме още по-внимателни защото животът, здравето и нормалното развитие на подрастващите са грижа на всички ни“, обясни полицейският шеф.", "date": "2017.09.08", "title": "Загиналият Вени от Стрелча със  смразяваща снимка във „Фейсбук“"}
