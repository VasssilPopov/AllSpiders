{"url": "https://www.monitor.bg:443/bg/a/view/za-novata-uchebna-godina-stolichnoto-119-o-sou-s-kameri-pomoshtnik-na-ohranata-140848", "text": "Нови камери „помощник на охраната“ ще бъдат поставени в столичното 119-о СОУ „Акад. Михаил Арнаудов“ за новата учебна година. Целта е по-голяма сигурност и дигитализация в учебното заведение. Ще бъдат оборудвани и два модерни чуждоезикови кабината. Това обясни пред „Монитор“ директорът на учебното заведение Диян Стаматов. Една от посоките, в които върви училището по отношение на сигурността, е усъвършенстване на пропускателния ни режим. В школото следващата учебна година ще се обучават около 1700 ученици, което затруднява портиера и охранителите да запомнят всеки един от тях. За да могат да бъдат улеснени и да разбират когато влезе някой, който не е част от училището, от 119-о са инвестирали в подобрение на видеосистемата на сградата. Освен в коридорите и класните стаи, ще има още две камери от ново поколение, наречени „помощник на портиера“. „Те диференцират хората, които са част от общността на училището, от всички останали. Разпознаването е въз основа на лицеви характеристики и на математически изчисления по отношение на пропорциите на лицето.“, обясни директорът на школото. Ако някоя от камерите установи, че някой от влизащите в сградата не е от училището, тя веднага сигнализира портиера, за да бъде по-внимателен. Стаматов поясни, че новите наблюдателни съоръжения съответстват на съвременните изисквания за запазване на личността по европейския стандарт за личните данни GTPR. В пряка връзка със сигурността в 119-то има и дигитализацията на учебния процес. В школото оборудват два модерни кабинета по чуждоезикова подготовка, които ще разполагат с два огромни тъч екрана, а всеки ученик ще притежава лаптоп на работния си плот. Той ще бъде „максимално издръжлив“ и дори и да падне, няма да може да се счупи . Освен това модерното устройство е така програмирано, че не може да работи извън wi-fi системата в училището и съответно не може да бъде откраднат. В този кабинет учениците ще разполагат и електронни учебници от ново поколение. За по-голяма дигитализация на учебния процес ще има и Office 365 – образователна платформа, която учителите могат да използват и да създават собствена класна стая. В нея те могат да поканят всички свои ученици и да им задават домашни работи, да ги проверяват, да правят контролни. Също така от 119-о пращат хартиените дневници в историята и от началото на учебната година ще работят само с електронни. Цялото училище ще има и бърз интернет, който ще може да се използва само за образователни цели, тъй като wi-fi ще има две опции. Едната ще е само за образователни цели и ще бъде достъпна през цялото време. Втората опция е за фейсбук, чатове и други приложения, която ще е достъпна само в междучасието в коридора. Ако някой се върне в класната стая, има забранителен линк, който не позволява да се използва интернет за други освен образователни цели. От 119-о имат и улеснения за родителите. Те могат да купуват купони за храна за децата си дистанционно. Всеки един от тях може да види менюто в интернет и да поръча каквото прецени, като така не губят всяка седмица време в училището. Родителите могат да закупят онлайн и униформите на децата си, съобразявайки се с размерите на детето си. След това имат опция да я получат в училище или в тях.", "date": "2018.08.05", "title": "За новата учебна година столичното 119-о СОУ с камери „помощник на охраната“ "}
{"url": "https://www.monitor.bg:443/bg/a/view/ochite-ostava-v-turski-zatvor-7-ot-kompanijata-mu-vyrnati-140842", "text": "Звездната компания на Митьо Очите от политици и бизнесмени скоропостижно бе върната в България, след като миналата нощ турската полиция в Истанбул ги арестува в хотел \"Рамада\". Зам.-председателят на общинския съвет в Бургас Бенчо Бенчев, бизнес партньорът му Несрин Узун, който е бивш депутат и още петима души, са били съпроводени до българо-турската граница рано сутринта в неделя. Още по тъмно те са посрещнати на браздата от нашите спецслужби и отведени за разпити. Бенчев е бил настанен в отделни стаи в \"Рамада\", а в покоите му е заварен обявеният за международно издирване Митьо Очите. Несебърският наркобос не е бил регистриран като гост на хотела и практически се е укривал нелегално в хотелската стая на зам.-шефът на бургаските общинари. Публична тайна край морето е, че Бенчев и Очите са съдружници в охранителната фирма \"Аркус\". Говори се, че те са партньори и в компания за рент-а-кар на луксозни лимузини в Слънчев бряг, която съществува от лятото на миналата година. Бенчо Бенчев и бившият депутат Несрин Узун пък са съдружници в друга фирма, която се занимава със строителство на луксозни жилищни и офис сгради по морето.  Специализираната прокуратура продължава процесуално-следствените действия срещу организираната престъпна група, действала на териториятна на Бургас и областта, съобщиха оттам. Вчера били извършени претърсвания и изземвания в домa на заместник-председател на Общинския съвет в Бургас. В момента той е с наложено полицейско задържане до 24 часа. Специализираната прокуратура преценява събраните доказателства за евентуалната съпричастност на всички доведени лица от република Турция и повдигането на обвинения. ВИП-компанията на Митьо Очите, настанена в турския хотел е наброявала общо 7 души, заедно с него самия. Сред тях са били шофьорът на Бенчев - Йовчо Делчев и гардът на Очите - Милчо Бомбето, както и две млади жени. Едната от тях е придружавала несебърския бос като негова интимна партньорка, а втората е правела компания на друг от бизнесмените. По неофициална информация, на шестимата, които вече са в Бургас, е наложена полицейска мярка за неотклонение за срок до 24 часа. Тепърва ще се установява какво са правили известните политици и бизнесмени в хотела с Очите и съпричастността на всеки един от тях към Организираната престъпна група на Желязков. Не е изключено на някои от тях да се озоват с обвинения за укривателство на Желязков, коментираха запознати.    Призори в неделя всички, с изключение на Митьо Очите са били върнати в България. Самият той е останал в Истанбул и към момента се намира в турски затвор. По закон той има право да поиска доброволно да се върне в България и ако това стане, още в понеделник ще бъде предаден на нашата полиция. Ако обаче откаже, ще започне дело за екстрадицията му в България, което може да отнеме месеци, коментираха запознати. Близки до зам.-председателя на общинския съвет в Бургас твърдят, че той бил на почивка в Гърция, а след това имал планирано посещение в Турция, заради насрочена месеци по-рано бизнес среща с турски партньори. Според тях, визитата му случайно е съвпаднала с акцията срещу Очите, а срещата между двамата в хотел \"Рамада\" била плод на нелепо съвпадение.   \"Дори и Очите да е имал намерение да се укрие, то Бенчев не е знаел че той е издирван с червена бюлетина от Интерпол. Нормално е човек в оптуск, да изключи телефона си и да не чете новини\", коментира негов приятел. По непотвърдена информация, Димитър Желязков е бил с 24-годишна жена, с която имал сериозна интимна връзка и която той обзавел наскоро с луксозен апартамент в морската градина на Бургас.  Каре Отстраняват Бенчев от общинския съвет в Бургас След като стана ясно, че зам.-председателят на бургаските общинари е спипан в компанията на Митьо Очите, червените функционери в морския град панически се разграничиха от него. \"Бенчев не е член на БСП, а е избран за общински съветник с нашата листа, но е от гражданската квота. Въпреки това ние категорично се разграничаваме от действията му и от него самия\", обяви областния лидер на Столетницата в Бургас Стойко Танков.  Веднага след като гръмна скандалът, червените в Бургас свикаха спешно и извънредно заседание на изпълнителното бюро с една единствена точка от дневния ред - съдбата на политическия им другар Бенчо Бенчев. След кратки дебати, от партийната структура обявиха, че категорично се разграничават от Бенчев и оповестиха, че са взели политическо решение като препоръчват настоятелно на той да бъде отстранен незабавно от групата на БСП в местния парламент. Отделно от това червените излязоха и с нарочен призив към Бенчев да подаде оставка като общински съветник и да освободи мястото, което да заеме следващия в листата.  Зам.-председателят на общинския съвет в морския град е четвърти мандат съветник в местния парламент. Занимава се със производство и износ на пшеница и други зърнени култури, както и със строителство на апартаменти. Името му нашумя в края на миналата година, след като попадна в полезрението на Корнелия Нинова с луксозния си Ролс-ройс.", "date": "2018.08.05", "title": "Очите остава в турски затвор, 7 от компанията му върнати "}
{"url": "https://www.monitor.bg:443/bg/a/view/potnijat-i-prashen-poriv-da-stignesh-evropa-140843", "text": "Приказката, че индианците навремето не обърнали сериозно внимание на потока бежанци и затова сега живеят в резервати, си е направо вярна. Ако наследниците на Винету бяха по-прозорливи, сега нямаше да ги наричат циганите на Американския континент. Малко повече единство, ум и изобретателност е трябвало поне за да минимализират щетите. Преди две години посетих служебно Одрин в разгара на надигаща се поредна мигрантска вълна от Близкия Изток към Европа. Основният страх, заради който отпраших натам, беше стотиците хиляди бежанци да не минат през България. Ако бяха решили това, щяха да овършеят пътищата ни и да ги залеят като море, въпреки каквито и да са мерки. С очите си видях огромната човешка маса, която прииждаше като вълна – възрастни жени, бутани на инвалидни колички, млади жени с бебета на ръце, тълпи от самотни момчета, обединени от голямата цел да стигнат Европа. Потният им и прашен порив беше страшен. Едни крещяха по мегафони, други се смееха, трети мълчаха, но всички крачеха в жегата неуморно. Още преди Одрин турските власти разделиха вълната на три – една част спряха край магистралата от Истанбул, втора настаниха в и край една автогара в града, а трета – на стадиона за „мазни“ борби. Осигуриха храна, вода, мляко за децата, медицинска помощ , люлки и катерушки, дори разклонители за ток, за да зареждат мобилните си телефони. Но силите за сигурност ги обградиха и не позволиха да пресекат града. Оттам пътищата бяха два – един към границата с Гърция и вторият – към границата с България. Нито един от бежанците не заяви, че смята да премине през България на път за Европа. „Казаха ни, че там или ще ни бият, или ако ни хванат ще ни регистрират. Ние знаем, че през Гърция ще минем по-лесно“, обясняваха чужденците един през друг. Благодарение на турските власти нито един от хилядите пътешественици не стигна до нито една от двете граници – върнаха ги в бежанските лагери и турските градове, откъдето бяха тръгнали. Тогава си дадох сметка, че дори вълната да беше успяла да пресече Одрин, щеше да направи ляв завой по моста след града и да тръгне към гръцката граница. Тези хора не лъжеха, че не искат да минат през България. И в това е нашата щастлива съдба. Не че не минават бежанци и през нашата страна, но това е прашинка в морето и трябва да си го признаваме. Както казва мъдрият ни народ – „Веднъж и ние да сме на кяр, че сме бедни“. Да му мислят богатите. Сирийски бежанец най-после достигнал до Мюнхен. На следващия ден тръгнал да се разхожда из града. Останал възхитен от красивия град, чистота, зелените паркове, архитектурата, булевардите. Възторгнат, сириецът спрял един минувач: “Благодаря ви, че сте създали такава хубава държава, такъв град, толкова чисто, спретнато, толкова подредено“. Гражданинът го прекъснал: “Благодаря за хубавите думи, но аз всъщност съм турчин“, и подминал. Сириецът спрял втори минувач и пак започнал: „Искам да ви благодаря, че сте от хората, които са създали този град, тези паркове, този ред“. Гражданинът го прекъснал: „Вижте, хубав е градът, ама аз съм кюрд“. Сириецът срещнал трети пешеходец и пак започнал: „Искам да благодаря за тази красота около нас, тази чистота, тези порядки.“. Мъжът го прекъснал и казал: “Виж, това е така, но аз всъщност съм иракчанин“. Сириецът учудено попитал: „Но къде са германците?“ „А, германците са на работа“, отвърнал иракчанинът и подминал.", "date": "2018.08.05", "title": "Потният и прашен порив да стигнеш Европа"}
{"url": "https://www.monitor.bg:443/bg/a/view/pishman-doktori-preglejdat-v-ofisa-140844", "text": "Пишман доктори без необходимата специалност правят профилактични прегледи в предприятия и фирми и пропускат заболявания. Понякога това се оказва фатално. За това алармираха лекари от различни специалности. Онколог от голяма столична болница открива рак на гърдата на жена, дошла от провинцията на профилактичен преглед в София. Оказало се, че заболяването е факт независимо, че само преди няколко месеца на нея са й направени прегледи по месторабота, разказаха медици. Впоследствие се оказва, че докторът няма специалност медицинска онкология. За подобни случаи съобщиха за „Монитор“ и от Пациентски организации „Заедно с теб“. Имаме два сигнала за формално извършени профилактични прегледи, които работодателят осигурява чрез наети лекари и здравни заведения по предписание на службите за трудова медицина, каза председателката на организацията Пенка Георгиева. В единият от тях става въпрос за анестезиолог, непрактикувал лекарската професия пряко с пациенти от години, който е бил нает да прави ехографски прегледи на щитовидната жлеза на работници. Другият случай е с лекар-гинеколог, който почти цял живот е работил като администратор. Той също от години не е практикувал лекарската професия, но с него е бил сключен договор да прави профилактичните прегледи на жените в голяма фирма. Този човек няма реален практически опит в кабинет, което е недопустимо, заяви Пенка Георгиева. Целта на тези профилактични прегледи е не работодателите да отчетат дейност, защото Законът за безопасни и здравословни условия на труд ги задължава, а да се открият заболявания, ако има такива и лечението да започне колкото е възможно по-скоро, подчерта Георгиева. Практиката обаче показва и още по-фрапантни случаи, като този от 2011 година, когато се оказа, че мним мамолог е „преглеждал“ жените, работещи в Българското национално радио, припомниха запознати. Валерий Обретенов, който е биолог, но не и лекар, беше разкрит, след като служителки се усъмнили от непрофесионалното му пипане, искането на 9 лева за преглед и започнаха свое вътрешно разследване, а след това се обърнаха и към медиите за огласяване на случая. Контролът върху профилактичните прегледи, организирани по месторабота, трябва да се засили, заяви проф. Цекомир Воденичаров, декан на факултата по „Обществено здраве“ в Медицинския университет – София. Макар и рядко, работодатели прекратяват договори, след като разберат, че да прегледа служителите им медицинският център, с който са сключили договор, им е изпратил доктор без необходимата специалност, показа още проверка на „Монитор“. Така е действал управителят на голяма чуждестранна компания, чиито служители е трябвало да бъдат прегледани за гръбначни изкривявания предвид спецификата на работата. Оказало се, че вместо травматолог и физиотерапевт те са били обслужени от общопрактикуващ лекар. Това станало ясно, след като била проверена службата по трудова медицина, с каквато по смисъла на Закона за здравословни и безопасни условия на труд от 1999 г. всеки работодател трябва да има сключен договор. Това важи дори ако той има само двама работници. Подробности четете в хартиеното издание на \"Монитор\"", "date": "2018.08.05", "title": "Пишман доктори преглеждат в офиса"}
{"url": "https://www.monitor.bg:443/bg/a/view/turcija-sama-ni-vyrnala-horata-s-mitio-ochite-140851", "text": "Турция е върнала седмината мъже, пребиваващи в страната заедно с Димитър Желязков Очите по своя преценка. Това съобщи зам.главният прокурор Иван Гешев. Компетентните власти в южната ни съседка преценили, че мъжете, които придружават издирван от Интерпол за участие в организирана престъпна група, застрашават националната сигурност на страната. Те са ги отвели до границата и предали на българската полиция, обясни още Гешев. Тук се извършват претърсвания и разпити на тези хора, които са задържани за 24 часа. Сред тях е и общинарят от Бургас Бенчо Бенчев. В понеделник спецпрокурорите ще преценят дали има доказателства за лично укривателство и ако има такива, материалите ще бъдат отделени от воденото срещу Митьо Очите разследване за банда за рекет и палежи и ще бъдат предадени на компетентната районна прокуратура в Бургас. Гешев разказа още, че Желязков е излязъл от България в Гърция. Там той на 3 август научил, че има издадена европейска заповед за неговия арест и в 19,09 ч. Същият ден преминал в Турция през ГКПП Ипсала с лека кола на фирма, чийто собственик е общинарят Бенчо Бенчев. Още същата нощ в петък срещу събота след 2 часа турските власти са арестували осмината в хотел. Резервациите били на името на Бенчев и друг мъж. „Желязков не е бил регистриран съвсем умишлено“, обясни още Гешев. При претърсванията в дома на Бенчев са открити множество оръжия и се проверява дали са законни. Открито е и черно счетоводство с бележки какви пари да бъдат давани на лидера на бандата Желязков. Вероятно Бенчев ще бъде обвинен за участие в ОПГ и пране на пари, каза още Гешев. На името на Желязков официално няма нищо. Палатът в село Кошарица, където живее, се води на името на офшорка. Един от издирваните за участие в бандата на Очите се е върнал от Испания у нас и се предал. Общинският съветник от Несебър Пейко Янков обаче все още не е открит, нито пък се е предал. Според прокуратурата обаче не е в негов интерес да се укрива. Има издадена европейска заповед за ареста му. Прокурор Гешев няма информация дали Митьо Очите е дал съгласие в Турция незабавно да бъде екстрадиран у нас, но той предположи, че Желязков няма да иска да има екстрадицинно дело в съда там. Гешев описа ръководената от Очите банда като група с доста сериозна организация, широка мрежа от сътрудници и висока степен на конспиративност.", "date": "2018.08.05", "title": "Турция сама ни върнала хората с Митьо Очите"}
{"url": "https://www.monitor.bg:443/bg/a/view/cska-prodade-5000-bileta-za-3-dni-140857", "text": "Сериозен интерес към мача с „Копенхаген“ демонстрираха феновете на ЦСКА. Първият двубой от III предварителен кръг на Лига Европа е в четвъртък от 20:45 часа на Националния стадион „Васил Левски“. Само за 3 дни „червените“ успяха да продадат 5000 билета, показа проверка на „Монитор“. Талоните се харчеха повече от добре на касите на клубния стадион, където тази вечер „армейците“ приемат „Дунав“ в мач от Първа лига. Цената на билетите за мача с датчаните е 20 лева за сектор „А“, 12 лева за „В“, а в „Г“ ще се влиза срещу 8 лева. Продават се и покани за ВИП ложата, които струват по 150 лева. От клуба информираха също, че деца до 7 години ще влизат безплатно. Картодържателите имат възможност да закупят билет с 10% отстъпка за мястото, описано на картата им. Те могат да се възползват от намалението при закупуване на билет от касата до фен магазина на \"Армията\". Тя ще е отворена от понеделник до сряда с работно време от 12:00 часа до 19:00 часа, а в деня на мача - от 10:00 ч. до старта на двубоя. От понеделник до сряда също така ще работи и централната каса на стадион „Васил Левски“, а в четвъртък отворени ще са и всички останали. Очакванията на шефовете са играчите на Ел Маестро да бъдат подкрепяни от около 15 хиляди фенове. Както е ясно, в първите два кръга от Лига Европа ЦСКА домакинстваше на стадион „Българска армия“, като срещите с „Рига“ и „Адмира Вакер“ бяха посетени от около 9 хиляди запалянковци. „Армията“ обаче няма нужните условия, за да приема мачове от тази фаза и затова „червените“ се местят на „Васил Левски“. Еуфорията сред „армейците“ е голяма след силния старт на сезона. Футболистите на Нестор Ел Маестро са на върха в шампионата, а в евротурнирите елиминираха „Адмира“ с общ резултат 6:1. В същото време стана ясно, че националът Станислав Манолев ще се завърне съвсем скоро в игра. Десният защитник е извън терени от края на миналата кампания, но вече тренира наравно със съотборниците си. Очаква се в групата за мачовете с датчаните да бъде и последното ново попълнение – бразилският нападател Евандро, който обаче едва ли ще започне като титуляр заради силната форма, в която се намира съперникът му Мауридес.  ", "date": "2018.08.05", "title": "ЦСКА продаде 5000 билета за 3 дни"}
{"url": "https://www.monitor.bg:443/bg/a/view/cska-na-vyrha-sled-boj-nad-dunav-140858", "text": "ЦСКА постигна убедителен успех с 3:0 у дома над \"Дунав\" (Русе) в мач от третия кръг на Първа лига и остава еднолично на върха с пълен актив от 9 точки. Бразилският голмайстор Мауридес (39) даде аванс на „червените“, в добавеното време на първата част Мартин Ковачев си вкара автогол. Кирил Десподов (56) пък оформи крайния резултат. Така „армейците“ записаха пета поредна победа във всички турнири и са на две точки пред втория \"Левски\", както и на 5 пред шампиона \"Лудпгорец\", който заема седма позиция. „Армейците“ имаха инициативата още от самото начало и бе само въпрос на време да поведат в резултата.  ", "date": "2018.08.05", "title": "ЦСКА на върха след бой над \"Дунав\""}
{"url": "https://www.monitor.bg:443/bg/a/view/levski-startira-s-uspeh-pri-slavisha-stojanovich-140856", "text": "\"Левски\" стартира с трудна победа ерата на Славиша Стоянович начело на тима. \"Сините\" победиха с 2:0 в гостуването си на \"Ботев\" (Враца) от 3-ия кръг на Първа лига.  Двубоят се игра на отличния терен на стадион \"Огоста\" в Монтана, а не на \"Христо Ботев\" във Враца, където все още липсва осветление.  Станислав Костов (8) и Жерсон Кабрал (85) вкараха попаденията за 26-кратните шампиони на България, които временно излязоха на върха в класирането с актив от седем точки. Домакините имаха претенции за две дузпи, като през първата част топката срещана ръката на Станислав Костов при резултат 0:1. Тимът на \"Ботев\" (Враца) в трети пореден мач показа добри неща на терена, но отново не успя да вземе точки, като остана на последно място без спечелена точка.", "date": "2018.08.05", "title": "\"Левски\" стартира с успех при Славиша Стоянович  "}
{"url": "https://www.monitor.bg:443/bg/a/view/ilian-iliev-se-izvini-za-sramnoto-1-5-140838", "text": "Треньорът на „Черно море“ Илиан Илиев намери сили да се извини на феновете след срамната домакинска загуба с 1:5 от „Септември“. В герой за победителите се превърна Крис Гади, който заби три попадения в мрежата на Благой Макенджиев, а по едно добавиха Здравко Димитров и Асен Чандъров. Точен за домакините бе Пламен Димов. След мача Илиев заяви, че заедно с играчите е имал разговор с феновете, като се е извинил от името на отбора за шокиращата загуба. „Съжалявам, извиних се на хората за това, което им причинихме, сподели спецът. - След мача с “Левски” може би подценихме “Септември”. В дефанзивен план бяхме ужасни. Още при първата си атака “Септември” ни вкара гол, който не трябва да се допуска. Не може да има умора от пътуване и т.н. Това са глупости, защото сме в началото на сезона. Моя грешка е, че може би бяхме изиграли мача предварително. А това беше сериозен противник, подцениш ли съперника, това е пагубно. Нямам какво повече да кажа, трудно ми е“, заяви видимо разочарованият треньор на „Черно море“. Колегата му в „Септември“ Николай Митов пък се закрепи на поста си, след като преди мача имаше слухове, че ще бъде уволнен. “В българския футбол има много дребни душички, които само търсят интриги, защото си търсят работа. Не гледам на тези неща. Не ми пука. Разбирате ли – не ми пука!“, отсече треньорът с прякор Жадното.", "date": "2018.08.05", "title": "Илиан Илиев се извини за срамното 1:5"}
{"url": "https://www.monitor.bg:443/bg/a/view/doviciozo-naj-byrz-i-v-chehija-v-moto-gp-140837", "text": "Андреа Довициозо спечели Голямата награда на Чехия в клас MotoGP, десети кръг от световния шампионат по мотоциклетизъм на писта. Италианският състезател на \"Дукати\" измина 21 обиколки на пистата в Бърно за 41:07,728 мин. и записа втори успех за сезона. Състезанието беше изключително драматично, а първите трима завършиха в рамките на 368 хилядни от секундата. Довициозо стартира от първа позиция и водеше до края на надпреварата. На втората позиция финишира съотборника му в \"Дукати\" Хорхе Лоренсо (Исп), на 178 хилядни от секундата зад победителя, а на трето място остана защитаващият титлата си Марк Маркес (Исп) с \"Хонда\" с пасив от 368 хилядни. За испанеца това беше старт номер 100 в този клас. Четвърти финишира седемкратният шампион Валентино Роси (Ит) с \"Ямаха\" на 2,902 сек. Марк Маркес, който има четири световни титли, води в генералното класиране за сезона със 181 т. след 10 от 19 старта. Той има 49 точки преднина пред Валентино Роси. Трети е Андреа Довициозо с актив от 113 т.", "date": "2018.08.05", "title": "Довициозо най-бърз и в Чехия в MotoGP"}
{"url": "https://www.monitor.bg:443/bg/a/view/djoana-krupa-mina-pod-venchilo-140823", "text": "Блянът на половината мъжко човечество Джоана Крупа каза заветното „да“ на бизнесменът Дъглъс Нунес на церемония в Полша. 39-годишният супер модел и избраникът й се скриха от хорските погледи на малка интимна церемония в Краков през уикенда. Красавицата беше избрала впечатляваща рокля с паднал ръкав и дълъг воал с избродирани флорални мотиви, а сватбеният й букет беше от пастелно розови и кремави цветя. Новината, че Джоана и Дъглъс са чули Менделсон излезе от Инстаграм профилите им, където публикуваха снимка с надпис: „Направихме го!“, и кратко видео, от което се вижда, че на църковния брак присъстват около 20-тина души. Церемонията по официализирането на връзката им се състоя само пет месеца след като бизнесменът предложи на супермодела. През март Крупа показа и годежния си пръстен с огромен диамант. Това е втори брак за красавицата, след като през май 2017 г. преодоля тежък развод с Ромейн Заго, с когото бяха заедно 4 години. Самата Джоана заяви преди време, че първият й брак не е бил щастлив и е прекарала много нощи обляна в сълзи и сама, защото Заго е далеч. Двамата живееха в различни градове – единият в Лос Анджелис, другият в Маями. Сама призна и че той е искал семейство, но тя е поставила работата си като първи приоритет.", "date": "2018.08.05", "title": "Джоана Крупа мина под венчило"}
{"url": "https://www.monitor.bg:443/bg/a/view/evroultimatum-za-treniora-na-ludogorec-140840", "text": "Ако „Лудогорец“ не се класира за груповата фаза на Лига Европа, със сигурност треньорът Пауло Аутори ще бъде уволнен. Той е получил ултиматум след поредния слаб мач на „орлите“. Само дни след отпадането от квалификациите на Шампионската лига „Лудогорец“ допусна и сензационна домакинска загуба в първенството. Разградчани паднаха с 0:1 като домакини на „Локомотив“ (Пд) и дадоха шанс на ЦСКА-София да дръпне с 5 точки на върха тази вечер срещу „Дунав“. Аутори дойде със сериозна визитка и огромни амбиции на „Лудогорец Арена“ и веднага стана най-високоплатеният треньор в България, но за момента тимът разочарова с резултатите. Отпадането от Шампионската лига бе прието тежко от клубното ръководство, като пред спеца е поставен ултиматум за задължително класиране за групите на Лига Европа. В следващия кръг тимът на бразилския треньор ще играе с босненския „Жрински“, а утре е жребият за плейофите, ако „орлите“ успеят да елиминират съперника си. След загубата от „Локомотив“ (Пд) Аутори призна, че няма обяснение за негативния резултат. Той заяви, че тимът му е играл добре, но липсата на късмет се е оказала решаваща. Разградчани нацелиха на 3 пъти гредата, а за капак Клаудиу Кешеру изпусна дузпа. „Заслужавахме да загубим, във футбола всичко се случва и топката наказва. Когато изпуснем дузпа и толкова възможности, ще бъдем наказани. Не мога да си обясня как се стигна до тази загуба, играчите спазиха всички указания. Трябва да сме много внимателни и много по-точни в завършващата фаза. Липсваше ни ефикасност, всичко останало беше наред. Това, което ме притеснява най-много, е, че не вкарваме голове, а не, че сме на 5 точки от върха. Ако отборът не беше показал добър футбол, щях да бъда притеснен. Единственият проблем е, че не успяваме да вкарваме създадените ситуации“, допълни Пауло Аутори. След мача съблекалнята на „смърфовете“ дълго бе огласяна от скандирания, а вратарят Мартин Луков, който се превърна в герой със спасяванията си, се качи върху маса и даваше тон за песен. „Спечелихме с късмет, но какво от това? Празненствата ще бъдат дълги“, заяви вратарят на „Локо“ (Пд). Треньорът Бруно Акрапович пък също бе емоционален и заяви, че победата е „глътка въздух“ за тима му след двете загуби на старта. „Бяхме в тежка ситуация, но успяхме да се вдигнем. Съдбата ни върна това, което ни отне в предишните мачове“, обясни Акрапович.", "date": "2018.08.05", "title": "Евроултиматум за треньора на „Лудогорец“"}
{"url": "https://www.monitor.bg:443/bg/a/view/na-vryshtane-ot-london-blagoevgradchanka-tvyrdi-che-bila-upoena-i-iznasilena-v-avtobusa-140824", "text": "Полицаите от Второ РУП в Благоевград се мъчат да разплетат странната история, засега без резултат. Според жалбата 28-годишната гурбетчийка, майка на три деца се връщала от Лондон за лятната си отпуска, когато била упоена и неколкократно изнасилвана в автобуса от шофьора и тримата му авери. Посред нощ и в безпомощно състояние тя била изхвърлена в района на полигона на влизане в Благоевград.  Когато едва се прибрала у дома си в кв. „Ален мак“ мъжът й веднага забелязал синини по шията и лицето й. Още на сутринта двамата отишли до болницата, където били удостоверени с медицинско свидетелство следите от насилие, после подали жалбата в полицията. Странното в случая е, че 28-годишната жена няма почти никакъв спомен от изнасилването и гаврата с нея, твърди, че е била упоена преди това. Не си спомня дали в автобуса е имало и други пътници. Няма спомен и дали изнасилването е станало вътре в него или навън. Спомня си само, че единият от насилниците е бил шофьорът. Вече трети ден полицията не може да установи и издири шофьора на автобуса. Докато не приключи разследването от пресцентъра на ОДП – Благоевград отказват всякакъв коментар.", "date": "2018.08.05", "title": "Гурбетчийка твърди, че била изнасилена на връщане от Лондон"}
{"url": "https://www.monitor.bg:443/bg/a/view/djoni-dep-otnovo-v-syda-140841", "text": "Лошото момче на Холивуд Джони Деп не може да стои дълго далеч от съдебните зали. Малко след като се споразумя с бившите си мениджъри, сега отново ще се изправи пред Темида. Този път обаче делото завежда той. Искът е срещу бившата му съпруга Амбър Хърд, която звездата обвинява в насилие. Емблемата на „Карибски пирати“ твърди, че половинката му го е била. Това се случило в края на април 2016-та на 30-я рожден ден на Хърд. Деп закъснял с два часа за партито, защото бил на среща с мениджъра и счетоводителя си, но държал възлюбената в течение като й пращал есемеси. Въпреки това след като се появил бил подложен на обиди от страна на съпругата си, която си позволила дори да го удари два пъти през лицето. Той допълва, че а той не бил употребил нито алкохол, нито наркотици. За да я спре се наложило да й хване и двете ръце. Версията на бившата му съпруга за инцидента обаче е съвсем различна. По нейни твърдения на 30-тия й рожден ден Деп е дошъл пиян и дрогиран. Разговора им след като са си тръгнали гостите е прераснал в насилие. Деп я хванал са косата и я влачил по пода. Крещял и и я заплашвал. Казвал и да се изправи. Хвърлил телефон по нея и я уцелил в скулата и окото. Около месец след инцидента, Хърд подаде документи за развод и публикува снимка с насиненото си око. Тогава дори извади заповед срещу Джони да не я доближава. Към заповедта обаче не бяха приложени никакви доказателства. В документите, подадени от адвокатите на Деп има различно обяснение и за случката с телефона. В неговата версия той хвърлил телефона на леглото, без да удря Амбър и излязъл. Освен това се посочва, че На въпроса какво се е случи, Хърд е отговорила: „Нищо“. В своя подкрепа Деп е посочил изявленията на двамата полицаи. Джони и Амбър започнаха да се срещат през 2011 г. и сключиха брак през февруари 2015 г., но 15 месеца по-късно актрисата подаде молба за развод. През януари 2017 г. раздялата им бе официално оформен. Актьорът има още няколко повода да се разходи до съда след като срещу него беше заведено дело от член на екипа на филма „Град на лъжи“, че го е нападнал. Режисьорът на ленатата Брад Фурман обаче твърди, че инцидента е силно преувеличен, а Джони Деп е истински професионалист. Звездата ще седне пред Темида и по делото, което заведе срещу британския вестник The Sun за поставяне на етикет „побойник на съпруги“. Според документите Деп иска 200 000 паунда и допълнително 10 528 паунда за съдебни такси.", "date": "2018.08.05", "title": "Джони Деп отново в съда"}
{"url": "https://www.monitor.bg:443/bg/a/view/blagoevgradchani-se-razhlajdat-na-barajite-spa-140832", "text": "Благоевградчани вече търсят прохлада в рилските води на река благоевградска Бистрица. Любимите за поколения благоевградчани Баражи отново са притегателен център за млади и не съвсем млади. Възпяти в средата на миналия век от д-р Георги Тишинов тук идват да се закаляват и да плажуват все повече хора. „Баща ми ми е разказвал как някога като дете д-р Тишинов го е учил да лови риба на големия Бараж, като си връзва потника на възел. Когато рибата пада по водната завеса тя инстинктивно се опитва да се върне и децата са я ловили във въздуха с потника си. Тук мястото ние вече го наричаме Баражите СПА“, разказва разпалено млад мъж, после седна под 3-метровата водна завеса, за да си направи естествени водни масажи. В издадената през 2008 година от издателство „Захарий Стоянов“ стихосбирка на д-р Георги Тишинов „Моето кръщелно“ лековитите Баражи са възпяти в 3 стихотворения.", "date": "2018.08.05", "title": "Благоевградчани се разхлаждат на Баражите"}
{"url": "https://www.monitor.bg:443/bg/a/view/deca-shte-izgradjat-pametnik-na-djado-dobri-140835", "text": "Ученици от професионалното каменоделско училище в с. Кунино ще изградят монумент на Дядо Добри – светецът от Байлово. Това съобщи по Дарик радио Цветомир Николов от сдружение „Азбукари” -  инициатори на кампанията за изграждането на първия паметник на доброто в България. Кампанията вече е в ход и към момента по дарителската сметка са постъпили над 1500 лева, а към инициативата интерес проявяват българските общности зад граница. Инициативата е фокусирана върху децата с идеята да припознаят добродетелите, взимайки пример от Дядо Добри.  „Нашата идея е да увековечим паметта на този изключително скромен и свят човек, обявен от хиляди българи за светец приживе. Да увековечим неговите изключителни човешки добродетели и начина, по който той събираше милостиня, за да дарява. При това изключително тихо и спокойно, в смирение и с благодарност към тези, на които дарява“, посочи Николов.  „Неслучайно искам да увлечем в това децата на България под ръководството на професионален скулптор и ментор, разбира се. Като надграждане на кампанията през септември планираме да обявим и национален конкурс за детска рисунка на тема „Дядо Добри - символ на доброто“, какво за тях означава доброто. Вярваме, че по този начин, предоставяйки възможност на децата да разгърнат своя творчески потенциал на тема „добро, даване, създаване, градеж“, ние ще допринесем за възпитаване на тези добродетели в младите хора“, каза още той и обясни, че децата приемат идеята много въодушевено.", "date": "2018.08.05", "title": "Деца ще изградят паметник на Дядо Добри "}
{"url": "https://www.monitor.bg:443/bg/a/view/admiral-prepluva-galata-varna-varnenci-specheliha-pluvnija-maraton-140833", "text": "За четвърти път командирът на ВМС, контрадмирал Митко Петев, преплува разстоянието на плувния маратон „Галата-Варна“. В състезанието във Варна тази година участваха 310 плувци от страната и чужбина, като имаше участници  от Русия, Белгия, Украйна, Сърбия, Франция, Канада и Австралия. Участниците в 78-я по ред маратон трябваше да преплуват с предпочитан от тях стил 4 500 метра от нос Галата до Втора буна на варненския плаж. Тази година най-бързи бяха състезателите на клуб „Астери“ – Варна Арсений Бекетов, който при мъжете постигна време 51 минути и 24 секунди. При представителките на нежния пол победителка бе съотборничката Василики Кадоглу. Тя преплува разстоянието за 55 минути  и 55 секунди. Маратонът „Галата – Варна“ е най-старото плувно състезание у нас. Той се провежда всяка година от 1939-а насам, като старт няма единствено през 1944 г., поради политическите събития от онова време. Родоначалници на плувния маратон са инж. Георги Бърнев, инж. Васил Кърджиев и адвокатът Демирджиев, които на 14 август 1914 година първи преплуват разстоянието от Галата до Варна (около 4000 м.). Победителят тази година при мъжете Арсений Бекетов е натурализиран българин, професионален състезател. Плувецът каза, че за него е било голямо предизвикатество и е много щастлив, тъй като му предстоят още 2 маратона. Първият от тях е в Бургас. „В момента той е един от най-перспективните ни млади спортисти.  Нашата политика е да даваме гражданство на талантливи млади състезатели, които имат възможност дълго време да защитават българските цветове. Арсений е емблематичен пример в тази насока, защото в момента е най-добрият ни състезател в маратонските дистанции в открити води“, заяви министър Кралев, под чийто патронаж се провежда маратона. Той допълни, че според него, Бекетов може да вземе олимпийска квота за игрите в Токио през 2020 година. Министърът даде пример и със състезателката по художествена гимнастика при девойките от руски произход Анна Келман, която на последното Европейско първенство спечели бронз отборно, заедно с женския ни ансамбъл, Татяна Воложанина и Елизабет Йовчева. „Служебният кабинет отказа да й даде паспорт. Трябваше наново да извървим цялата процедура, но когато си отстояваме каузите, когато сме прави, всичко си идва по местата“, коментира още Кралев. Надпреварата се проведе при перфектно време и брилянтна организация с  13 плавателни средства за осигуряване на безопасността - 3 катера, 2 бързоходни и 8 гребни лодки, а призьорите си разпределиха награден фонд от 6 800 лв. Организаторите раздадоха и няколко индивидуални награди. Призът за най-добър варненец и купа „Добри Динев“ в памет на великана в българското маратонско плуване грабна Арсений Бекетов. Награда за най-добра варненка бе присъдена на Василики Кадоглу. Пламен Иванов бе премиран в категорията „Плувец с увреждания“. Всеки участник, преплувал разстоянието, получи почетна грамота, безплатна закуска, напитки и възпоменателна фланелка от маратона.", "date": "2018.08.05", "title": "Адмирал преплува „Галата-Варна“, варненци спечелиха плувния маратон "}
{"url": "https://www.monitor.bg:443/bg/a/view/turistite-pitat-naj-chesto-za-pravata-si-pri-zakysnjal-polet-140855", "text": "Наши граждани и чужди туристи се вълнуват най-вече какви са правата при закъснял полет, както и какво да правим, ако куфарът ни се изгуби или бъде счупен по пътя. Наши граждани и чужди туристи се вълнуват най-вече какви са правата при закъснял полет, както и какво да правим, ако куфарът ни се изгуби или бъде счупен по пътя. При проблеми по време на почивката си у нас или в чужбина туристите могат да получат помощ от Европейския потребителски център и от Комисията за защита на потребителите в зависимост от това дали търговецът е регистриран в България или в друга страна от Европейския съюз, посочи Константин Арабаджиев, член на Комисията за защита на потребителите, който се включи в изнесения щанд в Балчик. Инспекторите на Комисията за защита на потребителите проверяват туристическите и търговските обекти във Варненска и Бургаска област още от месец юни в рамките на кампанията „Лято'2018“. Жена се оплака в изнесената приемна, че и се е наложило да чака над девет часа на летище София заради закъснял полет, вследствие на което изпуска следващия самолет от Франкфурт до САЩ. Важно е да се знае, че при закъснение на полета над два часа, пътниците имат право на безплатни храна и напитки, каза Игнат Арсенов, директор на ЕПЦ - България, който е към Комисията за защита на потребителите. Той посъветва пътниците да пазят всички касови бележки, с които си купуват нещо за хапване или пиене, докато чакат закъснелия самолет да излети. Именно проблемите при пътуване и транспорт зад граница са и най-често срещаните жалби, които се получават в ЕПЦ.", "date": "2018.08.05", "title": "Туристите питат най-често за правата си при закъснял полет"}
{"url": "https://www.monitor.bg:443/bg/a/view/trima-zaginaha-pri-katastrofa-na-pytja-burgas-kableshkovo-140836", "text": "Мъж и две жени са загинали при катастрофа, станала около 14,35 часа днес по пътя Бургас - Каблешково на входа на село Лъка. Все още не е установена самоличността на загиналите, тъй като към момента служители на звено \"Противопожарна и аварийна безопасност и защита на населението\" се опитват да разрежат автомобила за да извадят телата от купето му. Това съобщи говорителят на Областната дирекция на МВР в Бургас Цветелина Рандева.  Тримата са пътували в лека автомобил \"Ауди А6\" с хасковска регистрация. Водачът му навлязъл в насрещното движение, с идеята да извърши изпреварване, но се ударил челно с насрещно движещ се камион. Автомобилът е много сериозно деформиран, каза Рандева.  Пътната отсечка от Каблешково в посока Бургас е пренасочена към село Каменар, а в обратна посока се преминава с много занижена скорост.  ", "date": "2018.08.05", "title": "Трима загинаха при катастрофа на пътя Бургас - Каблешково "}
{"url": "https://www.monitor.bg:443/bg/a/view/antyni-ivanov-shte-pluva-za-medal-v-glazgou-140828", "text": "Най-добрият български плувец Антъни Иванов ще спори за медалите във финала на 200 м бътерфлай на европейското първенство по плуване в Глазгоу (Вбр). 19-годишният търновец завърши на трето място във втория полуфинал с резултат от 1:56,58 мин. и се класира със седмо време за финала, който е тази вечер. Така Антъни стана първият българин след Денислав Калчев през 1997 г., който се класира на финал на европейско първенство при мъжете. Любомир Епитропов и Лъчезар Шумков отпаднаха в сериите на 200 м бруст, като заеха съответно 27-мо и 31-во място от 32-ма стартирали. Дебютантът на голям форум Епитропов постигна 2:14,20 мин., докато Шумков остана с 2:17,22 мин. Трите най-добри времена в сериите бяха регистрирани от руски плувци, като Антон Чупков единствен слезе под 2 минути и 8 секунди с 2:07,70 минути. Британецът Адам Пийти, който в събота счупи световния рекорд на 100 м в същия стил, не участва. Александра Атанасова пък завърши на 17-о място в квалификацията на индивидуалната дисциплина в синхронното плуване. 17-годишната българка постигна резултат от 75,5333 т., който не й бе достатъчен, за да намери място сред 12-те финалистки в дисциплината. С най-висок резултат в квалификацията е рускинята Светлана Колесниченко, която получи оценка от 95,5333 т.", "date": "2018.08.05", "title": "Антъни Иванов ще плува за медал в Глазгоу"}
{"url": "https://www.monitor.bg:443/bg/a/view/hyrvatite-praznuvat-syrbite-gi-sravnjavat-s-hitler-140825", "text": "Хърватия отбляза Ден на победата и благодарността към отечеството, Ден на хърватските военни ветерани и 23-та годишнина от операция \"Буря\", с която се слага край на сръбската окупация на част от територията на Хърватия. Операция \"Буря\" започва в 5 ч. сутринта на 4 август 1995 г. През следващите 84 часа е била освободена територия от 10 400 кв. км, или 18,4 процента от територията на Хърватия. Двадесетметрово хърватско знаме е издигнато на крепостта в Книн - в сърцевината на сръбския бунт, по обяд на 5 август, припомня Хина. Операция \"Буря\" бележи край на войната в Хърватия, създава условията за мирна реинтеграция на източния дунавски район, спасява северозападния босненски град Бихач от съдбата на Сребреница и дава възможност за завръщане на бежанците и разселените хора, отбелязва Хина. В Сърбия отбелязват датата като ден на национална скръб, а на 5 август се обявява ден на траур. По време на операция \"Буря\" са убити до 2,5 хиляди сърби, също толкова са изчезнали безследно, а почти 250 000 са напуснали земите си и са се спасили в Сърбия. Сръбският президент Александър Вучич сравни Хърватия с нацисткия лидер Адолф Хитлер в коментар, публикуван от сръбските медии, говорейки за прогонването на над 200 хиляди сърби в края на войната за независимост от 1991-95 г. в Хърватия, съобщи ДПА. Хитлер искаше един свят без евреи, Хърватия - един свят без сърби, заяви Вучич в събота на церемония по повод отбелязването на годишнина от военната операция \"Буря\". И в двата случая имаше призиви за финално решение, каза той.", "date": "2018.08.05", "title": "Хърватите празнуват, сърбите ги сравняват с Хитлер"}
{"url": "https://www.monitor.bg:443/bg/a/view/djejsyn-stejtym-pluva-s-akuli-140829", "text": "Джейсън Стейтъм се озова лице в лице с властелините на морето – акулите, докато се подготвя с новия си филм „The Meg“. 51-годишният екшън герой сам решил да приеме предизвикателството и да се гмурне сред хищниците, за да изиграе достоверно бъдещата си роля. Сюжетът на новата лента се завърта около изследователски екип, който засяда на дъното на Пасифика и е под реален риск да бъде унищожен от праисторическа 22-метрова акула Мегалодон. „Реших, че ще пресъздам по-добре чувството да се изправиш срещу акула, ако преди да започнат снимките го направя наистина. Затова отидох и се гмурнах“, разказа пред Total Film актоьрът. Екстремното приключение Стейтъм предприел при пътуване до Фиджи. Той се спуснал сред акулите и ги нахранил с глави от риба тон, след което страховитите животни започнали да се въртят около него. Припомняме, че Джейсън Стейтъм е представял Англия в Игрите на Британската общност през 1993 г. в дисциплина гмуркане и практикува този спорт в последните 20 години.", "date": "2018.08.05", "title": "Джейсън Стейтъм плува с акули"}
{"url": "https://www.monitor.bg:443/bg/a/view/ostrovyt-na-pyt-da-se-otdeli-ot-kontinenta-bez-sporazumenie-140830", "text": "Безкомпромисната позиция на Европейската комисия тласка Лондон към напускане на ЕС без да има сключено споразумение, заяви британският министър на международната търговия Лиъм Фокс в интервю за в. \"Сънди таймс\". Фокс преценява като 60-процентна вероятността Лондон да напусне ЕС без споразумение за бъдещите им отношения. \"Мисля, че безкомпромисната позиция на комисията ни тласка към напускане без споразумение\", заяви той. Британците не желаят да работят във ферми и не е ясно кой ще прибира реколтата след Брекзит, пише в. „Индипендънт“. Само един процент от работещите във ферми са британски граждани. Повечето селскостопански работници идват от Източна Европа и не е ясно кой ще работи във селското стопанство след като се сложи край на свободното движение на работа сила в рамките на ЕС.", "date": "2018.08.05", "title": "Островът на път да се отдели от Континента без споразумение"}
{"url": "https://www.monitor.bg:443/bg/a/view/20-zaginali-pri-katastrofa-s-unkers-52-v-shvejcarija-140820", "text": "Двадесет души загинаха при самолетна катастрофа над швейцарските Алпи, съобщи местната преса. Трагедията се е разиграла още в събота, но заради недостъпността на района не бе ясно какво точно се е случило със самолета, построен през далечната 1939 г. Машината е катастрофирала западната част на планината Пиз Сегнас в кантона Граубюнден в недостъпно място на 2540 метра надморска височина. Машината принадлежи на местната авиокомпония JU-Air, използваща няколко самолета Ju-52 „Dessau“ за атрактивни за туристите полети над Алпите. На борда е имало 17 души пътници и 3-членен екипаж, никой не е оцелял. Компанията е създадена през 1982 г. и предлагаха туристически разходки и чартърни полети с три самолета от средата на миналия век JU-52, които в миналото са били собственост на швейцарските ВВС. От JU-Air обявиха, че временно прекратяват полетите до изясняване на причините за катастрофата.", "date": "2018.08.05", "title": "20 загинали при катастрофа с “Юнкерс“-52 в Швейцария"}
{"url": "https://www.monitor.bg:443/bg/a/view/preduprediha-3-obekta-kraj-varna-zaradi-silna-muzika-prez-noshta-140821", "text": "В три обекта на курортните комплекси „Златни пясъци“ и „Св. Св. Константин и Елена“, които били проверени от служители на РИОСВ-Варна, е констатирано озвучаване на откритите части на заведенията след 23 часа и са издадени предписания за силна музика над разрешените децибели. Проверките са във връзка със спазване изискванията на чл. 16 а, ал. 2 от Закона за защита от шума в околната среда, относно недопускане на озвучаване на откритите части на обектите в периода от 23 до 7 часа, казаха от екоинспекцията. Проверени са 11 заведения, като един от обектите не е работил по време на инспекцията, а в седем обекта не са констатирани нарушения.   През последната седмица в отдел „Държавен здравен контрол“ са постъпили 2 сигнала, като е започнала процедура по проверки и отговори. Отработени са 2 жалби, които са препратени по компетентност и 6 сигнала, 2 от които са неоснователни, а останалите 4 са препратени по компетентност.   ", "date": "2018.08.05", "title": "Предупредиха три заведения по морето заради силна музика "}
{"url": "https://www.monitor.bg:443/bg/a/view/gibona-i-plamen-nikolov-blestjat-v-shoumach-v-kirchevo-140813", "text": "Футболната легенда Божидар Искренов-Гибона и бронзовият медалист от Мондиал '94 Пламен Николов зарадваха стотици фенове, като се завърнаха на терена. Звездите отново сложиха екипите, за да уважат откриването на нов футболен терен в село Кирчево, община Угърчин. Модерното игрище бе изградено с помощта на двукратните шампиони в най-големия турнир у нас за непрофесионалисти „Каменица Фенкупа“ - „Каталунците“. С головете си в надпреварата капитанът Юли Дермански и съотборниците му си заработиха 10 000 лева от социалната кампания „Дари гол“, като сумата бе инвестирана в облагородяване на футболната среда в родното им село. Откриването на новата арена съвпадна и със събора на Кирчево, което допринесе за празничната атмосфера. Теренът беше официално открит от кмета Данаил Асенов, който след това заедно с Гибона и Пламен Николов също се пусна в шоумача. За да е равностойно, националните шампиони „Каталунците“ играха и за двата отбора, като вдигнаха феновете на крака със зрелищни изпълнения. Мачът завърши 2:2, а при последвалите дузпи репортерът на „Монитор“ Калин Караиванов, който пазеше вратата на тима на Божидар Искренов, се отличи със зрелищни спасявания и получи поздравления от легендарния Пламен Николов, който пък бе страж на другия сборен тим.", "date": "2018.08.05", "title": "Гибона и Пламен Николов блестят в шоумач в Кирчево"}
{"url": "https://www.monitor.bg:443/bg/a/view/spukana-guma-prichina-za-golemija-pojar-v-kalifornija-140822", "text": "Спукана автомобилна гума е станала причина за започването на горските пожари, опустошили обширни райони на Калифорния през последните две седмици, предаде Си Ен Ен. На 23 юли на шосе край град Рединг ремарке на камион спуква гума - нещо обикновено в автомобилния транспорт, посочва телевизията. Но джантата започва да стърже по асфалта и от искрите пламва огън. Пожарът, наречен впоследствие \"Кар\", яростно си проправя път покрай автомагистрала номер 299, поглъща миля след миля суха ниска растителност и обхваща заселени райони, като оставя след себе си пепел, изкорубен метал и черни въглени. Досега загиналите са шестима цивилни и двама пожарникари, унищожени са 134 хиляди акра (ок. 542 кв. км), а стихията, която и досега бушува, си е създала своя екосистема, припомни Си Ен Ен. Експерти от противопожарните служби правят мрачни прогнози и предупреждават, че преодоляването на последиците на \"Кар\" ще струва на щата милиарди долари през следващото десетилетие. В същото време президентът на САЩ Доналд Тръмп обяви Калифорния за зона на \"сериозно бедствие\" и нареди да бъде заделено федерално финансиране, за да бъде подпомогнато възстановяването на засегнатите от горски пожари райони в югозападния щат, заяви Белият дом.", "date": "2018.08.05", "title": "Спукана гума причина за големия пожар в Калифорния"}
{"url": "https://www.monitor.bg:443/bg/a/view/grisho-trenira-s-nadal-za-starta-v-toronto-140816", "text": "Григор Димитров проведе сутрешната си тренировка в Торонто в компанията на световния №1 Рафаел Надал. Двамата са добри приятели и редовно тренират заедно по турнири, като преди време Гришо дори гостува на Надал в Майорка и се подготвя в неговата академия. Рафаел Надал е поставен под №1 на започващия днес мастърс в Торонто и почива на старта, а във втория кръг ще срещне Беноа Пер или квалификант. Димитров пък е №5 в схемата и също стартира директно от втория кръг, където ще срещне Петер Гойовчик или Фернандо Вердаско. При жените Сесил Каратанчева се класира за втория кръг на квалификациите на турнира в Монреал с награден фонд $2,8 млн. Българската тенисистка надигра с 6:2, 6:3 холандката Деми Шуурс. Сесил, 228-а в света в момента, спечели мача само за 50 минути, а следващата ѝ съперничка е австралийката Лизет Кабрера. 20-годишната Кабрера е №153 в ранглистата на WTA. Победителката от двубоя ще се класира за основната схема. От участие в турнира обаче се отказа Серена Уилямс, която е шампионка на „Роджърс Къп“. Организаторите от Тенис Канада обявиха, че американката е изтъкнала като мотив за отказа лични причини. В началото на седмицата Серена регистрира най-тежкото поражение в кариерата си, отстъпвайки с 0:6, 1:6 пред Йохана Конта на турнира в Сан Хосе. Тя се завърна на корта по-рано през сезона след майчинство и в момента е №26 в света. Миналият месец Уилямс загуби финала на „Уимбълдън“ от Ангелик Кербер (Гер). Фабио Фонини пък спечели титлата в Лос Кабос (Мексико) с награден фонд $715 455. Във финала опитният италианец се наложи с 6:4, 6:2 над аржентинеца Хуан Мартин дел Потро. Това е осми трофей в кариерата на 31-годишния Фонини и първа на твърди кортове, която ще го изкачи до номер 14 в ранглистата на АТР. Интересното е, че Фонини и Дел Потро ще си партнират на двойки на мастърса в Торонто. Там Гришо ще играе на двойки с Давид Гофен (Бел), а първите им съперници ще са Доминик Тийм и Диего Шварцман. 21-годишният Алекснадър Зверев пък стана първият тенисист, записал 40-а победа от началото на сезона. Това се случи с успеха на германеца над Стефанос Циципас (Гърция) с 6:2, 6:4 на полуфиналите във Вашингтон. В спора за титлата Зверев среща австралийския тийнейджър Алекс де Минор, който победи в другия полуфинал руснака Андрей Рубльов след 5:7, 7:6(6), 6:4.  ", "date": "2018.08.05", "title": "Гришо тренира с Надал за старта в Торонто"}
{"url": "https://www.monitor.bg:443/bg/a/view/andrea-i-kobrata-zajivjaha-v-imenieto-na-mesi-140818", "text": "Изкусителната фолк певица Андреа и дългогодишната й половинка – боксьорът Кубрат Пулев се отдадоха на почивка не къде да е, а в имението на Лионел Меси в Барселона. Най-титулуваният и успешен български боксьор е за да прекара повече време с любимата си. Макар и постоянно да се роят спекулации, че двамата са се разделили те демонстрират, че са в отлични отношения, а спортистът е планирал работната си програма така, че да съчетае тежките тренировки с любовните ласки на Андреа. Фолк фурията пък не се забави и заля социалната мрежа с В Инстаграм тя публикува поредица от снимки край басейна на Меси, на които е оскъдно облечена и оставя малко на мъжката фантазия. \"Кобрата лично е наел къщата на Меси до края на август, за да имат възможност двамата с Андреа да се насладят и отпочинат от многобройните си ангажименти\", коментират близки до двойката, цитирани от пиар-агенцията на звездите ПРофайл. Пулев а по случайност се натъкнал на неговия имот, който се отдава под наем.  Къщата на звездата на футболен клуб „Барселона“ - Лионел Меси се намира на един от хълмовете над каталунската столица и разполага с огромен външен басейн. Обзавеждането е минималистично, стилно и изчистено както на просторния хол на първия етаж, така и в стаите за отдих тип мансарда на втория етаж.", "date": "2018.08.05", "title": "Андреа и Кобрата заживяха в имението на Меси (СНИМКИ)"}
{"url": "https://www.monitor.bg:443/bg/a/view/povecheto-nemci-sa-za-vryshtane-na-zadyljitelnata-voenna-slujba-140814", "text": "Повече от 7 години след отмяната за задължителната военна служба в Германия, над половината немци (55,6 на сто) са за връщането на военната повинност, а 39,6 са против тази идея. Такива са резултатите от проучване на общественото мнение, публикувани във в. „Билд“, като при това има някои особености, свързани с политическите пристрастия на участниците в допитването – най-активно за връщането на задължителната военна служба се изказват привържениците на набиращата сила в Германия радикална партия „Алтернатива за Германия“ - „за“ са се изказали 60,6 на сто от симпатизантите й. Докато например избирателите, които подкрепят „Зелените“ и са за връщане на казармата, са едва 15,1 %. Най-много противници на военната служба има сред „Левите“ (51,2% от тях категорично отговарят с „Не“). Допитването е проведено сред повече от 5000 души между 6 май и 4 август 2018 г.", "date": "2018.08.05", "title": "Повечето немци са за връщане на задължителната военна служба"}
{"url": "https://www.monitor.bg:443/bg/a/view/zachestjavat-sluchaite-na-kolabirali-v-jegite-kraj-moreto-140803", "text": "Увеличават се случаите на колабирали в жегите варненци и гости на града, сред които са  главно хора с хронични заболявания и неподходящо облекло. Това съобщи шефката на Центъра за спешна медицинска помощ във Варна, д-р Мая Рашева. По- често сигналите до екипите на ЦСМП-Варна за помощ на колабирали в жегите, са за пострадали жени. Оказва се, че те са по-податливи на температурните промени. Въпреки, че през миналия месец времето беше променливо и се редуваше слънце и дъжд, лекарите цяло лято се отзовават на множество сигнали за припаднали в различни ситуации хора. По-предразположени към високите температури са хората с ниско или високо кръвно, както и страдащите от хронични заболявания. Броят на случаите с пострадали обаче не е по-висок, в сравнение с други горещи лета, коментира още д-р Рашева. Според нея, подобни инциденти има всяко лято и те са обичайни за сезона. Съветът на специалистите е възрастните хора и  хронично болните да избягват да излизат навън в часовете с най-интензивно слънце и високи температури. Друга препоръка е да се носят предпазни шапки с периферия, да се обличат светли дрехи и да се приемат повече течности. Употребата на алкохол на плажа не е препоръчителна. Спорд информация от медицинските екипи по варненските плажове, това лято има повече летовници с неразположения, вследствие на прекомерно излагане на слънце, отколкото пострадали при водни инциденти.  ", "date": "2018.08.05", "title": "Зачестяват случаите на колабирали в жегите край морето"}
{"url": "https://www.monitor.bg:443/bg/a/view/majki-s-peticija-zaradi-blysnato-ot-koloezdach-dete-140806", "text": "400 души от Монтана са се подписали под петиция „Без колелета на местата без велоалеи”. Тя е  инициирана от майки, които се страхуват за децата си, когато ги пускат да играят в парковете. Конкретният повод за недоволството е тежък инцидент с малко момиченце в Градската градина. Преди около седмица 18-годишна с велосипед е блъснало играещото на една от алеите дете. При удара едногодишното момиченце буквално излетяло. При падането ударило главата си. Травмата му е изключително тежка – счупен череп и огромен хематом. Малката е транспортиран  а в столична клиника, където е оперирана по спешност. Монтана е един от градовете с най-много велосипедисти. Групи от десетки деца карат колелета из парковете на града по цял ден. Част от тях наистина са безразсъдни и представляват заплаха не само за малките деца, но и за възрастните, коментират жители на Монтана. В Градската градина няма велоалеи. Такива са обособени в парка „Монтанензиум”, подчертаха от местната управа. По повод петицията на майките кметът Златко Живков излезе с официално изявление. „Разбирам тежката ситуация на семейството, чието дете е пострадало при сблъсък с велосипедист и изразявам своята съпричастност и загриженост от последствията.  Уверявам Ви, че местната власт прави всичко възможно да упражни необходимия контрол, за да не се допускат подобни инциденти. Според проектите на парковете е планирано въвеждане на видеонаблюдение, което ще заработи до септември.”, пише в писмото на кмета до медиите. В него се припомня, че задълженията и правата на колоездачите са определени в Закона за движение по пътищата. В   член  81 ясно е записано, че единствено велосипедисти до 12-годишна възраст могат да карат и в пешеходните зони. „Призовавам хората, които се разхождат в парковете да не се движат по обозначените за велосипедисти алеи.Убеден съм, че  вниманието, разбирането и толерантността са в основата на нашето пълноценно съжителство.“, пише още кметът. До момента петицията на майките, която се разпространява във фейсбук, е подписана от стотици. Тя ще бъде внесена при кмета Живков и при председателя на общинския съвет инж. Иво Иванов.", "date": "2018.08.05", "title": "Майки с петиция заради блъснато от колоездач дете"}
{"url": "https://www.monitor.bg:443/bg/a/view/syzdavat-novo-ljavo-dvijenie-v-germanija-140815", "text": "Един от най-изтъкнатите политици в левия спектър в Германия Зара Вагенкнехт поставя началото на ново движение, имащо за цел по думите й да подобри влошаващите се позиции на левицата във федералната република. Новината се посреща обаче със скептицизъм, предаде АП. Движението на Вагенкнехт, наречено \"Изправи се!\" (Aufstehen) откри своя страница в интернет, а официалното му начало ще бъде поставено следващия месец. \"Нашата цел, разбира се, са други политически мнозинства, както и ново правителство със социален дневен ред\", заяви тя. В Германия има три партии, които като цяло са смятани за леви: Германската социалдемократическа партия, Зелените и Лявата партия, от която е и Вагенкнехт. Заедно обаче те не могат да постигнат парламентарно мнозинство и също така между тях има сериозни различия. Вагенкнехт, която е член на ръководството на парламентарната група на Лявата партия, се ползва с репутация на спорна фигура дори и в собствената си политическа сила заради това, че зае скептична позиция по отношение на миграцията.", "date": "2018.08.05", "title": "Създават ново ляво движение в Германия"}
{"url": "https://www.monitor.bg:443/bg/a/view/pomorie-dva-dni-bez-voda-140805", "text": "Туристи и хотелиери останаха на сухо, без капка вода в разгара на сезона. Чешмите в целия курорт пресъхнаха рано сутринта в събота и два дни местни и гости са в тотална истерия. Причината е тежка авария по главния водопровод, който снабдява курорта. Втори ден аварийни екипи на \"ВиК\" Бургас работят денонощно за отстраняване на повредата, но без никакъв резултат. Става въпрос за авария и пробив на тръбата в района на близкото село Лъка. Безводието изнерви туристите и много от тях предпочетоха да стегнат багажа си и да избягат в друг курорт. Други, които са предплатили ваканцията си, настояват да получат солидно обезщетение.  \"Положението е трагично, кошмарът е пълен. Градът се пука по шевовете, а туристите не могат да се изкъпят след плаж вече два дни. Не могат ръцете да си измият. Караме я на мокри кърпички и поливане с менчета от туби с минерална вода. За тоалетните да не говорим, че става страшно и срамно. Прави са хората да търсят обезщетение, ама ние как ще плащаме\", гневят се хотелиери. Някои от тях са имали резервоари със запаси питейна вода, които обаче свършили още първия ден. Други са мъкнели бидони с вода, за да осигурят поне донякъде нуждите на гостите си, колкото за санитарните възли. заради внезапния \"сух режим\" заведенията едва кретат, но има и такива, които директно са хлопнали кепенци. На крайбрежната алея всички капани работят, но предлагат само бутилирани напитки, сандвичи с колбаси и риба на скара. Други пък предлагат само консерви, сервирани в пластмасови тарелки. \"Нито салата можем да приготвим, нито готвени манджи, защото после не можем да измием съдовете. Кафето го правим с минерална вода и го сервираме в пластмасови чаши. Търпим огромни загуби в разгара на сезона\", оплакват се и кръчмарите. Според местните жители кризата с водата заплашва да провали туристическия сезон.  \"От събота сутринта, когато спря водата, все едно сме в индиански лагер. Не можем да се изкъпем, а в тези жеги хигиената си е голям проблем. Не можем и да готвим, ядем само сирене, кашкавал и колбаси. Иначе не можем да си измием съдовете и тотално ще се вмиришем\", разясни ситуацията 66-годишната Ива Ненчева. Повечето от местните жители мъкнат с колите си туби с вода от близките села, които са на собствени водоизточници, за да осигурят хигиената в тоалетните. \"Проблемът е много сериозен, извиняваме се на всички туристи за причиненото неудобство. Имам уверението, че всеки момент аварията ще бъде окончателно отстранена\", коментира кметът на Поморие Иван Алексиев, който лично следи ремонтните работи на място край село Лъка.  \"Аварийната група работи. Водата ще бъде пусната след отстраняване на аварията, което се очаква да стане късно след обяд\", потвърдиха от ВиК.", "date": "2018.08.05", "title": "Поморие  два дни без вода "}
{"url": "https://www.monitor.bg:443/bg/a/view/na-predela-cveta-karajancheva-se-pokloni-pred-pametta-na-ilindenci-140807", "text": "„Тук през 1903 година, само 28 години след Априлската епопея, хиляди българи от Охрид до Странджа, от Рила до Бяло море, захвърлят сърпа, ралото, буквара, писалката и тръгват, запазвайки меч и пушка. Тръгват на кървава жътва. Селяни, търговци, занаятчии, войници, монаси изоставят къщи, дюкяни, работилници, манастири и търгват рамо до рамо постъпките на Левски, за да помогнат на всички страдащи в тъмната империя на султана, независимо от техния етнос и религия\". Това заяви на Предела председателят на Народното събрание Цвета Караянчева, която се включи в тържественото отбелязване на 115-ата годишнина от избухването на Илинденско-Преображенското въстание и събора „Пирин пее“. Всяка година тук идват потомци на илинденци, за да заявят, че България е единна и неделима и никой не може да сее разкол. Тук, на този мемориал, този пиедестал на гордостта, храбростта и саможертвата, се прекланяме пред подвига на дедите ни, оставили своите кости пред олтара на отечеството. И тук 115 години след избухването на Илинденско-Преображенското въстание се събираме с преклонение“, каза в словото си Цвета Караянчева.    По думите й, с това велико дело Илинден се превръща в учебник на саможертвата и героизма. Едва 26 хиляди българи се вдигат като шепа спартанци срещу 350-хилядна турска армия, обречени на погром. Хиляди изпепелени села, хиляди убити, ранени жени, деца, мъже, армия от бездомни, прокудени бежанци, земята на Даме и Гоце е пропита с кръв. И едно мълчание, мълчание над пепелищата, което отеква като плесница, което бие като камбана и събужда Великите сили и крещи в лицето на Европа, че един малък, но дързък народ не иска повече да бъде роб. Европа чува това:    „Разложкият край плати своя данък за свободата в огъня на Илинденско-Преображенското-Кръстовденското въстание. Над 200 убити, над 100 изпепелени домове, мъже и жени бити жестоко и изтезавани. Който може бяга през Рила планина и търси спасение в Майка България. Останалите тук са подложени на безчинства и арести, но знаят, че свободата е близо. Прекланяме се пред духовната сила и саможертвата на героите за национално освобождение“, каза в словото си кметът на Разлог Красимир Гречев. На официалната церемония присъстваха народните представители Даниела Савеклиева, Александър Мацурев, Атанас Стоянов, Емил Тончев, евродепутатът Ангел Джамбазки, областният управител на Благоевград Бисер Михайлов, кметовете на Разлог и Симитли, участници в събора на народното творчество „Пирин пее“. На паметника на илинденци бяха положени венци и цветя.    След церемонията председателят на Народното събрание Цвета Караянчева посети екощанда на община Разлог и щанда на историческия музей-Разлог, разположени в м. „Предел“ и присъства на заключителния гала-концерт на XV събор на народното творчество „Пирин пее“ с участието на ансамбъл „Пирин“ и фолклорни групи от областта.", "date": "2018.08.05", "title": "Отбелязаха 115 години от Илинденско- Преображенското въстание"}
{"url": "https://www.monitor.bg:443/bg/a/view/dyrvata-v-haskovsko-poskypnaha-do-180-leva-za-ton-140808", "text": "Дървата за огрев в Хасково поскъпнаха с 10 лева от началото на август и вече се продават по 180 лева за тон нарязани и нацепени с включен транспорт в рамките на града. Търговците обясняват по-високите цени с липсата на достатъчно работници в горите, където фирмите вдигат цената. Ново поскъпване до зимата не се очаква. Поръчки има, но голямата вълна се очаква с изплащането на пенсиите. При пелетите също има поскъпване – сега те са 400 лева за тон при 360 лева миналата година. Въпреки това около 1/3 от хората, които са били на дърва вече са минали на пелети, отчитат от хасковските складове. Причината е, че отоплението с пелети е по-удобно и чисто. Тази година няма лятно намаление на брикетите и те се продават на зимната цена от 280 лв. за тон. Донбаските въглища пък са по-скъпи с 20 лева в сравнение с миналата година и сега се предлагат на 440 лева за тон. Добра алтернатива на твърдото гориво са климатиците. По-технологичните нови модели имат много нисък разход на ток. Това е много по-удобно и чисто отопление, а и функцията охлаждане е много подходяща за региона, където летата по принцип са много горещи.", "date": "2018.08.05", "title": "Дървата в Хасковско поскъпнаха до 180 лева за тон"}
{"url": "https://www.monitor.bg:443/bg/a/view/lauda-ostava-v-bolnicata-pone-oshte-mesec-140819", "text": "Легендата Ники Лауда вече е събуден от изкуствената кома и диша самостоятелно с новите си бели дробове. 69-годишният австриец претърпя операция за трансплантация на бял дроб и след това беше поставен на командно дишане. „Събудихме го в събота в 12 часа на обяд. Цялата процедура отне шест часа. Все още е леко объркан, но нямаме съмнения, че е добре. Диша самостоятелно, говори. Дори може да се храни сам. Премахнахме машината за изкуствено дишане, тъй като вече няма нужда от нея“, обясни проф. Валтер Клепетко от австрийската болница. Сега за Ники Лауда предстои дълъг процес. Той трябва да свикне със самостоятелното дишане, тъй като след използването на машината мускулите му трябва да възвърнат самостоятелната си дейност. Със сигурност трикратният шампион на Формула 1 ще остане в болницата още един месец. Първите три месеца са критични, тъй като в този период може да настъпи инфекция или отхвърляне на новия орган. В следващите две седмици предстои Лауда да премине през терапия и връщане към нормалните жизнени функции. Очаква се легендарният пилот да се завърне към работата си във Формула 1 още през октомври. В същото време бившият шеф на „Ферари“ Жан Тод наруши мълчанието около състоянието на Михаел Шумахел. Тод е един от малцината извън семейството, които се допускат до Пилето. „Михаел е обграден от семейството си и може да разчита на цялата им обич. За мен е чест да бъда допуснат и да го видя. Желанието на фамилия Шумахер е те да бъдат оставени на спокойствие, за да живеят в мир и да се грижат за Михаел“, коментира Жан Тод пред аржентинското издание „Ла Насион“. Както е известно, на 29 декември 2013 г. Шумахер претърпя тежко падане на ски във френския курорт Мирабел и изпадна в кома. По-късно рекордьорът със седем световни титли във Формула 1 бе транспортиран в дома си в Швейцария и оттогава семейството му не дава много информация за неговото здравословно състояние. Според немските медии с времето е имало „леки подобрения”, но няма никакво потвърждение за това от съпругата Корина и семейството на Шумахер.  ", "date": "2018.08.05", "title": "Лауда остава в болницата поне още месец"}
{"url": "https://www.monitor.bg:443/bg/a/view/2000-dushi-si-kupili-bilet-prez-telefona-140809", "text": "Над 2000 души са се възползвали от възможността да си закупят през телефона еднодневна или нощна карта за пътуване в градския транспорт в София, съобщиха от Центъра за градска мобилност. Новата онлайн услуга бе пусната тестово на 12 юли и чрез нея столичани и гости на града могат да закупят еднодневна и нощна карта за всички линии през телефона си. Купуването на билета става през сайта на ЦГМ. След заплащането пътникът получава персонален QR код, като на всяка метростанция са поставени четци за сканиране на електронните кодове. До момента в платформата са се регистрирали 5636 потребители. Няма и месец след като стартира нововъведението и вече се появиха хора, които успяха да измамят системата. Изобретателни пътници установили, че с една електронна карта могат да пътуват няколко човека. Пробивът в системата не се оказа никак труден и дори не изисква да се прави скрийншот на получената електронна карта. Пътникът, платил през акаунта си в приложението, може да даде електронния си адрес и паролата си на неограничен брой хора. Използвайки ги, те влизат в неговия профил и пътуват с платената от него дневна или нощна карта. \"Електронната система разполага с достатъчно мерки за защита, за да засече умишлени опити за измами и подмяна на официални документи. Услугата е в тестови период и целта е тя да стане разпознаваема за повечето пътници и да им даде възможност за по-голям избор\", обясниха от ЦГМ. От дружеството посочиха, че засичат злоупотребите, тъй като имат информация кой, от кое устройство е купил електронна карта и дали в акаунта му е влизано от друг телефон или таблет. В такива случаи се изпращали мейли на потребителите, че регистрацията им ще бъде заличена. Повторно тя не можело да се направи със същия телефонен номер или карта. Така от въвеждането на услугата са засечени едва 0,5% опити за измама.", "date": "2018.08.05", "title": "2000 столичани си купили билет през телефона"}
{"url": "https://www.monitor.bg:443/bg/a/view/policijata-v-berlin-shte-nabira-slujiteli-v-chujbina-140812", "text": "Полицията в Берлин заяви, че може да започне да набира служители и от чужбина, в частност от други държави от ЕС. Причината е недостиг на кандидати, предаде ДПА. Потенциалните кандидати от други държави от ЕС ще получават интензивно обучение по немски език, заяви вчера ръководителката на полицията в Берлин Барбара Словик. Тя каза, че набирането на достатъчно подходящи кандидати може да е трудна задача, както и че кариерата в полицията трябва да бъде направена по-привлекателна. \"Основният проблем е нуждата от по-добро заплащане\", заяви Словик. Други стимули за привличане на кандидати според нея биха могли да бъдат предоставяне на евтино жилищно настаняване или финансиране на изкарването от тях на шофьорска книжка. Словик добави, че иска отново да вижда по улиците на Берлин 19 000 служители. По думите й сега те са около 17 000.", "date": "2018.08.05", "title": "Полицията в Берлин ще набира служители в чужбина"}
{"url": "https://www.monitor.bg:443/bg/a/view/neuspeshen-opit-za-ubijstvo-na-maduro-140804", "text": "Предавана по телевизията реч на венецуелския президент Николас Мадуро пред военни беше прекъсната след като близо до президентската ложа избухнал безпилотен летателен апарат, носещ взривно устройство. Пострадали са 7 кадети от Боливарската национална гвардия. Президентът е невредим, няма ранени сред членовете на правителството, които са стояли до него. Малко по късно венецуелското правителство потвърди, че е бил извършен опит за убийство на президента Николас Мадуро с минирани дронове, предадоха световните агенции. Мадуро обвини крайнодесни фракции в страната и колумбийския си колега Хуан Мануел Сантос, че са извършили опит за покушение срещу него. \"Това беше опит да бъда убит\", заяви Мадуро, добавяйки, че събраните досега данни сочат за действия на крайната десница, работеща съвместно с колумбийци. Мадуро подчерта, че според него колумбийският президент Сантос, който често го критикува, също носи отговорност за случилото се. В същото време АП съобщи, че според представители на местните власти пожарникарите са установили, че става дума за избухване на газ в апартамент, намиращ се близо до мястото на речта. На фона на случващото се неизвестна досега група, наричаща се \"Войници в тениски\" (\"Soldiers in T-shirts\") заяви, че е опитала да извърши покушение срещу президента с два безпилотни летателни апарата, натоварени с експлозиви. Войници на правителството ги свалили, преди да го достигнат, се казва в туита, чиято достоверност не е проверена. \"Не успяхме днес, но е въпрос на време\", добавя предполагаемата групировка, хвалейки се, че е показала слабостта на властта. В същото време президентът на Боливия Ево Моралес заяви, че става думу за опит на САЩ и съюзниците им в региона да отстранят венецуелския президент. \"Категорично осъждаме новия акт на агресия и страхливото нападение срещу братския президент Николас Мадуро и венецуелския народ. След провалилите се опити да го свалят по демократичен, военен и икономически път, империята (САЩ) и нейните лакеи посегнаха на живота му\", написа Моралес в Туитър. Според него това показва отчаянието на империята, претърпяла поражение от храбрия народ на Венецуела. Самият Мадуро обвини САЩ и Колумбия за покушението срещу него. Той добави, че е оцелял благодарение на Бог, народа и въоръжените сили на Венецуела и изрази увереност, че ще живее още много години. \"Президентът на Куба Мигел Диас-Канел и първият секретар на Централния комитет на кубинската комунистическа партия Раул Кастро категорично осъждат опита за покушение срещу президента Николас Мадуро\", съобщи кубинското външно министерство в Туитър. Колумбийското външно министерство отхвърли категорично обвиненията на Мадуро, че колумбийският му колега Хуан Мануел Сантос е отговорен за покушението срещу него. \"За венецуелския лидер вече е станало норма на поведение да обвинява Колумбия при всякакви обстоятелства\", отбелязва министерството. Русия осъжда решително опита за покушение срещу венецуелския президент Николас Мадуро. Подобни действия имат за цел дестабилизиране на обстановката в страната, се казва в изявление на руското министерство на външните работи. \"Смятаме за абсолютно неприемливо използването на терористични методи като инструмент на политическата борба\", се подчертава в текста. Руското външно министерство обръща внимание, че опитът за покушение е бил извършен броени дни след конгрес на управляващата във Венецуела социалистическа партия, на който са били набелязани първоначални мерки за възстановяване на националната икономика.", "date": "2018.08.05", "title": "Неуспешен опит за убийство на Мадуро"}
{"url": "https://www.monitor.bg:443/bg/a/view/milan-izlyga-barsa-real-obyrna-uventus-140810", "text": "“Милан” приключи с победа участието си на International Champions Cup, след като се наложи с 1:0 над “Барселона” в Санта Клара (щат Калифорния). Андре Силва вкара единственото попадение в мача. Огромно недоволство сред зрителите и коментаторите предизвика решението на съдиите двата отбора да играят в близки по цветове екипи и това затрудняваше разпознаването на принадлежността на играчите. Срещата на „Ливайс Стейдиъмс“ отиваше към дузпи, когато, противно на развитието на играта до момента, “Милан“ стигна до победен гол с последния удар в мача. Андре Силва се оказа на чиста позиция след извеждащ пас на Франк Кеси и стреля точно до дясната греда на Марк-Андре тер Стеген. С този мач и двата тима приключиха участието си на International Champions Cup. В предишните си мачове “Милан“ записа загуби от „Манчестър Юнайтед” (след дузпи) и от “Тотнъм”. “Барса” пък надви „шпорите“ (след дузпи) и отстъпи на “Рома”. В друго звездно дерби от надпреварата „Реал” (Мадрид) нанесе първа загуба на “Ювентус”, след като се наложи с 3:1 в Лендовър (щат Мериленд) след обрат. Марко Асенсио вкара два гола за победата. Това беше първи успех за „белия балет“ на турнира през тази година. “Бианконерите“ откриха резултата в 12-ата минута след автогол на Карвахал, но Бейл успя да изравни в края на полувремето, след което дойдоха и двата звездни мига на Асенсио. На “Реал” предстои още един мач от турнира. На 8 август испанският гранд играе с “Рома” в Ръдърфорд (щат Ню Джърси), а след това на 15 август в естонската столица Талин е срещата за Суперкупата на Европа срещу “Атлетико” (Мадрид). “Ювентус” пък приключи с официалната програма на контролите си и на 18 август започва участието си в новия сезон на Серия „А“, където гостува на “Киево”. Отново от Internation Champions Cup “Интер“ победи “Лион” с 1:0. Мачът се игра на стадион “Виа дел Маре” в Лече, а единственото попадение реализира халфът Лаутаро Мартинес (52) след подаване на защитника Далберт. Горещо бе и в Дъблин, където „Ливърпул“ размаза с 5:0 „Наполи“. Двубоят обаче бе кошмарен за халфа на мърсисайдци Джеймс Милнър, който получи 15 шева на главата си след удар. 32-годишният бивш английски национал пострада при сблъсък с португалския защитник на “Наполи” Марио Руи. След това Милнър, който вкара първия гол за успеха, беше заменен. „За момента Джеймс е спокоен след удара и направените шевове. Мисля, че това е така, тъй като още не се е виждал в огледалото“, пошегува се мениджърът на „червените“ Юрген Клоп след мача. В последната контрола за вечерта пък в Стокхолм „Арсенал“ срази „Лацио“ с 2:0. Мачът се игра на стадион „Френдс Арена“ в шведската столица, а головете бяха дело на Рис Нелсън и Пиер-Емерик Обамеянг.", "date": "2018.08.05", "title": "„Милан“ излъга „Барса“, \"Реал\" обърна \"Ювентус\""}
{"url": "https://www.monitor.bg:443/bg/a/view/jan-ulrih-zaplashva-aktior-s-metla-na-partito-mu-140794", "text": "Шампионът от „Тур дьо Франс“ за 1997 г. Ян Улрих беше арестуван за незаконно проникване в дома на известния германски актьор Тил Швайгер, информира „Дойче Веле“. Инцидентът е станал на остров Майорка. Швайгер направил парти в дома си, но не поканил своя съсед и приятел Улрих. Бившият колоездач обаче се самопоканил като прескочил оградата и се появил на купона. Там обаче той започнал да заплашва актьора и неговите гости с дръжка от метла. Веднага е бил подаден сигнал в полицията, а 44-годишният колоездач е бил арестуван. Това не е първото провинение на Улрих, който през 2007 г. прекрати кариерата си. През 2015-а той наруши правилата за движение, което предизвика автомобилна катастрофа. При арестуването си от испанската полиция сега легендата на колоезденето извикал на Швайгер: \"Вече не си ми приятел!\" Самият актьор разказва, че през последните две години съседът му коренно се е променил и изпаднал в психическа дупка. През кариерата си Ян Улрих е спечелил още олимпийски златен и сребърен медал от Сидни 2000. През 1999 г. той спечели Обиколката на Испания и има три световни титли от шосейното колоездене. През 2006-а Улрих беше отстранен от „Тур дьо Франс“ заради положителна допинг проба.", "date": "2018.08.05", "title": "Ян Улрих заплашва актьор с метла на партито му"}
{"url": "https://www.monitor.bg:443/bg/a/view/golijat-nole-sybra-pogledite-v-marbeja-140802", "text": "Новак Джокович отново събра погледите. Този път по бански. Световната тенис звезда се отдаде на почивка след като наскоро вдигна 13-а титла от Големия шлем. Ноле е в компанията на съпругата си Йелена. Двамата си почиват в курорта Марбея след големия ужас, който изживя семейството им с отвличането на дядото на жена му. За изненада обаче не ослепителната сръбкиня се превърна в атракция за курортистите. Хубавицата стоеше отстрани, докато именитият й съпруг позираше до фенове по оскъден бански. Те го следваха с телефоните си и му правеха снимки дори докато бягаше по алеите или правеше своите упражнения. Въпреки че е на почивка, Джокович не спира и да тренира и точно това провокира и големия интерес към него. Не че досега никой не го виждал да спортува, но за първи път случайните минувачи го видяха да го прави почти гол.", "date": "2018.08.05", "title": "Голият Ноле събра погледите в Марбея"}
{"url": "https://www.monitor.bg:443/bg/a/view/debelacite-po-dylgo-sa-zarazni-140795", "text": "Пълните хора са почти два пъти по-дълго време заразни за останалите, когато боледуват от грип, установиха учени, цитирани от в. \"Дейли мейл\". Специалисти от университета в Мичиган изследвали 1800 души по време на 3 грипни сезона. Оказало се, че пълните пациенти, страдащи от грип А, разнасяли заразата 42 процента по-дълго време, в сравнение със заболелите с нормално тегло. Това навежда на извода, че хората със затлъстяване трябва да бъдат приоритетна цел на грипната превенция, включваща антигрипни ваксини. Досега беше известно, че пълните хора са изложени на по-висок риск от здравни усложнения, след прекарано грипно заболяване. Тук специалистите имат предвид пневмонията, следвана от летален изход. Но досега никой не подозираше, че тези хора могат да бъдат заразни за значително по-дълъг период от останалите. Това се дължи на факта, че затлъстяването отслабва имунната система на организма, който не може да се пребори със заразата и вирусът на грипа се задържа за по-дълго време.", "date": "2018.08.05", "title": "Дебелаците по-дълго са заразни"}
{"url": "https://www.monitor.bg:443/bg/a/view/3-kluba-iskat-andrej-gylybinov-140811", "text": "Три клуба преговарят за българския национал Андрей Гълъбинов. 29-годишният таран е собственост на “Дженоа”, но не попада в плановете на италианския клуб за новия сезон. „Грифоните“ опитват да намерят отбор на Гълъбинов и дори са съгласни да поемат част от заплатата му в тима, където българинът бъде преотстъпен. Според вестник „Ил Матино“ „Дженоа” в момента преговаря с втородизионните „Салернитана” и „Фоджа”, както и с гръцкия ПАОК. До момента се знаеше, че интерес към българския национал имат „Панатинайкос”, АПОЕЛ (Никозия) и „Кротоне”. Екзотичен вариант бе и столичният ЦСКА-София, от където усилено търсеха нападател. Гълъбинов обаче бе категоричен, че приоритет за него е да продължи кариерата си в чужбина и така двете страни се разминаха. В предсезоннната подготовка нападателят показва добри игри, като още в първата проверка заби два гола срещу австрийския „Вал Щубай“.", "date": "2018.08.05", "title": "3 клуба искат Андрей Гълъбинов"}
{"url": "https://www.monitor.bg:443/bg/a/view/britni-spiyrs-zavede-decata-v-bykingamskija-dvorec-140799", "text": "Скандалната певица Бритни Спиърс беше планирала лятна почивка в Лондон заедно с двамата си синове. Тя реши да поразходи 12-годишния Шон и 11-годишния Джейдън из забележителностите на британската столица. Особен интерес на семейството представляваше Бъкингамския дворец. Бритни е била забелязана около седалището на Кралицата облечена в жълта лятна рокля и кожени ботуши. Местният таблоид „Дейли мейл“ пише, че изпълнителката на Baby One More Time е доста освежена с вързаната си на конска опашка коса и лек грим. Спиърс беше във Великобритания, за да участва в музикалния фестивал в Брайтън през изминалия уикенд. Събитието е първата спирка от международното й турне „Част от мен”. В Брайтън певицата се завръща за пръв път от 2011 година, когато бе концертът от турнето й „Фатална жена”.", "date": "2018.08.05", "title": "Бритни Спиърс заведе децата в Бъкингамския дворец"}
{"url": "https://www.monitor.bg:443/bg/a/view/probacija-za-dvama-myje-kupuvali-izbirateli-s-drehi-vtora-upotreba-140800", "text": "Двама мъже от Кочериново се разминаха с пробация, след като бяха спипани от полицията да купуват избиратели с дрехи втора употреба. Деянието е извършено по време на парламентарните избори през 2014 година в ромската махала на града. Първоначално Дупнишки районен съд наложи на Росен К. и Владимир Б. условни присъди - „Лишаване от свобода” за срок от 8 месеца, изтърпяването на които се отлага за изпитателен срок от 3 години и „Глоба” в размер на 10 000 лв. за всеки. Последва жалба от страна на защита на подсъдимите пред Окръжен съд – Кюстендил. В крайна сметка магистратите решиха, че наложените наказанията са “твърде завишени” и ги замениха с пробация за срок от 1 година. Според документите по делото, Росен и Красимир отишли два дни преди изборите – на 03.10.2014г., около 18, 00 часа в ромската махала на Кочериново. Тогава започнали да подаряват кашони с дрехи на ромите с уговорката да гласуват на изборите за народни представители в полза на коалиция АБВ. Като смекчаващи отговорността обстоятелства, Кюстендилски окръжен съд отчете чистото съдебно минало на двамата подсъдими и трудовата им заетост. Решението по делото е окончателно и не подлежи на обжалване.  ", "date": "2018.08.05", "title": "Пробация за двама мъже, купували избиратели с дрехи втора употреба"}
{"url": "https://www.monitor.bg:443/bg/a/view/monako-puska-na-more-plavasht-ostrov-bankomat-140713", "text": "Ако сте се разхождали през последните месеци по крайбрежната алея на махалата Монте Карло на Монако - тази вляво от парка с прочутото казино, не може да не сте забелязали дългата стена от скриващи морето огромни тараби. Те са изписани в същия син цвят като неговия и като този на небето, нарисувани са по тях и затулените от въпросните прегради части от брега, скалите, храстите и т.н. Разбира се, тарабите не могат да заменят изумителната панорама към безкрайното синьо отпред, дразнят даже, но истински тъпо ти става, когато започнеш да разпитваш на ляво и надясно защо огромните пана са подредени точно там, какво крият, и всеки ти вдига безхаберно рамене. От парка зад казиното с възпълничките Адам и Ева на колумбийския скулптор Фернандо Ботеро до завчера човек все пак можеше да получи представа, че нещо зад стената става, ама то май не е за всички очи. Виждаха се по-точно как два багера на плаващи платформи рият с огромните си кофи чакъл и пясък от морското дъно и го изсипват в трюмовете на нарочни корабчета, които веднъж напълнени, поемаха с товара си в неизвестна посока. И първото хрумване на любопитния турист като пишещия тези редове, бе, че така княжеството просто си добива строителен материал. А второто – че си дълбае залива, за да го газят още по-големи и скъпи яхти от тези, акостиращи постоянно в двете пристанища на държавицата - джудже. Ама не било така - в началото на тази седмица изведнъж недалеч от крановете се появи огромен циментов айсберг с формата на паралелепипед който озадачи още повече местните жители и техните гости. За радост притеснението им бе бързо разсеяно – оказа се, че става дума за удивителна строителна завера, която разкри пред поданиците си и света лично принц Алберт II - владетелят на разположеното на два квадратни километра, но пукащо се по шевовете от пари княжество. С достолепието на истински монарх той събра в двореца си журналисти от все престижни медии и им каза, че в морето пред казиното и завоя “Portier”, прочут от редовното майско надбягване тук на болидите на „Формула 1“, ще строи плаващ остров. Или може би полуостров, тъй като архитектурното чудо, което ще увеличи с цели 600 декара площта на държавицата на принца, ще бъде свързано със сушата чрез алея. Та довлечения в морето циментов айсберг бил първият от общо 18-те носещи понтона на острова, които ще са с водоизместимост 10 хил. тона и ще бъдат излети в близкия голям френски пристанищен град Марсилия. Начинанието ще струва на хазната на княжеството към два милиарда евро, ще бъде приключено през 2025 г. и върху отвоюваната от морската шир територия ще бъдат построени жилищни и офис сгради. Техен архитект е смятаният за „властелин на светлината“ италианец Ренцо Пиано, когото принцът по собствените му думи навивал дълго да се включи в „заверата“. Цените пък на квадратен метър площ в спретнатите от архисветилото палати на острова ще варират от 50 до 100 хил. евро на квадрат – сума, която накара някои репортери да заключат, че новата земя ще бъде новият „банкомат“ на княжеството или иначе казано: остров – съкровище! Със сигурност – никога не свършва опашката пред офисите на вездесъщата в Монако и подопечна на принца строителна фирма „Буиг Траво Пюблик“ от мющерии за апартаменти и канцеларии с много, ама много пари. На нея е поверено и спретването на острова с всичко върху него, което тя и ще продава, и ще отдава под наем, тоест ще печели яко и ще се отчита там, където трябва. Иначе през тези дни цялото княжество е строителна площадка. Кранове размотават „ръце“ и в яхтеното пристанище между скалата с казиното и тази с двореца на Алберт II, с катедралата и прочутия аквариум, над строящия се комплекс от луксозни апартаменти срещу казиното и т.н. По улиците пък бръмчат валячета и багерчета, които подменят настилки, тротоарни плочки, стъпала и парапети. Слава Богу строителните работи тъдява винаги имат добър край и свидетелството за това е новата фасада на „повдигнатия“ с цял етаж, представителен, така да се каже, хотел на Монако – „Отел дьо Пари“ встрани от казиното. Хит в него сега е изцяло обновеният и разширен панорамен ресторант „Льо Грил“ на върха, както и „частната вила“ пак на покрива с басейн и всички екстри, кръстена на майката на Алберт II – Принцеса Грейс. А само преди два месеца над прочутият хотел, в който често убиват с шампанско мъката си ощавени здраво в казиното богаташи, също се „дуелираха“ кранове и той бе опакован в платна и въжета сякаш от американския авангардист с габровски корен Кристо. Ех, циментът като че ли вече е прекалено много в Монако, но това е съдбата на княжеството, предопределена в края на 19 век от прадядото на Алберт II – Карл III и неговата съпруга Мария Каролина. Защото те решават, че държавицата им, кацнала на една скала, може да пребъде само благодарение на туризма, привличайки имотни гости от близо и далеч с модерни хотели за релакс, с луксозни жилища за бягство от суетата на големите градове, с казино за развихряне на скрити хазартни страсти, с трезори за съхраняване на явни и неявни пари, с ресторанти за ценители, с популярни спортни и културни прояви, за хубави жени да не говорим. И сегашният владетел не само пази подобаващо оставеното му от предшествениците наследство, но и съвсем в унисон със семейните традиции го увеличава. За да го предаде пък на неговите деца – четири годишните близнаци Жак и Габриела, които по собствените му думи Алберт II все още не е започнал да учи на дворцов живот и на управленчески тънкости, ама идвало и това време. В интерес на истината малко е да се каже, че през тези дни Монако е истинско гъмжило от туристи. Навсякъде са и обикновено се движат пеша не само защото разстоянията не са големи, но и защото и без това тесните улички за задръстени от автомобили заради строителните работи. Разбира се, повечето от тези туристи са от категорията „еднодневки“ или иначе казано идват в Монако сутринта и си отиват следобед. Но не защото хотелите са прекалено скъпи – цените на тризвездните и четиризвездните са средноевропейски. Места обаче в тях особено през лятото трудно се намират, което значи, че княжеството има нужда от нови и нови хотели. Терени за такива обаче няма свободни и именно тази липса е накарала Алберт II да „подпука“ морската шир. Като зевзеците тъдява казват, че неговият следващ строителен напън, щяло да бъде изграждането пак в морето на подводен квартал. Самият принц за такова нещо не говори, но не скрива мечтата си да построи скоростна кабинкова въжена линия от пристанището „Фонвией“ до красивите екзотични градини над княжеството. Тоест да я опне над половината си държавица, за да намали поне малко безумния трафик на коли из нея.", "date": "2018.08.05", "title": "Монако пуска на море плаващ остров – банкомат"}
{"url": "https://www.monitor.bg:443/bg/a/view/deputat-ot-grada-na-rozite-izricha-da-na-18-08-2018-140793", "text": "Народният представител от Казанлък Борис Кърчев и майката на двете му пораснали вече момчета са сред 11-те двойки от града на розите и автоматите „Калашников“, които са решили да скрепят любовта си с брак на сакралната дата 18 август. Депутатът от ГЕРБ и приятелката му Мирослава ще се обрекат във вечна вярност пред казанлъшката кметица Галина Стоянова в градската ритуална зала, след което ще минат и под църковно венчило, съобщиха в аванс техни приятели. Десет дни по-рано, на 8 август подписи под брачните си договори ще положат още 5 местни влюбени двойки. Справка в гражданския регистър показва, че през миналата 2017-а година интересът към т.нар. „щастливи“ дати е бил далеч по-малък: на 7.07. е имало 7 сватби , а на 17-и юли-нито една. Нито една сватба няма записана предварително в шипченския храм „Рождество Христово“, една от причините високата такса от 1000 лв.  Една двойка е избрала да изрече заветното „Да!“ в съседство с оригинала на тракийската гробница на царя на одрисите Ройгос на хълма Тюлбето, но това ще стане чак на 1 септември. Почти аналогична е ситуацията и в Стара Загора, където на 8 август брачните халки ще поемат от ръцете на кумовете си 10 двойки, а на 18-и новобрачните ще се увеличат с 18 семейства. За всички това е първи брак, повечето са предпочели „изнесен“ ритуал, по-малко от половината ще престъпят на същия ден църковния праг.  Заради наплива от мераклии за 18 август на ритуалчиците се наложило да спретнат и втори екип, очаква се в последния момент да бъде бракосъчетана още една двойка, за която на този етап имало само запитване, защото младоженците щели да пристигнат със самолет от два различни континента.", "date": "2018.08.05", "title": "Депутат от Града на розите изрича „Да!“ на 18.08.2018"}
{"url": "https://www.monitor.bg:443/bg/a/view/neotypkana-pyteka-se-prokara-do-kovachevica-140783", "text": " Осем ентусиазирани млади български артисти – двама кларинетисти, пианистка,  виолончелист, виолист, оперна певица и двама цигулари поставиха началото на Първия фестивал за камерна музика „Неотъпкана пътека“ и то не къде да е, а в бисера на Западните Родопи - село Ковачевица! В петък 3 август, в основно ремонтираната и освежена зала на читалище „Светлина 1865“ пред повече от 200 почитатели на изкуството и българските традиции те положиха темелите на фестивала с първия си концерт.   Талантливите млади артисти, събрали се преди няколко  години в престижния Джулиард скуул /Juilliard School/, Ню Йорк като стипендианти на Фондация „Св.Св. Кирил и Методий“ с успех реализираха началото на своята мисия. Пианистката Лора Чекоратова - неукротим и действащ главен организатор и Председател на фестивала, Георги Вълчев и Никола Таков - цигулари и Артистични директори на фестивала, прекрасния кларинетист Вангел Тангъров в тандем със съпругата си - пианистката Екатерина Тангърова, виолончелиста Христо Танев , виолиста Веселин Тодоров и гордостта на Гоце Делчев – мецосопраното Мариана Карпатова оставиха без дъх зрителите. Всичките в момента работят в Европа и Америка със завидни професионални успехи като преподаватели и концертиращи артисти. Никога до сега прекрасният и акустичен салон на читалище „Светлина 1865“ не е огласяван от красивия и необятен звук на класическата музика. В началото те изпълниха, разбира се, „Родопа“ на композиторката с невероятна кариера по света Добринка Табакова в изпълнение на тандема Георги Вълчев и Лора Чекоратова. Понесе се духът на планината над смълчаната публика, нежно изпята от цигулката и подкрепена от пианото. Последва квинтета в ла мажор за кларинет и струнен квартет от Моцарт с Вангел Тангъров, Никола Таков, Георги Вълчев, Веселин Тодоров и Христо Танев.  Този квинтет е наречен от Моцарт още „Квинтетът Щадлер“, защото го посвещава на прочутия австрийски кларинетист Антон Щадлер, a Вангел Тангъров беше достоен заместник.   На последвалата пауза на чаша вино, осигурени от ”Therma Vitae” и “Uva Nestum” се случиха нови срещи, стари познанства, прегръдки, усмивки. Многобройните гости, дошли от всички краища на света и България се виждат след дълги години, събрани заедно за това уникално събитие в атмосферата на вековните каменни къщи и тиклени покриви на възрожденска Ковачевица. Втората част на концерта изненада публиката със своята атрактивна импровизация.  Първо излезе гордостта на Гоце Делчев - мецосопраното Мариана Карпатова, партнирана от Лора Чекоратова. Тя грабна публиката със своето невероятно сценично присъствие, закачливо на моменти, провокирано от текста на песните, но и обмислено и задълбочено при представянето на едни от най- популярните песни на българските композитори Добри Христов/Луковитски моми/, Димитър Петков/Месечинко лю грейливка/, Георги Златев-Черкин/Леле Яно и Синеоката/ и Парашкев Хаджиев/Бре, Стояне/. Всяко изпълнение бе придружено от нестихващи аплаузи. Дни преди Мариана Карпатова направи едноседмична вокална школа с деца от неравностойно положение, която завърши с концерт и в родния й Гоце Делчев  . Финалът на първия фестивален ден завърши с невероятно атрактивната пиеса на американския композитор Пол Шонфийлд – Трио за кларинет, цигулка и пиано, което гениално съчетава инструментална виртуозност и художествена изобретателност....И тук блеснаха с невероятните си инструментални възможности, блестяща интерпретация, хумор и гротесктност на изказа изпълнителите - Вангел Тангъров, Георги Вълчев и Екатерина Тангърова. Изпълнението с право получи много „браво“, придружено с тропане с крака...Акустичната зала на читалище „Светлина“ в Ковачевица оживя, а публиката не си тръгваше и не си тръгваше. Между зрителите в началото тихо и кротко, но впоследствие бурно аплодираха иазпълненията писателят Георги Господинов, внучката на акад. Людмил Стоянов Алисия Хосе Санча. На първи ред седяха кметът на Гоце Делчев  Владимир Москов, който се очаква на следващите местни избори да всъпи безапелационно в 8-я си последователен мандат. С което спокойно може да кандидатства и да постави рекорд на Гинес.  Както и кметицата на община Гърмен Минка Капитанова,  директори на банки и институции, спонсори на фестивала. В залата витаеше и духът на писателя Георги Данаилов, описал в книгата си „Къща отвъд света“ Ковачевица и хората в нея. Фестивалът продължава  до понеделник с още три концерта, всеки от тях с тематична програма.", "date": "2018.08.05", "title": "„Неотъпкана пътека“ се прокара до Ковачевица"}
{"url": "https://www.monitor.bg:443/bg/a/view/syd-ot-dyrvoto-kauri-poluchi-kato-darenie-ekomuzejat-v-ruse-140785", "text": "Сувенирен съд, изработен от екзотичното дърво Agathis australis, по-известно като каури, получи като дарение Екомузеят в Русе. Новата придобивка има формата на паничка и е инкрустирана със седеф от огромна седефена мида. Изпратена е от професионалния дърворезбар от Нова Зеландия Шейн Хюит. Експонирана е в Терариума на Екомузея. Заедно с нея са показани още няколко необработени парчета от каури, дарени от Николай Бобчев – българин, живеещ в Нова Зеландия. Каури е иглолистно дърво, разпространено в северните райони на Нова Зеландия. Днес изсичането на живи дървета е забранено, за да се запази видът. Използва се само дървесината, запазена в торфените блата или изсечена преди налагането на забраната. От музея поясняват, че Шейн Хюит се занимава с обработването на дървесина от повече от 30 години. Създава широка гама от дизайнерски решения, използвайки дървесни видове от Нова Зеландия. Сам търси и открива материалите за своите изделия в торфените блата, обработва ги, а след това урежда и разпространението им в търговската мрежа. От 16 години Шейн Хюит провежда и курсове за обучение по дърворезба и работа с инструменти в местния университет.", "date": "2018.08.05", "title": "Съд от дървото каури получи  като дарение Екомузеят в Русе"}
{"url": "https://www.monitor.bg:443/bg/a/view/dyrvata-v-haskovsko-poskypnaha-do-180-leva-na-ton-140786", "text": "Дървата за огрев в Хасково поскъпнаха с 10 лв. от началото на август и вече се продават по 180 лв. за тон нарязани и нацепени с включен транспорт в рамките на града. Търговците обясняват поскъпването с липсата на достатъчно работници в горите, където фирмите вдигат цената. Ново поскъпване до зимата не се очаква. Поръчки има, но голямата вълна се очаква с изплащането на пенсиите. При пелетите също има поскъпване, отчитат търговците. Те вече се търгуват на цени 400 лв. за тон при 360 лв. миналата година. Въпреки това голяма част от хората, които са били на дърва вече са минали на пелети, отчитат от хасковските складове.  Друга алтернатива на дървата са климатиците, които са изключително подходящи за региона. Зимата в Хасковско по принцип е мека, а лятото изключително горещо. За разлика от други години няма лятно намаление на брикетите и те се продават на зимната цена от 280 лв. за тон. Донбаските въглища пък поскъпнаха с около 20 лв. и сега се предлагат на цена 440 лв. за тон.", "date": "2018.08.05", "title": "Дървата в Хасковско поскъпнаха до 180 лева на тон"}
{"url": "https://www.monitor.bg:443/bg/a/view/selo-organizira-podpiska-za-smjana-na-star-vodoprovod-140788", "text": "Жителите на дупнишкото село Яхиново организираха подписка, с която настояват да се вземат спешни мерки по смяна на водопровода в селото. „Водопроводът при нас е на повече от 50 години. Да не говорим, че авариите са постоянни и сега в разгара на летния сезон често оставаме без вода. Десетки са домакинствата, от чийто чешми не потича и капка вода, заради намалено налягане по ВиК - мрежата“, обясняват жители на дупнишкото селце. По техни думи подписката, в която са се включили малко над 500 човека, вече е депозирана в парламента, но все още няма резултат. Хора от селото пък коментират, че малкото вода, която потичала от чешмите им била канцерогенна. „Вече не един или двама млади хора страдат от онкологични заболявания. Не знаем дали водата е причината, но сме много притеснени. Дано се вземат някакви мерки, защото това не може да продължава така. Да нямаш вода за най-елементарни битови нужди, да си измиеш чиниите или да изпереш, представете си как живеем“, гневят се още жителите на Яхиново. Според кметът на селото пък Софка Скоклева проблемът може да бъде разрешен с паралелно водоподаване, за което обаче са необходими не малко средства.", "date": "2018.08.05", "title": "Село организира подписка за смяна на стар водопровод"}
{"url": "https://www.monitor.bg:443/bg/a/view/specialen-otrjad-ni-spasjava-ot-skukata-140790", "text": "Култовата поредица от 70-те „Специален отряд“ е вдъхновила един от най-успешните криминални сериали на 2018 г. със същото име. Новите лица зад значките се нагърбват с нелеката задача да опазят реда в Лос Анджелис в актуалния римейк. Основен двигател на най-квалифицираните пазители на реда е отрасналият в престъпен квартал лейтенант Даниел „Хондо“ Харелсън. Той е разкъсван между дълга към колегите си и лоялността към приятелите си от миналото. Римейкът е дело на създателя на поредицата „Щитът“ - Шон Райън, продуцентът на полицейската драма „Саутленд” - Арън Рахсан Томас и режисьорът на „Бързи и яростни“ - Джъстин Лин. „Първоначално мислехме да създадем обикновена криминална драма, но продуцентите от CBS ни казаха, че търсят нещо различно и да не се чувстваме ограничени при написването на сценария. Тогава се запитах „Каква е най-добрата история, която мога да разкажа за главния герой Хондо?“ и създадохме този сериал, който гледате в момента“, разкрива Шон Райън. Ако екипът зад камера не ви се струва достатъчно убедителен, то кастът е не по-малко интригуващ. В главните роли скачат Шемар Мур („Криминални намерения“) , Стефани Сигман ( „Наркос“) и Кени Джонсън („Щитът“). „Специален отряд“ пренася на екрана истинския живот и реални истории, променяйки начинa, по който са правени телевизионни сериали досега“, намигна пред феновете си в Туитър Мур. „Специален отряд“ ще се завърти и в българския ефир от 8 август по Нова тв.", "date": "2018.08.05", "title": "„Специален отряд“ ни спасява от скуката"}
{"url": "https://www.monitor.bg:443/bg/a/view/ekolozi-obsydiha-v-kamchija-novi-formi-za-ekoobrazovanie-140791", "text": "Нови форми за екообразование обсъдиха руски експерти по време на международната детска лагерна смяна „Космосът в Санаторно-оздравителният комплекс „Камчия“. Дискусията се проведе от фондация „Вернадский“. Проведен бе съвместен проект с експертите на фондацията с интерактивна лекция „На път към зелените аксиоми“, представянето на изложба „В.И.Вернадски: път към устойчивото развитие“, еко игра „Космически  дилеми. Ядрени ракетни  двигатели в космонавтиката“ и дискусия „Има ли бъдеще на планетата Земя?“. В чест на 155-та годишнина от рождението на великия руски енциклопедист в комплекса се проведе и кръгла маса на тема „Екообразование: нов формат“. В събитието участваха преподаватели, педагози и експерти, свързани с допълнителното образование. Специални гости бяха Наталия Александровна от Всерусийския детски център „Смена“, Ана Чохловна от Пансион на възпитаниците на Министерството на отбраната на Русия и Константин Пеев от Руския културно-информационен център в София. По време на срещата председателят Олга Плямина връчи паметни знаци и отличия за принос в развитието на руско-българските отношения на Константин Пеев и Станка Шопова – председател на Фондация „Устойчиво развитие за България“. За библиотеката на СОК „Камчия“ бяха предоставени 24 тома от събраните съчинения на Вернадский. Владимир Вернадский е велик руски академик, един от водещите учени на 20 век, естествоизпитател с енциклопедичен обхват, мислител и обществен деец, създал и развил много научни направления, в това число и теорията за ноосферата. Той е сред най-видните представителите на руския космизъм и автор на концепцията за устойчивото развитие на човечеството. Концепцията за устойчивото развитие е залегнала в основата на философската идея „Човек – Земя – Космос“, която се реализира в СОК „Камчия“ и по която е създаден и функционира комплекса.  ", "date": "2018.08.05", "title": "Руски експерти дебатираха нови форми за екообразование "}
{"url": "https://www.monitor.bg:443/bg/a/view/gorchivo-nachalo-na-snimkite-na-novite-mejduzvezdni-vojni-140796", "text": " така обяви старта на работата по новия епизод от сагата „Междузвездни войни“ режисьорът Джей Джей Ейбрамс. Доайенът на диригентското място на продукцията не крие мъката си от липсата на принцеса Леа и други звезди от каста. С първата си публикация в Туитър той отдаде почит още към редшественика си Райън Джонсън и създателя на поредицата Джордж Лукас. Благодаря и на Райън Джонсън и специални благодарности към Джордж Лукас, който създаде този удивителен свят и постави началото на история, от която имаме късмет да сме част и ние\", гласи първият туит на Джей Джей Ейбрамс в началото на снимките на \"Междузвездни войни: Епизод IX\". Актрисата пресъздала образа на легендарната героиня от поредицата принцеса Леа - Кари Фишър почина на 60-годишна възраст на 27 декември 2016 г.", "date": "2018.08.05", "title": "„Горчиво начало“ на снимките на новите „Междузвездни войни“"}
{"url": "https://www.monitor.bg:443/bg/a/view/hajdushki-pesni-zvuchat-v-tvyrdishkija-balkan-140784", "text": "Традиционният събор в местността Хайдушка поляна в Твърдишкия Балкан  започна и вече звучат хайдушки песни и предания, съобщиха организаторите от община Твърдица, Туристическо дружество \"Чумерна\" и Народно читалище \"Св. св. Кирил и Методий 1914\".", "date": "2018.08.05", "title": "Хайдушки песни звучат в Твърдишкия Балкан"}
{"url": "https://www.monitor.bg:443/bg/a/view/nargileto-ubiva-syrceto-140797", "text": "Учени от Калифорнийския университет в Лос Анджелис установиха, че наргилето е толкова вредно за здравето, колкото пушенето на цигари. Специалистите констатирали, че един сеанс пушене на наргиле увеличава пулса с 16 удара в минута и повишава артериалното налягане. Освен това употребата на наргиле увеличава втвърдяването на артериите, смятано за един от главните рискови фактори за сърдечносъдови болести. До тези заключения учените стигнали, след като извършили експеримент с 48 доброволци на възраст между 18 и 34 години. На участниците било предложено да пушат наргиле в разстояние на половин час. Учените следили сърдечния им ритъм, артериалното им налягане и нивото на никотина в кръвта им преди и след сеанса. Специалистите смятат, че получените данни са съпоставими с наблюдаваните след пушене на цигари и че широко разпространеното виждане за по-малката вреда от пушенето на наргиле не отговаря на истината. Те отбелязват, че тютюнът в наргилето съдържа изкуствени химични вещества, които могат да нанесат още по-големи вреди на здравето, и затова използването им при производството на цигари е забранено.", "date": "2018.08.05", "title": "Наргилето убива сърцето"}
{"url": "https://www.monitor.bg:443/bg/a/view/etno-grupa-shte-podgrjava-graciite-140798", "text": "Група \"Оратница\" ще открие и закрие световното първенство по художествена гимнастика, което ще се проведе в зала „Арена Армеец“ между 10 и 16 септември 2018 г. Шестимата млади български музиканти съчетават фолклорна музика с възпяване в православен стил, далечни аборигенски теми, хип-хоп, дъбстеп, трап, дръм едн бейс и неравноделни ритми. Те ще свирят на живо при откриването, когато зрителите и гостите на първенството ще се потопят в красотата и магията на страната ни чрез специално направен филм. Закриването пък ще е истински спектакъл, в който отново ще свири група \"Оратница\". Както е ясно световното си има и собствен химн. Песента се казва „Golden Girls“ и е създадена и изпълнена от Deep Zone Project. Тя е посветена както на нашите златни момичета, така и на магията на спорта да обединява хора от различни краища на света. По време на снимките на видеото към „Golden Girls” бяха използвани над 40 залпа златен брокат. В него участват гимнастички и фенове от различни страни, но основната роля е поверена на талисмана на първенството Радина Филипова.  ", "date": "2018.08.05", "title": "Етно група ще подгрява грациите на световното"}
{"url": "https://www.monitor.bg:443/bg/a/view/kejt-yptyn-snima-reklama-na-belio-bremenna-140801", "text": "Супер моделът Кейт Ъптън се е снимала в реклама на италианския производител на бельо \"Ямамай\" бременна. 26-годишната красавица е разголила тяло за есенната кампания. Снимките са се провели преди Кейт да обяви щастливото събитие. се казва в комюнике на производителя. \"Тя въплъщава естествената хубост и уникалността на всяка жена.\" Рекламната кампания за предстоящата колекция Perfect Fit представя Ъптън в различно бельо. На една снимка се вижда, че Кейт носи дантелен сутиен, къси гащи и жартиери, а на друга - че носи гащи с висока талия и сутиен. На трета снимка се вижда нощница с флорални мотиви, която е разкопчана и под нея се подава дантелен сутиен. На други снимки манекенката носи бельо с флорални мотиви. Ъптън не работи за пръв път с италианския производител на бельо. По-рано тази година тя бе лице на рекламната му кампания за сезона пролет/лято 2018 г., като снимките бяха направени от фотографа Джампаоло Сгура.", "date": "2018.08.05", "title": "Кейт Ъптън снима реклама на бельо бременна"}
{"url": "https://www.monitor.bg:443/bg/a/view/proekti-za-blizo-20-mln-lv-po-syvmestna-operativna-programa-chernomorski-basejn-2014-2020-g-startirat-vyv-varna-burgas-i-stara-zagora-140787", "text": "23 проекта за близо 20 млн. евро по Съвместна оперативна програма „Черноморски басейн 2014-2020” г. ще се реализират във Варна, Бургас и Стара Загора. Те са одобрени в рамките на първата покана за набиране на проектни предложения на програмата и в тях участват 20 български партньори. В ход е процес по сключване на договори на одобрените проектни предложения, веднага след което предстои стартирането им и тяхното реално изпълнение, съобщиха от МРРБ. Най-много са одобрените проекти на организации от област Варна – общо 10 с бюджет от над 1,8 млн. евро. Сред тях са Асоциация на българските Черноморски общини, Черноморска мрежа на неправителствените организации, Икономически университет - Варна, Община Аврен, Сдружение \"Агенция за икономическо развитие“ и др. От област Бургас общини и неправителствени организации участват в 6 проекта по програмата, като бюджетът на българските партньори е на стойност над 1,6 млн. евро. Сред тях са общините Бургас, Созопол и Малко Търново, Фондация \"Виа Понтика\", Сдружение \"Съвет за развитие на туризъм в Община Несебър“, Сдружение \"Зелена Странджа\" и др. От област Стара Загора 2 български партньори участват в 2 проекта по програмата, като бюджетът на българските партньори е на стойност близо 260 хил. евро. Проектите целят разработване на нови услуги и развитие на туризма на база богатото културно и  историческо наследство, запазване на околната среда и природните ресурси. Съвместната оперативна програма по Европейски инструмент за съседство „Черноморски басейн“ 2014-2020 г. е с общ бюджет близо 54 млн. евро. Териториалният й обхват включва Североизточен и Югоизточен регион на България, Централна Македония, Източна Македония и Тракия в Гърция, югоизточен регион на Румъния, Турция с градовете, Истамбул, Текирдаг, Одрин, Къркларели, Коджаели, Сакария, Дюздже, Болу, Ялова, Зонгулдак, Карабюк, Бартън, Кастамону, Чанкири, Синоп, Самсун, Токат, Чорум, Амасия, Трабзон, Орду, Гиресун, Ризе, Артвин, Гюмюшхане. Държави - партньори на програмата са Армения, Грузия, Молдова и Украйна с Одеса, Николаев, Херсон, области Запорожие и Донецк, Крим и Севастопол. Целта на програмата за сътрудничество, финансирана по Европейския инструмент за съседство, е да допринесе за подобряване на благосъстоянието на хората в регионите на Черноморския басейн чрез устойчив растеж и съвместно опазване на околната среда. Тя функционира чрез четири приоритета: „Съвместно насърчаване на бизнеса и предприемачеството в областта на туризма и културата“, „Увеличаване на трансграничните възможности за търговия и модернизация на селското стопанство и свързаните сектори“, „Подобряване на съвместния мониторинг по околна среда“ и „Повишаване на осведомеността и съвместни действия за намаляване на речните и морски отпадъци“. Министерството на регионалното развитие и благоустройството, което ръководи изпълнението на Съвместната оперативна програма „Черноморски басейн 2014-2020” г. в страната, започва обществено допитване относно проект на Насоки за кандидатстване по втора покана за проектни предложения. Тя се очаква да стартира в началото на месец октомври, а проектопредложенията ще се подават до 31.01.2019 г. Съгласно процедурата за обществено допитване Съвместният технически секретариат на Програмата ще приема предложения, препоръки или коментари на имейл адрес office@bsb.adrse.ro до 27-ми август 2018 г. Документът има за цел да помогне на кандидатите при подготовката на проектните предложения, както и да предостави информация за попълването на апликационния формуляр, бюджет и свързаните с него формуляри, процедурата за кандидатстване, критериите за избор на проекти, процедурата за вземане на решения и други практически съвети. Окончателният вариант на пакета документи за кандидатстване ще бъде публикуван след решение на Съвместния комитет за наблюдение. Подробна информация за общественото обсъждане може да бъде намерена на:", "date": "2018.08.05", "title": "Финансират проекти за 20 млн. евро по програма \"Черноморски басейн\""}
{"url": "https://www.monitor.bg:443/bg/a/view/seksualnoto-robstvo-na-elizabet-mos-prodyljava-140741", "text": "Колко скъпо струва решението да отхапеш ръката, предлагаща да те освободи от робството? Отговора на този въпрос ще разберем в трети сезон на антиутопичния сериал на Hulu - „Историята на прислужницата“. Подновяването на поредицата, базирана на едноименния роман на канадската писателка Маргарет Атууд, не е изненада. Началото на втори сезон би рекордите по гледаемост, а шоуто влезе в историята като първото продуцирано от стрийминг платформа такова, спечелило награда „Еми“ за най-добра драма. Краят на актуалната порция епизоди остави неизяснени съдбите на половината попълнения в каста. Джун или Офред, както е името на сексробинята на пиадестал в поредицата, отказа дългоочакваната помощ. След два сезона борба за напускане на Гилеад, чийто граници са по-строго охраняеми от Алкатраз, героинята на Елизабет Мос видя светлина в тунела, но я подмина. Не стана съвсем ясно дали шофьорът Ник, който е е организирал бягството, или пък Мартата на къщата е впрегнала съмишлениците си ( б. а. - в сериала „марти“ наричат икономките). И в двата сценария, главата на дома - Фред Уотърфърд (Джоузеф Файнс), ще накаже подобаващо инициатора. Все пак какво може да се очаква от човек, който пребива иначе послушната си съпруга с камшик, ако дръзне да роди идея, и отрязва пръста й, защото си е позволила да чете. Именно половинката му - Серена Джой (Ивон Страховски), претърпя най-голяма метаморфоза за два сезона време. Като любител на сложно изградените персонажи, тя е личен мой фаворит. Затова вярвам, че най-силният момент от целия сериал е сцената от последния епизод, в който тя остави прислужницата да отведе единствения й лъч радост – общата им дъщеря (б. а. - биологична майка на детето е Офред, но нейната задача е да го износи от името на Серена). Стопанката на къщата също започна да проумява а и на жените и децата в тази новоиздигната държава. Да живее в общество, в което наследничката й няма да получи правото да чете, се оказа достатъчно силен двигател да се лиши от нея завинаги. Макар полюсната си омраза към Серина, Джун осъзна саможертвата й и оставяйки рожбата си, тя помоли Емили (Алексис Блейдъл) да я нарича Никол – името, което господарката й беше избрала. Ще е интересно да разберем и дали Емили всъщност ще успее да напусне страната. На финала тя потегли с бебето на приятелката си, но дали бягството е успешно - ще видим догодина. Тя със сигурност обаче ще трябва да се превърне в модел за пример на новороденото, което Джун изостави. Причината за раздялата – тя се надява да успее да измъкне и първородната си дъщеря Хана от оковите на тоталитарния режим, които я вързват към ново семейство. Не по-малко вълнуваща е и сцената, в която Емили наръга с нож леля Лидия (Ан Доуд) и я бутна по стълбите. Донякъде беше тъжно, тъй като най-възрастната героиня в сериала е истински стожер за прислужниците. Да, тя но винаги се опитва да помогне на момичетата, които е обучила на „святата мисия“ да дават утробите си под наем на аристокрацията в името на един по-добър свят. Добра новина за тези, които са на моето мнение – леля Лидия е далеч от задгробния живот. „Леля Лидия не умира, но претърпява трансформация след това събитие. Фактът, че едно от момичетата й буквално й забива нож в гърба... Мисля, че това променя работните ти страсти из основи. В нейния случай, тя страда и че не е постигнала желаната дисциплина. Време е да стане по-строга“, издаде пред DigitalSpy продуцентът на сериала Брус Милър. Той заяви още, че ще оподнаем командир Лорънс (Брадли Уитфърд), който изненадващо помогна на Емили да избяга. Припомняме, че той се оказа но по всичко личи, че изпълнението на идеята му е надминало и най-лошите му кошмари. „Ще научим много за него. Все пак той е мъжа, направил атомната бомба. Имам предвид, че той прави дизайна на Гилеад и сега вижда на какво е способен. Така че не се знае какво ще реши да направи или да не направи“, сподели още Милър. Макар да няма официална дата за премиерата на трети сезон на „Историята на прислужницата“, по всяка вероятност той ще стартира през месец април, както предходните два. Трейлърът пък по традиция излиза през януари. Очаква се основната сюжетна линия да проследи последиците от отказа на Джун да избяга, който разгневи армията от фенове на сериала. „Харесва ми, че зрителите са бесни. Всички искахме тя да вземе различно решение. Но се радвам, че Джун прави неща, които ние не одобряваме, защото действа спрямо емоциите си, разума си, стратегията си и прочие, но на различно ниво от нашето“, категоричен е продуцентът. Почитателите на драмата вече прогнозират, че Джун ще се съюзи със Серена и командир Лорънс в търсене на Хана, след което колективно ще кроят нов план за спасение от Гилеад.", "date": "2018.08.05", "title": "Сексуалното робство на Елизабет Мос продължава"}
{"url": "https://www.monitor.bg:443/bg/a/view/ford-se-zabi-v-banicharnica-vodachyt-izbjaga-s-dete-v-ryce-140779", "text": "Вчера по обед на оживена благоевградска улуца лека кола „Форд“ с кюстендилска регистрация се заби с голяма скорост в баничарница. Водачър грабнал в ръце 7-8 годишно момче и избягал. Другия пътник в катастрофиралата кола, млада жена казала на дошлите полицаи, че тя е била на волана. За късмет няма пострадали минувачи, както и от работещите в баничарницата.    Инцидентът станал вчера към 12.20 часа на кръстовището между улиците \"Ал. Стамболийски\" и \"Полковник Дрангов\". „Форд”-ът, с кюстендилска регистрация се движил с голяма скорост от ул. „Стамболийски” и се опитал да завие без да дава мигач по ул. „Полковник Дрангов”. Но от там пък се появил нищо неподозиращ „Мерцедес”, чийто водач прилежно подал мигач, за да се включи в движението на по-голямата улица „Стамболийски.“  Според очевидци, движещият се с висока скорост „Форд” забърсва странично „Мерцедес”-а, след което се врязва в складовото помещение на цех за закуски.    Изкъртена е вратата на помещението, късмет е, че вътре не е имало хора по това време. Пред очите на доста свидетели водачът слязъл, взел дете на около 7-8 години и бегом напуснал местопроизшествието. След пристигането на патрулка на „КАТ-Пътна полиция”, третият пътник в автомобила младо момиче, казало на полицаите, че тя е управлявала автомобила. Снимки: Бгнес", "date": "2018.08.05", "title": "Форд се заби в баничарница, водачът избяга с дете в ръце"}
{"url": "https://www.monitor.bg:443/bg/a/view/fandykova-inspektira-drevnija-perperikon-140789", "text": "„Невероятно“, „уникално“, „забележително“. Това са част от суперлативите, които неволно се изтръгваха от устата на кмета на София и зам. председател на ПП „Герб“ г-жа Йорданка Фандъкова при посещението й през уикенда на великия скален град Перперикон. Както е известно, само преди дни тя инспектира археологическите проучвания в столицата и откритата наскоро гробница до катедралата „Св. София“. Знае се, че древна Сердика е бил любим град на император Константин І Велики (306-337), който дори обмисля да пренесе там столицата на империята от Рим. Перперикон пък е известен със своята 7000-годишна история, започнала още в каменно-медната епоха. През бронзовата и ранножелязната епоха (ІІ-І хил. пр. Хр.) на хълма и в околностите му на площ от 12 кв. км се развива огромен култов комплекс, в който е бил почитан тракийския Дионис, или както са го наричали планинските жители – Загрей. Именно там се предполага, че се е намирал най-големият му храм, споменат от древни историци като Херодот, Светоний и Макробий. В него са получавали прорицания за бъдещето си известни исторически личности като Александър Велики. През античната и средновековната епоха Перперикон става грандиозен град, който археолозите проучват вече почти 20 години. За това време бе разкрит изцяло оградения с мощни крепостни стени Акропол, стотици обществени и жилищни сгради, езически храмове и църкви. А от 3 години учените вече изследват много богатия Южен квартал, където през 2016 г. бе открита най-голямата известна досега раннохристиянска базилика в Родопите, дълга 35 м и широка 14 м. С всичко това Йорданка Фандъкова бе запозната лично от ръководителя на разкопките проф. Николай Овчаров. Особен интерес прояви тя към обявената само преди дни пред обществеността най-ранна епископска резиденция от първата половина на V в. Тя се намира до откритата преди 13 години еднокорабна базилика с баптистерий (кръщелня), където първите мисионери са кръщавали езичниците-траки. Кметът и археологът говориха и за осъществените европейски проекти за културно-исторически туризъм, благодарение на които София и Кърджали са отличници в неговото развитие. Йорданка Фандъкова обеща да се върне в Източните Родопи, за да разгледа и другите прочути обекти като светилището на Орфей при с. Татул, Храмът на Великата богиня-майка, уникалният византийски и старобългарски манастир „“Св. Йоан Предтеча“ и прекрасния етнографски Златоград.", "date": "2018.08.05", "title": "След Сердика Фандъкова \"инспектира\" древния Перперикон"}
{"url": "https://www.monitor.bg:443/bg/a/view/12-godishen-stana-student-po-biomedicinska-fizika-140792", "text": "В понеделник, с любимата си плюшена играчка в ръка, 12-годишният Карлос Антонио Сантамария Диас ще започне курсовете си по биомедицинска физика в Националния автономен университет на Мексико, ставайки най-младият му студент, предаде АФП. \"Главната ми цел е да доставя нужните базисни елементи, за да може лекари и биолози да решат биологични проблеми - каза Карлос на пресконференция в университета. - Ако успеем въз основа на клетъчни органели да създадем клетка, която сама се поддържа, ще е възможно да се лекуват всички болести.\" Според учени от университета, Карлос е с високи когнитивни способности. На 12-годишния студент обаче не му допада да го смятат за гений. Той признава, че изпитва \"жажда за знания\", но майка му е загрижена най-вече синът й да изяде закуската си. \"Ще вляза в сградата на университета с плюшената си играчка\", увери Карлос. Тя изобразява пума - талисмана на футболния отбор на университета. Макар да не е фен на футбола, момчето подкрепя университетския футболен отбор. То харесва игрите от типа \"Конструктор\" и видео игрите. Когато не е залегнал над учебниците, Карлос чете класическа литература. \"Наскоро прочетох \"Дон Кихот\" и \"Сто години самота\", довери той.", "date": "2018.08.05", "title": "12-годишен стана студент по биомедицинска физика"}
{"url": "https://www.monitor.bg:443/bg/a/view/rusija-ot-dnes-naloji-po-visoki-vnosni-mita-na-us-stoki-za-537-6-mln-140782", "text": "От днес Русия въведе нови от 25% до 40% по-високи вносни мита за някои американски стоки, съобщава „Прайм”. По този начин Москва отговаря на налагането на подобна марка от САЩ за вноса на алуминий и стомана. По-високите ставки се отнасят за някои видове товарни транспортни средства, пътно-строителна техника, оборудване за нефтената и газовата промишленост, инструменти за обработка на метали, скални материали и сондажи. Общата сума се изчислява на 537,6 млн. долара. От мярката на първо време Русия ще получи допълнително 87,6 млн. долара, което е компенсация, която страната има право по правилата на Световната търговска организация (СТО). За останалата сума от 450 млн. долара по-високите мита ще бъдат въведени след 3 години или преди това по решение СТО.", "date": "2018.08.05", "title": "Русия от днес наложи по-високи вносни мита на US-стоки за $537,6 млн."}
{"url": "https://www.monitor.bg:443/bg/a/view/osem-myje-v-aresta-sled-specakcija-sreshtu-narkodilyri-140781", "text": "Спецакция срещу наркодилъри по Южното Черноморие се проведе в петък и събота, съобщават от ОД на МВР в Бургас. В резултат на операцията са задържани осем мъже, между тях и 15-годишно момче. Около 3 часа на 3 август в района на хотел \"Кубан\" са арестувани двама нигерийски граждани и един малиец. У тях са открити и иззети три розови хапчета (вероятно се касае за екстази) и 11 свивки с марихуана. Мъжете са задържани със заповеди за задържане за срок до 24 ч. По случая е образувано бързо полицейско производство. Малко по-късно в същия ден - около 1 часа, е претърсен апартамент в Слънчев бряг, обитаван от криминално проявен и осъждан 29-годишен старозагорец. Намерени и иззети са три найлонови топки с диаметър около 10 см., съдържащи канабис и саморъчно свита цигара с канабис, като общото тегло на намереното наркотично вещество е около 400 гр. Мъжът е задържан с полицейска заповед за срок до 24 часа. По случая е образувано бързо полицейско производство за притежаване на наркотици. Около 13.30 ч. в района на автогарата в Слънчев бряг е извършена проверка на 38-годишен русенец. Намерени и иззети са три свивки с канабис и два полиетиленови плика с метамфетамин. Дилърът е в ареста за 24 часа. Шестият задържан е хванат в района на ресторант \"Джани\" в курорта. Той е 49-годишен криминално проявен и осъждан софиянец. В него е намерен и иззет найлонов плик с метамфетамин с тегло около 15 гр. При извършено претърсване на обитаваната от мъжа квартира, е намерен полиетиленов плик с амфетамин. Събраните срещу 49-годишния софиянец данни за притежаване и разпространение на наркотични вещества са докладвани в Бургаска окръжна прокуратура, като му е повдигнато обвинение и му е наложена мярка задържане под стража за срок от 72 часа. Вчера около 01.30 ч. в района до ресторант \"Джани\" е задържано 15-годишно момче от Стара Загора, в което са открити наркотични вещества. Ученикът също е в ареста. Час по-късно в района до хотел \"Хармани Суит\" е арестуван 49-годишен криминално проявен мъж от Несебър. В него са намерени и иззети 41 пликчета с кокаин, 6 пликчета с канабис, 5 пликчета с хашиш и 337 шестоъгълни розови таблетки - екстази. На мъжа са повдигнати обвинения и му е наложена мярка \"задържане под стража\" за срок от 72 часа.", "date": "2018.08.05", "title": "Осем мъже в ареста след спецакция срещу наркодилъри"}
{"url": "https://www.monitor.bg:443/bg/a/view/mnogo-slynce-temperaturite-se-vdigat-140775", "text": "Днес ще е слънчево и няма да вали, съобщават синоптиците. Такава е прогнозата за времето и за следващите дни. Температурите се вдигат и максималните температури ще са между 29 и 34 градуса, според прогнозата за НИМХ. Любителите на планините могат да им се радват цял ден, заоблачаване ще има след обяд, но вероятността за валежи е малка. Ще духа до умерен вятър, на 1200 термометрите ще се качат до 23 градуса, а на 2000 метра – до около 16°.", "date": "2018.08.05", "title": "Много слънце, температурите се вдигат"}
{"url": "https://www.monitor.bg:443/bg/a/view/startira-tradicionnijat-pluven-maraton-vyv-varna-140776", "text": "Тази сутрин във Варна стартира 78-ото издание на плувния маратон \"Галата-Варна\", съобщи БНР. Най-бързият участник ще бъде удостоен за трета поредна година с купата на името на легендарния плувец Добри Динев, който има шест постижения, отразени в книгата на рекордите \"Гинес\".", "date": "2018.08.05", "title": "Стартира традиционният плувен маратон във Варна"}
{"url": "https://www.monitor.bg:443/bg/a/view/bdj-nagrajdava-slujiteli-za-denja-na-jeleznicharja-140778", "text": "БДЖ ще награди днес свои служители за Деня на железничаря. Празникът на железопътните работници е всяка година през първия неделен ден на месец август, а традицията за неговото честване датира от средата на миналия век. Изборът на деня, в който се отбелязва професионалният празник на железопътните работници в България, е свързан с историческия факт, че в началото на месец август през далечната 1888 г. железопътната линия Цариброд-София-Белово е открита за международни превози, като същевременно държавата откупува и линията Русе-Варна и започва нейната експлоатация. Така се учредяват Българските Държавни Железници.", "date": "2018.08.05", "title": "БДЖ награждава служители за Деня на железничаря"}
{"url": "https://www.monitor.bg:443/bg/a/view/petima-svyrzani-s-mitio-ochite-v-aresta-toj-chaka-v-turski-zatvor-140777", "text": "Седемте българи, които бяха задържани в Истанбул заедно с Димитър Желязков-Митьо Очите, късно снощи са предадени на МВР на ГКПП Капитан Андреево. Петима остават в ареста, реши Специализираният наказателен съд. Сред върнатите бяха общинският съветник на БСП в Бургас Бенчо Бенчев и бившият депутат от ДПС Несрин Узун. Те бяха отседнали заедно с Очите в хотел \"Рамада\" на площад \"Таксим\" в Истанбул. Очите не бил регистриран като гост на хотела. Той спял в наета от Бенчев стая. Очите чака екстрадиция в турски затвор. Ако пожелае да бъде върнат у нас, това ще стане до няколко дни. Ако откаже екстрадиция обаче, предстои дело и връщането му може да се забави около два месеца. Бенчев, Узун и другите върнати българи са задържани за 24 часа. В рамките на срока на задържане ще бъдат проведени процесуално-следствени действия, които ще бъдат докладвани на Специализираната прокуратура, уточнява МВР. Предстои да се установява съпричастността им към организираната престъпна група на Желязков.", "date": "2018.08.05", "title": "Петима свързани с Митьо Очите в ареста, той чака в турски затвор"}
{"url": "https://www.monitor.bg:443/bg/a/view/promeni-v-dvijenieto-po-bul-bylgarija-zaradi-remont-na-relsovija-pyt-140780", "text": "Нова организация на движението в различни части на София е в сила за днес (неделя) и понеделник - 5 и 6 август. Във връзка с реконструкцията на трамваен релсов път по бул. „България“ от 00.00 часа до 12.00 часа на 05.08.2018 г. се забранява влизането на пътни превозни средства, както следва: - през кръстовище бул. „България” - бул. „акад. Иван Гешов“ - бул. „Петко Тодоров“, в направление от бул. „акад. Иван Гешов“ към бул. „Петко Тодоров“ и от бул. „Петко Тодоров“ към бул. „акад. Иван Гешов“; - по крайна лява пътна лента от пътното платно на бул. „акад. Иван Гешов“, в участък от 70 м преди бул. „България”, в посока бул. „Петко Тодоров”. - От 00.00 часа на 06.08.2018 г. до 24.00 часа на 16.08.2018 г. се забранява влизането на пътни превозни средства, както следва: - по крайна лява пътна лента от пътното платно на бул. „България”, в участък от 290 м преди бул. „Петко Тодоров“ и в участък от 290 м след бул. „Петко Тодоров“, в посока бул. „Черни връх”. - по крайна лява пътна лента от пътното платно на бул. „България”, в участък от 290 м преди бул. „акад. Иван Гешов“ и в участък от 290 м след бул. „акад. Иван Гешов“, в посока бул. „Гоце Делчев”. От 00.00 часа до 12.00 часа на 5 август градският транспорт ще се движи по променен маршрут. Тролейбусите, обслужващи линия №8, ще се движат до ВМА; Автобусите от линия № 64 в посока Център по хигиена ще се движат по следния маршрут: от Зоопарка до кръстовище бул. “България”/бул. “Гоце Делчев”, наляво по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Център по хигиена. В обратна посока маршрутът не се променя. Автобусните от линия № 76 в посока ж.к. Гоце Делчев ще се движат по следния маршрут: от ж.к. Младост 4 по маршрута до кръстовище бул. “Евлоги и Христо Георгиеви”/бул. “Черни връх”, наляво по бул. “Черни връх”, надясно по бул. “Арсеналски”, ул. “Бяла черква” и наляво по бул. “Петко Ю. Тодоров” до маршрута до ж.к. Гоце Делчев. В обратна посока маршрутът не се променя. Автобусите, обслужващи линия № 83 в посока Илиянци ще се движат от Зоопарка по маршрута до кръстовище бул. “България”/бул. “Гоце Делчев”, направо по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Илиянци. В обратна посока маршрутът не се променя. Автобусите от линия № 102: - в посока ж.к. Овча купел: от Студентски град по маршрута до кръстовище бул. “Свети Наум”/бул. “Арсеналски”, надясно по бул. “Черни връх”, наляво по бул. “България” и надясно по бул. “Акад. Ив. Ев. Гешов” по маршрута до ж.к. Овча купел; - в посока Студентски град: от ж.к. Овча купел по маршрута до кръстовище бул. “Акад. Ив. Ев. Гешов”/ул. “Св. Георги Софийски”, наляво по ул. “Св. Георги Софийски”, по временната пътна връзка, надясно по бул. “Пенчо Славейков”, бул. “България”, надясно по бул. “Черни връх” и наляво по бул. “Свети Наум” по маршрута. - Автобусите от линия № 604 в посока гара Искър: от УМБАЛСМ “Пирогов” - локалното платно на бул. “Ген. Тотлебен”, надясно по ул. “Константин Иречек”, наляво по ул. “Св. Георги Софийски”, по временната пътна връзка, надясно по бул. “Пенчо Славейков” и по бул. “България” по маршрута до гара Искър. В обратна посока маршрутът не се променя. Автобусите, обслужващи нощна автобусна линия 4 ще се движат по променен маршрут само в посока ж.к. Гоце Делчев: от бул. “Пенчо П. Славейков” надясно по бул. “България” и по маршрута. От 00.00 часа на 6 август до 24.00 часа на 16 август се променя маршрутът на трамвайна линия 7 и автобусна линия 304. Трамвайна линия № 7 – в посока ж.к. „Борово“ ще се движи от кръстовището на бул. „България“ и бул. „Витоша“, направо по бул. „Витоша“, по трасето на трамвайни линии №№ 1 и 6 до ж.к. „Иван Вазов“ – двупосочно. Заместващата автобусна линия № 7 ТМ ще се движи от Национален исторически музей по Околовръстен път през пътен възел „детелина“ по бул. “България” до бул. “Витоша”, наляво по булевард “Витоша”, наляво по бул. “Патриарх Евтимий”, наляво по бул. “Ген. Скобелев” през подлеза на НДК, по бул. „Проф. Фритьоф Нансен“, надясно по бул. “Пенчо Славейков”, наляво по бул. “Витоша” и по бул. “България” и по маршрута си до НИМ. Автобусите от линии № 7-ТМ ще спират на: - всички съществуващи автобусни и тролейбусни спирки; - на двупосочната трамвайна спирка с кодове 0356 и 0357 “Бул. Пенчо Славейков” на бул. “Витоша”; - на разкритата временна спирка с код 6478 “НДК” на бул. “Витоша” в посока бул. “Патриарх Евтимий” зад съществуващата трамвайна спирка; - на временна двупосочна спирка с кодове 6233 и 6226 “Ж.к. Мотописта” в района на пешеходния подлез. Автобусите, обслужващи линия № 304, ще се движат: - в посока ж.к. Дружба 2: от Национален исторически музей /НИМ/ по Околовръстен път през пътен възел „детелина“ по бул. “България” до бул. “Витоша”, наляво по бул. “Витоша”, надясно по бул. “Пенчо Славейков” и направо по бул. “България” и по маршрута до ж.к. Дружба 2; - в посока НИМ: от бул. “България” надясно по бул. “Пенчо Славейков”, наляво по бул. “Витоша”, надясно по бул. “България” и по маршрута си до НИМ. Автобусите от линии № 304 ще спират: - на всички съществуващи автобусни спирки по бул. “България” в участъка от бул. “Витоша” до Околовръстен път; - на временна спирка с код 6229 “Бул. Пенчо Славейков” на бул. “Пенчо Славейков” на 30 м след десния завой от бул. “Витоша” в посока ж.к. Дружба 2; - на трамвайната спирка с код 0356 “Бул. Пенчо Славейков” на бул. “Витоша” в посока НИМ; - на временната двупосочна спирка с кодове 6233 и 6226 “Ж.к. Мотописта” в района на пешеходния подлез за временната автобусна линия № 7-ТМ.", "date": "2018.08.05", "title": "Промени в движението по бул. „България“ заради ремонт на релсовия път"}
