{"url": "https://www.monitor.bg/bg/a/view/jurnalistika-na-beli-lenti-kaolin-168366", "text": "Това да изкараш жертви на някаква мнима институционална репресия хора като олигарха Иво Прокопиев и оръжейния търговец Емилиян Гебрев е не просто изкуството да владееш (френската) любов до съвършенство, но и сериозен проблем на втория етаж. Който може да се дължи само на два цвята – бял или зелен. А може и комбинация от двата. Колко бели ленти... каолин трябва обаче да си друснал, за да достигнеш такива висоти на шизофренията, каквито постигат от българската секция на „Свободна Европа“? За непознатите уточняваме – проектът „Свободна Европа“ се финансира от държавния департамент на САЩ и навсякъде по света има за цел да дава трибуна на демократичните мисли в недемократични общества. У нас обаче не е така – просто защото които явно продължават и до ден днешен да питаят силна (финикийска) любов към бившите си босове. Затова хич не се притесняват да ползват авторитетната трибуна за удовлетворяване на щенията на ексработодателите си. А срещу кого са насочени атаките на олигарсите? Май е безсмислено да посочваме, че това е депутатът от опозиционната ДПС и издател на „Телеграф медиа“ Делян Пеевски. Едва ли има човек у нас, че и зад граница, който да не е виждал истеричното късане на ризи на олигархичните четници само при споменаването на името на народния представител. Пеевски е силно мразен от тези кръгове на задкулисни играчи и интереси и силно харесван от обикновените хора, които виждат, че той е един от малцината у нас, които полагат сериозни усилия за посичане на тези афери, които изсмукват кръвта на държавата и гражданите й. И затова – и още по-сенчестия му ментор Иван Костов, пишат ли пишат срещу Пеевски. Трудно им е, изсмукват си от пръстите компромати срещу него, само и само хората да не видят каква е истинската дейност както на Пеевски, така и на каолиновия бос Прокопиев. Понякога им е толкова трудно, че се стига до шизофренни състояния като в песента „Аз ли съм или не съм“. Най-пресния пример е текст със заглавие „Покушение срещу опозицията. Или просто „един демократичен модел\"“. А авторът му (бивш кадър на „Медиапул“ - на говорителката на Командира Стояна Георгиева – б.р.) се е видял в чудо как хем да наплюе идеята на Пеевски и ДПС за финансиране на партиите по US модел (за да обслужи бившите си шефове), хем да не каже нещо лошо за самия US модел. И се получава един текст, подобен на хилядите текстове преди няколко месеца, в които други каолиново зависими журналисти обясняваха, че законът на Пеевски за осветляване на финансирането на медиите е лош, само защото... е внесен от Пеевски. Точно в този дух авторът и на новия апотеоз на мисълта реди изречения, в които, за да атакува идеята на Пеевски, чийто първи милион си е сериозно основание за получаване на нов раиран костюм. Или като Емилиян Гебрев, който в опит да уреди с един военен завод за лично ползване укриващия се от БГ правосъдието Цветан Василев, се сдоби със сериозни прокурорски обвинения. А какво значат тези факти за голямото сърце на родната (олигархична) журналистика? Нищо, разбира се. Важното е – както беше казал и самият автор на горния материал - „Да има независимост и грантове“. Или с други думи – парите да си текат и никой да не разследва олигархичните издатели за далаверите им. А Пеевски май сериозно пречи на този план. Нали?", "date": "2019.06.19", "title": "Журналистика на бели ленти... каолин"}
{"url": "https://www.monitor.bg/bg/a/view/crony-of-the-fugitive-banker-accused-of-shooting-down-malaysian-boeing-777-168390", "text": "Four persons, among them the former leader of pro-Russian separatists in Donbass Igor Girkin were accused of murder owing to shutting down of Malaysian airlines flight over eastern Ukraine in July of 2014, BBC reports.   Girkin who is the former colonel of the Russian Federal Security Service (FSB) is who turned out to be a stooge of fugitive banker Tsvetan Vassilev. The charges were filed on 19 June at a press conference of the International Investigative Group (IIG) which comprises detectives from the Netherlands, Australia, Malaysia, Belgium and Ukraine. In their opinion, the plane carrying 298 people was downed with Buk missile launcher, registered at the 53rd Kursk brigade of the Russian armed forces (aircraft defence). The missile system was provided by the Russian armed forces and was used for shooting down the plane over the region under control of the pro-Russian separatists, the investigative team said to the reporters. According to the investigators, the people involved in downing of the Boeing, flight No MH17 from Amsterdam to Kuala Lumpur, are Igor Girkin (aka Strelkov), defence minister of the self-proclaimed Donetsk People’s Republic (DNR), Sergey Dubinski, reserve officer of the Russian Military Intelligence (GRU), Oleg Pulatov, reserve lieutenant colonel of the Russian airborne forces and Ukrainian citizen Leonid Kharchenko, commander of the reconnaissance group of GRU in the Donetsk People’s Republic. The International Investigative Group (IIG) believes that Dubinski, Pulatov and Girkin are living in Russia now, while Kharchenko resides in Eastern Ukraine which is beyond the control of the Kiev government. The four of them are on the international wanted list. The case will be submitted to the Netherlands court by end-year. The suit is to be launched in 2020. The reps of the IIG said at a press conference in Holland that they will not turn to the Russian authorities with a request to extradite the suspects because they understand that the Constitution of the Russian Federation does not allow extradition of Russian citizens to other countries. The mother of one of the 298 victims who perished in the blasted Boeing-777 said that Associated Press reports. A mother whose son and his girlfriend were killed in this horrible air accident said she felt relieved knowing that five years after the tragic date, 17 July 2014 someone will be held accountable. She further said that she doesn’t expect that any of the accused will be present in the courtroom.  One of the people whom the Dutch prosecution named as a culprit for shooting down the flight of the Malaysian Aircrafts denied that the Ukrainian separatist were to blame for it, AP and AFP reported. Russian citizen Igor Girkin, commander of the insurgents whom the investigators named as the main suspect said before AP, “All that I can say is that the Boeing was not shot down by the insurgents.” The ex-commander pointed out that he was not called as witness by the international investigation. Known by his combat nickname “Strelkov” Girkin is a former colonel of the Russian Federal Security Service (FSB) who volunteered to join the pro-Russian rebellion in Eastern Ukraine in 2014.  He held the post of a defence minister of the self-proclaimed Donetsk People’s Republic when the Malaysian Airways Boeing-777 was shot down over Ukraine in July of 2014. Girkin tabled his resignation in August 2014 under unknown circumstances and later returned to Russia where he appeared to be a spent force and faced financial difficulties.", "date": "2019.06.19", "title": "Crony of the fugitive banker accused of shooting down Malaysian Boeing-777"}
{"url": "https://www.monitor.bg:443/bg/a/view/drane-kato-za-nasheto-more-168368", "text": "Туризмът у нас бележел ръст. Така поне казват от ресорното министерство. И благодарение на него в хазната влезли милиарди. Усетихме ги, ама не баш. Може би чужденците го усещат. Ръстът, не милиардите. Защото в моя джоб нищо не влезе. Спомням си само един случай от преди години. Бях гадже с една македонка. Отидохме в Слънчев бряг. Сравнително евтин хотел, сравнително мизерен. Събрах, колкото за него. Първите три дни беше страхотно. Похарчихме каквото имаме. Остана малко, но то беше крайно недостатъчно. Особено след репликата „Жъдна съм“. Ми и аз съм „жъден“, но някак гледах да се напоя с бира или от чешмата в хотела, с риск да ме подгони диарията. Та, когато македонката каза „жъдна съм“, на мен ми се доплака. И не за друго, а защото за едно безалкохолно в „PVC бутилка“ ми поискаха 10 лева. Да, няма грешка. 10 лева за едно безалкохолно. От будка, която плаща на общината 50 лева. Под масата ли, не знам, а нямам доказателства, че се взима нещо, но общо взето само в рамките на 30 секунди, в които се редихме на опашката, за да утолим жаждата на македонката, въпросното павилионче си изби парите за наема към общината. И после очакваме да има туристи. Може и да има, но чужденци, със сериозни доходи, защото нашето Черноморие се превърна като Ривиерата. Особено за българите. За чужденците може и да е евтино, но за нас, сиромасите, си е направо лукс. 10 лева за безалкохолно. 5 лева за малка наливна бира. 30 лева за чадър и шезлонг на мръсния плаж. И после защо българите ходели в чужбина? Ами в Гърция за същите пари получаваш обслужване, узо с мезета, шезлонг и чадър. Че дори и бонус малка водичка, колкото да наквасиш устни. И това е в рамките на 5-10 евро. У нас за това най-много да си изядеш боя. Защото всеки собственик на заведение, че дори и продавача на ядките, е човек на човека на някой човек. И ако си позволиш фриволието да не му оставиш повече пари, ще си гризнеш дръвцето. А по морето дръвцето е дебело. Нищо, че прибраха един с псевдоним Очите, който се смяташе, че коли и беси в района. Каквото и да става, винаги ще има дране, което е типично за нашето море. Дали ще е бой, дали ще е с цените, дали ще е с някоя измислена услуга... И не говорим за мизерните хотели, за „жъдната“ македонка или за гладния българин. Дране винаги ще има. Затова именно имаме ръст на посещенията на чужденци, които могат да си го позволят, а българите ще задръстваме гръцката граница с надеждата, че на юг ще се чувстваме повече европейци и по-малко нашенци.", "date": "2019.06.19", "title": "Дране като за нашето море "}
{"url": "https://www.monitor.bg:443/bg/a/view/gerb-i-dps-se-razbraha-padat-ogranichenijata-za-partijnite-darenija-obzor-168383", "text": "ГЕРБ и ДПС постигнаха консенсус за промяна в модела на финансиране на партиите. Така свиването на партийните субсидии ще бъде комбинирано с предложението на ДПС за въвеждане на американски тип обществено финансиране, чрез отпадане на ограничението за дарения от юридически лица и на тавана от 10 000 лв., касаещ физическите лица. Това стана ясно след среща между двете парламентарни групи, на която е била обсъдена темата след приетото на първо четене от НС с гласовете на управляващите намаляване на държавната субсидия от 11 лв. до 1 лв. за спечелен глас на последните избори за НС. В същото време председателят на ДПС Мустафа Карадайъ, депутатът и издател на „Телеграф медиа“ Делян Пеевски и колегата им Йордан Цонев внесоха поправки преди второто четене на актуализацията на Бюджет 2019, с която се намаляват субсидиите. Освен отпадане на ограниченията за партийните дарения дарения, те предвиждат 0 лв. субсидия от 1 юли, както и решаване на казуса с надвзетите от партиите през последните години суми чрез преизчисляването им на база само действителните гласове на вота. Още преди десетина дни Пеевски даде да се разбере, че ДПС ще предложи между първо и второ четене на промените 0 лв., вместо 1 лв, субсидия и въвеждането на отворено финансиране американски тип - от ясни и прозрачни донори. Тогава депутатът предупреди, че финансирането само с 1 лв. за глас от държавата е равносилно на фалит на партиите и ако не се смени модела формациите ще станат собственост на олигарси. От ГЕРБ се съгласиха за отворено финансиране на политическите партии и за това, че с 1 лв. субсидия те няма как да плащат за дейността при кампаниите си, обяви в сряда Карадайъ, който е участвал в разговорите с ГЕРБ заедно с Пеевски и Йордан Цонев. И за пореден път огласи позицията на движението, че няма разлика между 1 лв. и 0 лв. субсидия, тъй като и с 1 лв. те не могат да финансират кампаниите си. обобщи Карадайъ. Той разказа, че на срещата е коментирано и предложението на ДПС да се създаде фонд за изграждане и ремонт на детски градини и освобождаване от такси в обществените забавачки. Председателят на ДПС поясни, че идеята, която също бе подплатена с предложение за промяна преди второ четене от него, Пеевски, Цонев и Халил Летифов е първата вноска във фонда да бъде именно от спестените средства от партийните субсидии. Идеята е след това парите да идват от бюджетния излишък. изтъкна Карадайъ. Третата тема на разговорите в сряда е била предложението на ДПС за отпадане на ДДС за книгите и учебниците, като за нея също са внесени вече съответните законови изменения. На журналистически въпрос дали би инвестирал в проекта на почетния председател на ДПС Ахмед Доган за ТЕЦ „Варна“ или в прилежащото пристанище пък, Пеевски от своя страна отговори: \"Винаги бих инвестирал в проекти на г-н Доган\". Шефката на бюджетната комисия в НС Менда Стоянова, която също участва в разговорите между ГЕРБ и ДПС обяви, че с колегите й ще предложат общините да предоставят безвъзмездно офиси на партиите. Така формациите щели да ползват помещения без да заплащат за тях, а със субсидията от 1 лв. да могат да поемат разходите си за персонала в тях. За другите си харчове като например за избори, партиите щели да търсят подкрепа от различни видове спонсори-физически и юридически лица, потвърди за постигнатия консенсус Стоянова. И добави, че ако се говори за американски модел даренията за партиите трябва да се правят при пълна прозрачност и попълване на декларации за произход на средствата. \"Това означава качване на декларации в Сметната палата и всичко останало, което тя прави като одит на разходите на политическите партии\", обясни Стоянова, според която няма причина да се поставя таван за сумите. Депутатите от БСП дадоха да се разбере, че ще се борят за запазване на досегашното държавно финансиране на партиите в по-голям размер. Зам.-председателят на соцгрупата в НС Крум Зарков определи предприетата стъпка за промени в тази насока като атентат срещу базисните постижения на българската демокрация. Той каза, че БСП възнамерява да проведе срещи с неправителствени организации и да информира европейските ни партньори за казуса. Зарков припомни, че от ГЕРБ са отказали да говорят с червените по темата след инициираните от тях консултации. В същото време обаче са провели разговори с ДПС, подчерта депутатът, по чиито думи на \"Позитано\" 20 е обсъждано субсидията да стане 5-6 лв. за глас, но не и да се свие от 11 лв. до 1 лв. или 0 лв.. И за пореден път лансира тезата на БСП, че свиването на субсидиите се прави в точно избран момент, за да се нанесе удар по определени политически сили преди предстоящите местни избори.", "date": "2019.06.19", "title": "ГЕРБ и ДПС се разбраха: Падат ограниченията за партийните дарения (ОБЗОР)"}
{"url": "https://www.monitor.bg:443/bg/a/view/banskalii-posreshtat-chudotvorna-ikona-na-bogorodica-168382", "text": "Чудотворната икона Св. Богородица Скоропослушница (Дохиярска) ще пристигне в храм „Света Троица” Банско на 1 юли 2019 г., съобщиха от пресцентъра на общината в Банско. В деня на пристигането на иконата ще бъде отслужена празнична Вечерня На 2 юли от 8 часа ще започне утринната литургия, а в 9 часа - светата литургия, допълват от кметството. През цялото време чудотворната икона ще бъде поставена насред храма за молитвено поклонение. В богослуженията ще вземат участие: Негово Високопреосвещенство Неврокопски митрополит Серафим, Западноевропейският митрополит Антоний, архимандрит Василий, монасите от Светогорския манастир Дохияр и храмовите свещеници. Светата икона се нарича Скоропослушница, тъй като бързо чува молитвите на вярващите. Светинята е изписана и осветена в Дохиярската света обител, където А наскоро завърнали се от Света гора група българи поклонници от Благоевградско с дълбоко огорчение споделиха, че в Хилендарския манастир келията (килията) на отец Паисий, не само е зазидана, но и сръбските монаси правели всичко възможно, за да заличат тривековното присъствие на българските им братя в Светата обител. Нашенците били шокирани от неистинските разкази на сърбите за историята на манастира. Когато попитали достолепен сръбски монах къде е келията на българския монах отец Паисий, той им просъскал “Тук не биле бугари, все Сръбия”. И после на нашите сънародници им било подсказано, че не са желани гости в Хилендарския манастир. “Реставратори и строители от Черна гора успяха да ни прошепнат само, че зад зазиданите врати има склад за строителни материали и инструменти. Не е за вярване, че се правят брутални опити да се изтрият не само стенописите, в които някога е брат на отец Паисий, но и тези на чорбаджи Геро и синът му Добри от Копривщица, както и на техния съгражданин монаха Серафим, хаджиите Тома, Никола, Димитър и Тодор от Видин”, възмущават се поклонниците. А по повод 297 години от рождението и 57 години от канонизирането на монаха Паисий Хилендарски за светец кметът на Банско Георги Икономов започна нов препис на „История славянобългарска“, която се изписва в Духовно-историческия център „Паисий“, в родното място на Хилендарския монах: „Аз имам и личен мотив да започнем нов препис на „История славянобългарска“. Преди близо век моят прадядо иконом Костадин Чучулайн е започнал тогава препис на Историята, която се съхранява в Банско“, коментира Икономов.", "date": "2019.06.19", "title": "Банскалии посрещат чудотворна икона на Богородица"}
{"url": "https://www.monitor.bg:443/bg/a/view/pri-mylnii-hvyrlete-telefona-168374", "text": "При гръмотевични бури най-застрашени са хората, които са на открито, затова там са и най-многобройните жертви на мълнии. Човекът трябва да приклекне, да сведе главата си към тялото и с ръце да обгърне краката си на нивото на глезените. Ръцете му обаче не бива да докосват земята. Трябва също да се избягва стоене в близост до метални предмети, парапети и електрически стълбове. Колоездачите трябва да слязат от велосипедите и да стоят далече от тях, докато гърми и святка. Телефоните, ключовете и всякакви железни предмети също трябва да бъдат поне на 5 метра разстояние от човека, тъй като могат да привлекат електрически заряд. При мълнии специалистите препоръчват хората да стоят на разстояние 10 метра един от друг, ако са на открито и има такава възможност. Причината е, че човек не знае дали този до него не носи метален предмет в джобовете си, който може да привлече мълнията и да порази не само него, но и всички наблизо. Криенето под мостове, които обикновено имат метални елементи, е изключително опасно. Освен това, ако придойде реката, човек може да бъде повлечен от силната вода и да се удави. Дърветата, отделните канари и скали също привличат мълниите. Сигурно убежище са пещерите. Трябва обаче да се застане на поне 3 метра от входа им. В автомобил също е безопасно, като е задължително прибирането на антената. След бурята е добре да се провери състоянието на гумите – ако са обгорени, може да се спукат. Когато се намираме вкъщи и има светкавици, е хубаво да изключим всички кабели към телевизорите, компютрите и другите електроуреди. Има случаи, когато избухват телевизори, но това е във вили и стари сгради, които са строени, без да имат гръмозащитни инсталации. Ако човек го удари гръмотевица, трябва да легне плътно на земята по гръб, съветват експерти. След това той или някой наблизо трябва да подаде сигнал, за да му бъде оказана квалифицирана помощ. В България всяка година мълния удря между 3 и 6 човека, показват данни на Националния институт по метеорология и хидрология. Статистиката сочи, че възможността да спечелите шестица от тотото е 1 на 14 милиона, докато възможността да ви удари мълния по нашите географски ширини е 1 на 1 милион. Климатологът Симеон Натев поясни, че най-много мълнии има в страните, които са разположени близо до Екватора. Там те са не само ежедневие, но и ежесекундно има поне няколко гръмотевични облака, които стоварват своя товар върху земята. Втори по честота на мълнии е умереният пояс на Земята. Характерното е, че той е активен само през топлото полугодие. Например за София средният брой на дни с гръмотевични бури за година е около 35. Това е средно и за страната. Колкото по на север отиваме, толкова повече честотата на гръмотевичните бури намалява. Наблюденията от Космоса са установили, че в света има около 1,4 млрд. светкавици годишно. 20% от тях достигат до земята, останалите остават в облаците. Рекордьор е районът на селището Кифука в източната част на Конго. Там удрят 158 светкавици на кв. км годишно. Следват го Сингапур и град Терезина в Северна Бразилия. В САЩ небостъргачът Емпайър Стейт Билдинг е удрян от мълнии средно 23 пъти годишно. В един от дните те са го уцелили 8 пъти за 24 минути.", "date": "2019.06.19", "title": "При мълнии хвърлете телефона"}
{"url": "https://www.monitor.bg:443/bg/a/view/11-godishno-momche-v-pirogov-sled-boj-mejdu-deca-v-sofija-168388", "text": "Спорът е възникнал към 18 часа, а 10 минути по-късно на мястото е пристигнала линейка, разказват очевидци.     Момчето е прието с контузия на главата. Лекарите се съмняват за комоцио и контузия за прешлените на врата.", "date": "2019.06.19", "title": "11-годишно момче в „Пирогов” след бой между деца в София"}
{"url": "https://www.monitor.bg:443/bg/a/view/bolnicite-stopiha-prosrochenite-si-dylgove-s-30-mln-lv-za-godina-168381", "text": "С над 30 млн. лв. са намалели просрочените задължения на болниците за една година, съобщиха от Националната здравноосигурителна каса. За периода 31 март 2018 г. – 31 март 2019 г. те са намалели с 30 224 000 лева. За дванадесет месеца понижението на просрочените задължения за всички болници с държавно и общинско участие в капитала е 19%, като най-голямо е намалението -29 на сто за болниците със 100 процента държавно участие в капитала. До 31 март 2018 г. те са били 158 387 000 лв., а в същия период през тази просрочените задължения вече са 128 163 000 лева. Намаляването им е в резултат от спазването на единния Стандарт за финансово управление на държавните лечебни заведения – търговски дружества, който екипът на Министерството на здравеопазването въведе през миналата година.", "date": "2019.06.19", "title": "Болниците стопиха просрочените си дългове с 30 млн. лв. за година "}
{"url": "https://www.monitor.bg:443/bg/a/view/shef-manchev-spasjava-restorantiori-v-germanija-168364", "text": "Новият епизод на „Кошмари в кухнята“ ще отведе шеф Манчев на първа спасителна мисия извън България. Кулинарният гуру поема на дълъг път - първо по въздух, а после и по вода, с крайна цел остров Райхенау в Германия, за да помогне на собственици на български ресторант. Ресторант „Gaststätte Baurenhorn” е семейно заведение, което се намира на острова до езерото Бодензее. Собственици са Гергана и Искрен, които от шест години живеят в Германия заедно с трите си деца. И двамата работят на още едно място, а гостилницата е тяхна мечта, която са решили да сбъднат. Концепцията на ресторанта е да е български, но предлагат и немска кухня. Всеки месец собствениците организират българска вечер за сънародниците си в Германия, но това не им носи достатъчно приходи. Поради малкия брой клиенти, заведението работи един или два дни в седмицата, а липсата на готвач допълнително натоварва семейният бизнес. При проверката на гостилницата шеф Манчев установява, че не са подбрани подходящи ястия, които да представят България. В немското меню не е презентирана историята на блюдата и въпреки концепцията на заведението, меню на български език няма. При влизането в кухнята кулинарният майстор се впечатлява от чистота и прекрасните условия, но остава смаян от предлагането на солидни порции на ниски цени. Какви мерки ще предприеме шеф Манчев, за да заработи заведението на пълни обороти, ще видим този четвъртък от 21 ч.", "date": "2019.06.19", "title": " Шеф Манчев спасява ресторантьори в Германия"}
{"url": "https://www.monitor.bg:443/bg/a/view/ogosta-dunav-i-veleka-pogylnaha-dve-deca-i-myj-obzor-168385", "text": "Реките Огоста, Дунав и Велека взеха три жертви за малко повече от денонощие. Погълнатите от въртопите са две деца на 15 и 16 години и 53-годишен мъж. Първата трагедия е с момче от бойчиновското село Портитовци. То се удави във водите на река Огоста, съобщиха от Областната дирекция на МВР в Монтана. Трагедията се разиграла към 17 часа във вторник. 15-годишният Марин и двама негови приятели отишли на реката, за да поплуват. Тъй като от селото. Стигнали до дълбоко място, където се сливат реките Ботуня и Огоста. Наблизо сега се строи ВЕЦ. Тийнейджърите скочили в реката, но Марин започнал да се дави. Приятелите му не успели да му помогнат и хукнали да търсят помощ. На мястото пристигнали спасителни екипи и водолазите извадили Марин, но той вече бил мъртъв. Удавеното момче има шест братя и сестри. Според местните хора, въпреки че семейството му е много бедно, родителите полагали грижи за децата си. Най-вероятно погребението на Марин ще бъде платено от общината. Местопроизшествието е посетено, като на място е извършен оглед на трупа в присъствието на съдебен лекар от болница \"Д-р Стамен Илиев\" в град Монтана. За разпознаване са присъствали и роднини на момчето. По тялото не са открити следи от насилие. Транспортирано е в Съдебна медицина в Монтана за аутопсия. Подобна трагедия се разигра пак във вторник вечерта по брега на Дунав край Силистра. Там жертвата е 16-годишно момче. То се е разхождало по брега с трима свои приятели. Стигнали до така наречената рибарска стоянка, където ученикът влязъл във водата. Останалите тийнейджъри потърсили помощ. Първи се отзовали хора, живеещи в района, но от детето нямало и следа. На мястото са пристигнали екипи на Спешна помощ и на пожарната. Извикан е и граничен катер, който е започнал търсене, но то засега е неуспешно. 16-годишният ученик е от гимназията по механотехника в Силистра. Родителите му също са пристигнали на брега на Дунав. Издирването на ученика от Силистра беше подновено от сутринта днес. За инцидента и издирването са уведомени и румънските власти. Той се е удавил в устието на река Велека край село Синеморец, съобщиха от пресцентъра от ОД на МВР-Бургас. В Районно управление - Царево е получено съобщение за инцидент в района на неохраняемата зона край устието на река Велека до село Синеморец, при който се удавил 53-годишен мъж от Ямбол. Тялото на мъжа е откарано за аутопсия в отделение \"Съдебна медицина\" при болницата в Бургас.   6-годишно германче пострада в Слънчев бряг, след като падна от електрическа триколка, която само управлявало, съобщават от полицията. Момченцето получило комоцио и е откарано в един от медицинските центрове в курорта. Инцидентът станал  около 21.25 ч. на 18 юни, на алеята между хотелите \"Меридиан\" и \"Континентал\". Германчето било на електрическа триколка без регистрационен номер. Хлапето не успяло да овладее машината и се блъснало в бордюр. Това е поредният подобен инцидент в Слънчев бряг от старта на сезона. Преди дни поляче се изсипа от електрически скутер и рани туристка от Сърбия, припомнят от полицията.", "date": "2019.06.19", "title": "Огоста, Дунав и Велека погълнаха две деца и мъж (ОБЗОР)"}
{"url": "https://www.monitor.bg:443/bg/a/view/ekaterina-zaharieva-podkrepjame-razshirjavaneto-na-es-kym-zapadnite-balkani-168384", "text": "Позицията на България от години е ясна и тя е силна подкрепа за разширяването на ЕС към страните от Западните Балкани. Това заяви вицепремиерът и външен министър Екатерина Захариева в НС. Тя бе изслушана от външната комисия в парламента във връзка с провелото се заседанието на Съвета по общи въпроси и решението за отлагане на преговорите за присъединяване към ЕС със Северна Македония и Албания. „Всички държави, дори и тези, които са по-скептични към разширяването, подкрепиха европейската перспектива за страните от Западните Балкани като един от най-големите двигатели за реформите и демократизацията в региона, както и сигурността и стабилността“, обяви дипломат номер 1. Захариева определи като добра новина отлагането на преговорите за есента, защото по този начин се давала по-голяма възможност да се работи за това Албания и Северна Македония да започнат заедно преговорите за присъединяване към съюза. „Според нас това е важно за гражданите на тези две държави - там има много млади хора, за сигурността и стабилността на цяла Европа, на целия ЕС. В крайна сметка един от основните принципи е преценяване по собствените заслуги. Ние ще помагаме, надявам се да убедим държавите, които все още не са убедени за Албания, че има заслуги да започне преговори октомври“, каза Захариева.", "date": "2019.06.19", "title": "Екатерина Захариева: Подкрепяме разширяването на ЕС към Западните Балкани"}
{"url": "https://www.monitor.bg:443/bg/a/view/jivakyt-trygva-nagore-38-prez-uikenda-168387", "text": "През нощта на отделни места ще има краткотрайни валежи. До сутринта облачността ще намалее и утре ще е предимно слънчево. В следобедните часове, главно над планинските и североизточните райони ще се развива купеста облачност. Там на отделни места ще превали и прегърми. Температурите ще се повишат, максималните ще са между 29° и 34°. Атмосферното налягане ще се задържи почти без промяна – близко до средното за юни. Това съобщи дежурният синоптик Ана Дякова от Националния институт по метеорология и хидрология (НИМХ) пред „Фокус“. Над Черноморието ще е предимно слънчево. След обяд ще има временни увеличения на облачността, но само на отделни места в северната част ще превали краткотрайно. Ще духа слаб североизточен вятър. Максималните температури на въздуха ще са между 29° и 31°, а температурата на морската вода е от 23 на север от н. Калиакра, до 25-27 в останалите райони. Вълнението на морето ще е 2 бала. Над планините също ще е предимно слънчево. След обяд ще се развива купеста облачност и на места, главно в масивите от Западна България, ще има краткотрайни валежи с гръмотевици. Ще духа слаб вятър от изтоксевероизток. Максимална температура на височина 1200 метра около 23°, на 2000 метра – около 14°. До края на седмицата ще бъде предимно слънчево, ще се затопля и около и след обяд ще бъде горещо. Максималните температури ще са над 30°, а през почивните дни в отделни райони ще достигнат 37°-38°. Значителна купеста облачност ще се развива в следобедните часове в петък и на места, главно в Северна България и Рило-Родопската област ще превали краткотраен дъжд, придружен с гръмотевици, възможни са локални интензивни валежи. През почивните дни валежите ще са на изолирани места, в събота – главно в планините, а в неделя привечер, когато от северозапад се очаква да започне понижение на температурите – в северозападната част от страната. Там ще се създадат условия за по-интензивни явления.", "date": "2019.06.19", "title": "Живакът тръгва нагоре, 38° през уикенда "}
{"url": "https://www.monitor.bg:443/bg/a/view/157-deca-napusnaha-za-godina-uchilishte-po-goljamata-chast-ot-tjah-oshte-v-8-i-klas-168362", "text": "157 деца от Кюстендилско напуснаха училище през изминалата учебна година, сочат данните от Териториалното статистическо бюро в областния град. По-голямата част от децата – 134, са се отказали да посещават училище още на етап основно образование. „Най-голям е относителният дял на учениците, които са напуснали по семейни причини - 50.0%, следван от напусналите поради заминаване в чужбина - 36.6%. Не са малко децата, които заминават при родителите си в чужбина и повечето там продължават образователния процес. Смущаващ обаче е фактът с напускането на училище поради домашни причини. Ако преди говорехме за деца предимно от ромски произход, то сега не е точно така“, коментират още експертите. През 2018 г. основно образование в общообразователните училища в областта са завършили 1.2 хил., а средно образование - 335 ученици. Намаление се наблюдава и при учащите в професионалното образование и обучение през тази учебна година в региона. В сравнение с предходната учебна 2017/2018 година учениците намаляват със 195, или с 8.6%.  ", "date": "2019.06.19", "title": "157 деца от Кюстендилско напуснаха за година училище "}
{"url": "https://www.monitor.bg:443/bg/a/view/rama-i-zaev-s-preduprejdenie-kym-es-168378", "text": "Националистическите сили в Западните Балкани ще се засилят, ако Албания и Северна Македония не получат зелена светлина за започване на преговори за членство в ЕС до есента, предупредиха премиерите на двете страни Еди Рама и Зоран Заев в интервю за британския в. \"Файненшъл таймс\", цитирано от агенция МИА. В публикуваното днес интервю \"Файненшъл таймс\" пише, че премиерите са отправили това предупреждение, след като външните министри от ЕС отложиха решението за започване на преговори с двете страни до октомври. Вестникът отбелязва също, че Албания и Северна Македония са предприели сериозни реформи, за да изпълнят стандартите на ЕС, но поради съпротивата на Франция и Холандия, на вчерашната среща не беше определена дата за започване на преговори, независимо от препоръката на Европейската комисия. \"Не са ни нужни нов радикализъм, национализъм и популизъм. Не е много важно дали имаме решение на Европейския съвет през юли или през октомври, но ако е октомври, нека бъде окончателно, защото имахме много отлагания\", заяви премиерът на Северна Македония Зоран Заев. Албанският му колега Еди Рама от своя страна каза, че може да бъде вредно за ЕС, ако регионът на Западните Балкани, който е обкръжен от страни членки на съюза, не бъде интегриран изцяло в него. Според Рама, ако страните членки, които са скептични за разширяването, продължат да пренебрегват положителните препоръки на ЕК, това може да дестабилизира региона. При това той посочи изоставането на демократичните процеси в Турция, на която перспективата за членство в ЕС все повече се изплъзва. \"Не е нужно да ни се случат нови лоши неща, за да разберем, че всяка блокада на този процес подхранва национализъм и вредни фантазии и мечти\", каза Рама.", "date": "2019.06.19", "title": "Рама и Заев с предупреждение към ЕС"}
{"url": "https://www.monitor.bg:443/bg/a/view/zakriha-28-rajonni-prokuraturi-168370", "text": "Прокурорската колегия на Висшия съдебен съвет закри 28 районни прокуратури в страната и разкри териториални поделения на тяхно място. Окрупняването влиза в сила от 1 януари 2020 г. Това е втората вълна от оптимизацията на държавното обвинение. На 1 януари 2019 г. бяха закрити 11 районни прокуратури и разкрити териториални поделения на тяхно място. Кадровиците на Темида гласуваха закриването на прокуратури район по район. Те се оказаха разделени в мненията си само за оптимизацията в районите на Бургас и Монтана. За останалите бяха единодушни и гласуваха 10 „за“ и нито един „против“. В крайна сметка прокурорската колегия на ВСС реши да бъдат закрити районните прокуратури в Несебър, Поморие, Средец, Царево и Малко Търново, които стават териториални поделения към РП – Бургас. Закрити са и районните прокуратури в Котел и Нова Загора, които стават териториални поделения към РП - Сливен. Тези във Велики Преслав и Нови пазар пък стават поделения на РП - Шумен. Тези в Исперих и Кубрат минават към РП - Разград. Прокуратурите в Омуртаг и Попово пък стават поделения на РП - Търговище. Радомирската отива към Перник. Елена към Велико Търново. Районните прокуратури в Кнежа, Левски, Никопол и Червен бряг стават поделения на РП – Плевен. Провадия и Девня отиват към Варна. Бяла към Русе. Дулово и Тутракан към Силистра. Първомай към Пловдив. Гълъбово и Раднево към Стара Загора. Елхово към Ямбол. Предложението районните прокуратури в Берковица и Лом да бъдат окрупнени в Монтана не събра достатъчно гласове сред прокурорската колегия и отпадна. Проблемът се оказа сграден – в прокуратурата в Монтана няма никаква възможност за нови работни места, а в Берковица обвинителите имат прекрасни битови условия. Предложението на прокурорската колегия ще бъде внесено за разглеждане от пленума на ВСС на 27 юни.", "date": "2019.06.19", "title": "Закриха 28 районни прокуратури"}
{"url": "https://www.monitor.bg:443/bg/a/view/kyshta-za-zanajati-izdigat-na-praznika-na-chereshata-v-kustendil-168363", "text": "Единствената по рода си къща за занаяти издигат на Празника на черешата в Кюстендил. Идеята за това е на Етноцентър „Рубин“ и Сдружение „Роден край“, които вече са стартирали монтирането на къщата, намираща се на  площад „Велбъжд“, в самия център на града. „Тази година къщата ще бъде истинска атракция за стотиците наши и чуждестранни туристи. Тя е с размери 3 на 2 метра, като външната й част ще бъде изцяло украсена с череши и цветя. Не е трудно човек да измисли нещо подобно, още повече, че Кюстендилският край е известен както с уникалните череши, така и със занаятчиите си. Пред нея задължително ще поставим 10 кошници с най- сочните и вкусни кюстендилски череши“, обясни идеята си председателят на Сдружение „Роден край“, Борислав Крумов. Знаятчийската къща ще бъде изцяло обзаведена по стар български стил, подовете ще бъдат застлани с автентични черги, а на входа всички жители и гости на града ще бъдат посрещани от единствения кошничар – бай Димчо Занев. За пореден път 86-годишният занаятчия, ще препасе автентичен пищов в пояса си и пременен в народна носия, ще представи уменията си по изработването на кошници. Изделията пък на бай Димата, както е познат сред кюстендилци, вече са обиколили цял свят. За дванадесета поредна година Кюстендил отново ще стане център на овощарството, а черешата ще бъде пресъздадена в картини, вешела и какво ли още не. Единствения по рода си празник ще стартира на 21 юни (петък) от 21:00 часа на Късноантична и средновековна крепост „Хисарлъка“, където всички гости и жители на Кюстендил ще имат възможността да се потопят в атмосферата на античността. Римски боеве, лечебни обреди и огнени ритуали ще са само част от магията на проекта „Античността оживява на „Хисарлъка”, създаден от 50 младежи на сдружение „Дебют“. На следващия ден по традиция ще се представят перспективни сортове череши за страната и района, последван от конкурс за най-едра череша, атрактивно вешало, оригинално пано и красив черешов щанд с награден фонд - шест хиляди лева. За да се насладят на кюстендилските череши в областния град пристигат четирите талантливи момичета от 4Magic и една от най-обичаните български групи - Диана Експрес, които ще завладеят с изпълненията си многобройната публика.", "date": "2019.06.19", "title": "Къща за занаяти издигат на Празника на черешата в Кюстендил"}
{"url": "https://www.monitor.bg:443/bg/a/view/200-000-kv-m-luks-ofisi-v-sofija-do-kraja-na-2019-ta-168373", "text": "200 000 квадрата нови офиси от най-високия клас се очаква да излязат на пазара в София до края на годината, прогнозират от една от инвеститорските агенции в сегмента у нас. По този показател нашата столица изостава от Букурещ с около 10%. Според Сергей Койнов от въпросната фирма една от причините е по-големият инвеститорски интерес в съседната страна. По думите му, той е стимулиран от няколко фактора - по-големият пазар на северната ни съседка, както и които активно влагат средства в реализацията на проект за изграждане на офис площи, както и дейността на големи чужди инвестиционни фондове. Фактор, както и у нас, е търсенето на офиси за наемане от страна на IТ и аутсорсинг компаниите. Интересът се засилва и от по-високата ликвидност на имотите от сегмента в Румъния. Анализът на пазара в двете столици показва още през тази година над 60% от запитванията за наеми в офис сгради от най-високия клас са за площи над 1000 кв. м. Процесът на окрупняване е двустранен - наемателите предпочитат да са в един офис, на един етаж, ако е възможно, пред алтернативата да имат няколко кантори в един град. В съседна Румъния дори има фирми наемащи наведнъж в еднасграда по 25 000 квадрата. По-голямата наета площ е В София срокът на договорите е обичайно 5 години, а в Букурещ - между 5 и 10 години. И в двата града обаче зачестяват споразуменията със срок от 10 години. Налице са и стимули за удължаване на периодите на вече подписани договори за наем, което в много случаи е от взаимен интерес за наематели и инвеститори. Те обаче имат и специални изисквания не само по квадратурата и оборудването, но и по дизайна им. Според дизайнера Виктория Илиева, все по-често търсещите висококласни офиси предпочитат не отворените пространства, а пространството да е е разделено на отделни кабинети. По думите й, по този начин се осигурява по-голямо спокойствие на всеки отделен служител във фирмата и се увеличават възможностите Проучване на Cushman&wakefield показва, че София е на опашката по цени на наемите на офиси от клас „А“ в Евросъюза. Нивото в момента е около 15 евро/кв. м на месец. От останалите столици на страните от Общността най-близо до нас са Братислава - със 17 евро/кв. м и Букурещ - с 19 евро/кв. м. На другия полюс са Париж със 71 евро/кв. м, Дъблин - 54 евро/кв. м и Люксембург – с 50 евро/кв. м", "date": "2019.06.19", "title": "200 000 кв. м лукс офиси в София до края на 2019-та"}
{"url": "https://www.monitor.bg:443/bg/a/view/otstraniha-prokuror-zaradi-poboj-nad-jena-168371", "text": "Прокурорската колегия на ВСС отстрани временно от длъжност прокурора в Районна прокуратура – Самоков Христо Белстойнев заради повдигнато му обвинение за побой над жена. С 10 гласа „за“ и нито един „против“ кадровиците на Темида гласуваха внесеното от главния прокурор Сотир Цацаров предложение. То бе допълнителна точка в дневния ред на заседанието на прокурорската колегия. „Предложението е изпратено до мен от наблюдаващия прокурор в Софийска градска прокуратура. че на 12 юни т.г. прокурорът в Районна прокуратура – Самоков Христо Белстойнев е извършил умишлено престъпление от общ характер – по хулигански подбуди е причинил лека телесна повреда на жена. На 17 юни прокурор Белстойнев е привлечен към наказателна отговорност“, обясни пред кадровиците Цацаров. Разследването се води в Софийска градска прокуратура. Според събраните доказателства между 14,30 ч. и 15 ч. на ул. „Бачо Киро“ в Самоков на 2 юни т.г. Искането на главния прокурор бе обосновано от необходимостта от извършване на процесуално-следствени действия в Самоков и служебното положение на обвиняемия Белстойнев – прокурор в Районна прокуратура – Самоков, би могло да попречи на разследването. Прокурор Белстойнев е отстранен от длъжност до приключване на воденото срещу него наказателно производство.", "date": "2019.06.19", "title": "Отстраниха прокурор заради побой над жена "}
{"url": "https://www.monitor.bg:443/bg/a/view/jenskijat-ni-tim-se-razbi-v-kitajskata-stena-168367", "text": "Женският ни национален отбор по волейбол не успя да се сбори с олимпийските шампионки от Китай в Лигата на нациите. Ден след като надиграха носителките на световната титла от Сърбия, волейболистките ни бяха разгромени с 3:0 .18, 19, 16) от китайките, които за домакини на кръга в Нинбо. За разлика от сръбския тим, в който играха само 4 световни шампионки, в китайския обаче срещу българките се изправиха цели 8 от носителките на титлата в Рио де Жанейро през 2016 година. Загубата за тима ни със селекционер Иван Петков е 12-а в турнира, а с двете победи в актива той остана предпоследен - на 15-о място със 7 точки. Зад него е само този на Република Корея с 6. И двата със сигурност няма да продължат участието си елита догодина. С 11-ата си победа Китай пък излезе на първото място с 32 точки. Националките ни все пак показаха обещаваща игра срещу китайките, които ги превъзхождаха и ръстово и с опита и класата си. Те имаха своите силни моменти в края на първия гейм, където взеха 6 поредни точки след 14:23. Във втория поведоха с 4:1 и имаха шанс за изравняване на резултата преди края. Многото грешки и колебания в защита обаче не им позволиха да вземат поне гейм. Най-резултатна за тима ни беше Силвана Чаушева с 13 точки (1 блок, 1 ас), която показа и най-стабилна игра по всички елементи. Нася Димитрова направи 9 (1 ас), Мирослава Паскова - 8, Гергана Димитрова - 6 (1 блок). За Китай с 15 (2 блока, 2 аса) отличничката беше 198-сантиметровата Тин Чжу, а по 10 добавиха високата 201 см Синюе Юан (2 блока, 1 ас) Минюан Ху (2 блока, 2 аса). Статистиката показа явното превъзходство на азиатките - 39:34 точки от атака, 9:3 блока, 6:2 аса, 21:14 от грешки на съперника. Днес е последният мач на нашите - с отбора на Германия от 11.00 ч. Китай пък играе със Сърбия от 14.30. Междувременно стана ясно, че капитанката на \"Марица\" Нася Димитрова ще продължи кариерата си в турския тим \"ПТТ Спор\" (Анкара), новак в елитната дивизия. Там тя ще е съотборничка с другата ни титулярна националка - Гергана Димитрова.", "date": "2019.06.19", "title": "Женският ни тим се разби в Китайската стена"}
{"url": "https://www.monitor.bg:443/bg/a/view/dete-pochina-ot-levkemija-roditelite-vinjat-nzok-168376", "text": "Малката Мими е починала в Университетската болница „Царица Йоанна – ИСУЛ“ в София в сряда сутринта, след като очакваните от НЗОК пари за лечението й пристигнали 55 дни след заявлението.  Шестгодишната Мария, която е родена със синдрома на Даун, е страдала от левкемия. Майката вини Националната здравноосигурителна каса (НЗОК) за забавянето на лекарствата, стана ясно от нейно изявление пред bTV. Тя заяви, че са чакали почти два месеца касата да реши заплащането на скъпи медикаменти срещу туморите на детето им. Накрая близките са получили фактура от болница ИСУЛ за около 14 хил. лева. Момиченцето е диагностицирано в левкемия през 2017 година и претърпява лечение. Следва ремисия, но състоянието й впоследствие се влошава отново. През април то отново е прието в ИСУЛ, а близките започват да събират пари за терапията за граница. Своеобразен вот на недоверие към управителя на НЗОК, д-р Дечо Дечев обявиха Пациентски организации „Заедно с теб“, заради застрашаването на живота на 6- годишната Мария. Нейната председателка Пенка Георгиева поясни, че майката на детето е подава заявление за необходимите лекарства на 25 април. „До 1 април тези лекарства се плащаха от Фонда за лечение на деца. Понякога, когато беше спешно състоянието на детето, екипът на Фонда подготвяше документите в деня на подаването на заявлението и до края на деня се гласуваше електронно отпускането на нужните средства, поясни Георгиева, която беше член на Обществения му съвет до неговото закриване от 1 април и пренасочване на дейността към касата. Георгиева изчисли, че забавянето от страна на НЗОК е от 55 дни. „Вместо да получи веднага яснота за лечението на детето си, майката е изоставена на произвола на съдбата от институцията НЗОК, без решение, вследствие на което ИСУЛ й представя персонална фактура за плащане на противотуморните лекарства. Безхаберието на НЗОК граничи със садизъм към майка, изпаднала в такава трудна житейска ситуация“, заяви председателката на Пациентската организация „Заедно с теб“. По думите й управителят на НЗОК разруши една работеща структура каквато е бил фондът с неясни обещания. „Въпреки нашите предупреждения, че НЗОК няма нито административен капацитет, нито потенциал да се грижи за толкова специфичното лечение на децата, Управителят на НЗОК от чист инат реши, че ще закрие Фонда и ще прибере под свой контрол субсидията за децата“, категорична е Пенка Георгиева. Организацията настоява в тридневен срок да получи пълен и подробен отчет колко заявления са подадени след закриването на Фонда за лечение на деца и колко от тях са „загубени“ от новата дирекция. Междувременно от НЗОК обаче обвиниха за забавянето ИСУЛ и уточниха, че въпреки това лечението не е спирало и то е приложено в определените от лечебното заведение срокове и по утвърдената терапевтична схема. От касата поясниха, че майката е подала заявление в институцията на 25 април, като искането е било за заплащане на два лекарствени продукта, които нямат разрешение за употреба в България. Към заявлението е липсвала задължителна медицинска документация от ИСУЛ и НЗОК е изискала липсващите документи. От касата заявиха, че болницата е предоставила последния искан документ на 6 юни, но отново е пропусната информацията за цените на двата медикамента. На същия ден е проведена среща за уточняване на начина на процедиране по подадените заявления за заплащането на двата продукта между Специализираната комисия за разглеждане на заявленията в НЗОК и специалисти от лечебното заведение. Управителят на НЗОК вчера е издал заповед за одобряване на заплащането на цялата сума в размер на 23 377,40 лв., каквато е сумата, обявена от ИСУЛ.", "date": "2019.06.19", "title": "Малката Мими не дочака парите от НЗОК"}
{"url": "https://www.monitor.bg:443/bg/a/view/kobrata-gotov-sym-i-za-ruis-i-za-djoshua-168360", "text": "Българският боксьор в тежка категория Кубрат Пулев заяви, че за него няма значение дали ще се боксира срещу Анди Руис-младши или срещу Антъни Джошуа, на които предстои реванш помежду им. „Дали бих искал да се изправя срещу победителя от този мач? Да, аз съм задължителен претендент на IBF. Не ме е грижа срещу кого ще се изправя. Готов съм и за двамата”, заяви Кобрата в интервю за украинското издание xsport.ua. Според него и вторият мач ще завърши с победа за мексиканската сензация. „В реванша Джошуа ще загуби още веднъж. Просто стилът на Руис не е удобен за него. За него такъв стил и този боксьор идват директно от аматьорския бокс”, сподели Пулев. В същото време се разбра, че мексикански бизнесмени са започнали да събират пари, за да може реваншът между Руис и Джошуа да се изиграе на тяхна земя. Със задачата за организация на подобна среща се е заел и президентът на Мексико Андрес Мануел Лопес Обрадор. Мениджърът на британеца Еди Хърн обяви, че има желание реваншът да е на Острова. Самият Джошуа пък предпочита битката отново да е в \"Медисън Скуеър Гардън\".", "date": "2019.06.19", "title": "Кобрата: Готов съм и за Руис, и за Джошуа"}
{"url": "https://www.monitor.bg:443/bg/a/view/tri-sa-opasnite-uchastyci-na-pyt-za-moreto-kraj-varna-168354", "text": "Три са участъците с концентрация на пътнотранспортни произшествия на територията на областта, според статистичските данните от 2018 г. Това коментира началникът на група „Пътен контрол“ при ОД на МВР – Варна, старши инспектор Драгомир Ганчев. Той обясни в ефира на Радио Фокус-Варна, че всяка година се извършва обследване на републиканката пътна мрежа на територията на областта за установяване на участъците с по-голяма концентрация на катастрофи. Според данните на полицията от м.г. те са три в областта, като първият участък е на автомагистрала „Хемус“, непосредствено преди пътен възел „Невша“. Вторият е разположен на път I-9 в отсечката между „Златни пясъци“ и Варна, в района на „Долна Трака“. Третият опасен участък е на пътя Варна – Добрич в завоите по отсечката от Аксаково до разклона за село Кичево, известен като „Баир баши“. Опасността на тези отсечки се оценява по броя на пътнотранспортните произшествия в рамките на една година. 9 са регистрираните катастрофи на автомагистрала „Хемус“  край Невша, в района на „Долна Трака“ са 8, а на пътя Варна-Добрич-7 произшествия. Има още няколко участъци с висок риск от катастрофи, като особено през летния сезон това са пътят Варна – Бургас и Варна – Добрич, които са почти целогодишно с висока интензивност на движението. Във връзка с поредицата тежки пътни инциденти през последните дни, в цялата страна се провежда специализирана операция на пътна полиция за контрол върху нарушенията на пътя и спазването на правилата за движение.", "date": "2019.06.19", "title": "Три са опасните участъци на път за морето край Варна "}
{"url": "https://www.monitor.bg:443/bg/a/view/shavajte-poveche-za-otslabvane-na-buro-168377", "text": "За офис служителите често е трудно да поддържат добра форма и здравословно тегло. Място за паника обаче няма - отслабването е постижимо дори на работното място с леки промени в трудовото всекидневие, пише в. \"Дейли стар\".  Изданието предлага следните няколко съвета за отслабване на бюро: Ако работите в офис, гледайте да устоявате на порива да прекарате деня си в седнало положение. По възможност инвестирайте в \"изправено бюро\". Ако работата ви не го позволява, ставайте по-често и се разхождайте, за да поддържате физическата си активност.  Човек изгаря средно 2,6 калории за минута в седнало положение и 3,3 калории в изправено. Това означава, че ако прекарате четири часа прави, ще изгорите допълнителни 168 калории. Вместо да залагате на готови храни, изобилстващи от сол, се опитайте да си приготвяте домашна храна за офиса. Така няма да се тревожите за дебнещите от готовите продукти заплахи за здравето, а и ще спестите пари. Ако ви липсва вдъхновение, интернет изобилства от идеи за здравословни рецепти. След като вече сте решили въпроса с обяда в службата, се погрижете за продуктите, с които ще залъгвате глада си между храненията. Вместо да тършувате из офиса за бисквити, се запасете с нарязани зеленчуци или пресни плодове.  Ако все пак ви липсва изкусителният елемент, можете да си позволите нискокалорични пуканки или неосолени ядки.  Ако в ранния следобед ви налегне умора, вместо с подсладено кафе или солена закуска, пробвайте да я преборите с изометрични упражнения - напрягане на различни части на тялото за 10 секунди. Редовното им правене помага за изгарянето на излишни калории.  Дори чаша зелен чай дневно допринася за изгарянето на мазнините. Напитката съдържа флавоноиди и мощни антиоксиданти, известни като катехини, които ускоряват метаболизма.  Вместо да седите неподвижно цял ден, се старайте да шавате повечко. Можете да потропвате с крака или да се въртите в стола си.  Изследване на специалисти от университета на Айова показва, че хората, които шават често, изгарят повече калории. ", "date": "2019.06.19", "title": "„Шавайте повече“ за отслабване на бюрото"}
{"url": "https://www.monitor.bg:443/bg/a/view/jena-se-udavi-dokato-se-opitva-da-parkira-168372", "text": "Жена се удави, докато се опитва да паркира. Това събщиха от МВР. Инцидентът се случил на паркинг на пътя Своге – Лакатник в късния следобед в сряда. Жената правела маневри по плажа, когато вместо назад, тръгнала напред. Колата й полетяла в река „Искър“, а заради бурните води, тя не успяла да се измъкне. Само за минути жената се удавила. От МВР не съобщиха за други пострадали, както и че разследват престъпление. По първоначални данни се касае за нелеп инцидент.", "date": "2019.06.19", "title": "Жена се удави, докато се опитва да паркира"}
{"url": "https://www.monitor.bg:443/bg/a/view/tyrsjat-nov-selekcioner-za-basketbolistite-168353", "text": "Баскетболните национали ще имат нов треньор, след като досегашният - Любомир Минчев, е отказал да продължи договора си. Новината бе потвърдена от президента на федерацията Георги Глушков. „Не е изключена опцията и за чужденец, но той трябва да е без клубен отбор, заради цикъла по който вече се играят квалификациите, и да е запознат с България“, каза Глушков пред bgbasket.com. Самият той се е опитал да убеди Минчев да запази поста си, но наставникът на „Берое“ категорично е отхвърлил тази възможност. Новината за оставката на Минчев дойде от интервю пред Канал 3 на Петко Маринов. „Лично аз държах Любо да остане, защото той работи с този отбор добре, направи промени. Говорих с него преди няколко дни в Правец, на контролата на младежите с Израел. Разочарован е от самата обстановка, станаха противоборства, противопоставяне. Опитвах се да го убедя, но явно е решен твърдо”, сподели и легендарният треньор, който преди седмица отпразнува 70-годишен юбилей.", "date": "2019.06.19", "title": "Търсят нов селекционер за баскетболистите"}
{"url": "https://www.monitor.bg:443/bg/a/view/bojko-borisov-zaminava-za-bruksel-za-zasedanie-na-evropejskija-syvet-168352", "text": "Министър-председателят Бойко Борисов ще участва в заседанието на Европейския съвет, което ще се проведе на 20 и 21 юни в Брюксел, съобщиха от „Дондуков“ 1. Държавните и правителствени ръководители ще обсъдят новия Стратегически дневен ред на ЕС за периода 2019-2024 г., в чиято основа е съхраняването на стабилността, устойчивостта и просперитета при запазване на единството на държавите членки и при прилагане на принципите на солидарността и кохезията. Сред останалите теми, които ще са във фокуса на заседанието на Европейския съвет, са многогодишната финансова рамка за периода 2021-2027 г. и разширяването на Съюза. Държавните и правителствени ръководители ще дискутират още климатичните промени и проблеми, свързани с дезинформацията. В петък Борисов ще вземе участие в работната сесия на Срещата на върха на държавите от Еврозоната.", "date": "2019.06.19", "title": "Бойко Борисов заминава за Брюксел за заседание на Европейския съвет "}
{"url": "https://www.monitor.bg:443/bg/a/view/myj-si-prerjaza-gyrloto-s-tirbushon-na-pozitano-20-168356", "text": "Мъж си преряза гърлото с бутилка в близост до столичната улица \"Позитано\", където се помещава и централата на БСП. Ужасяващият инцидент се е случил ранния следобед в центъра на София. Първоначално изнесената информация беше, че около площад \"Позитано\" неизвестен засега мъж си е прерязъл гърлото с тирбушон в офис сграда. В същото помещение е припаднала жена. На място веднага са изпратени линейка и полиция. Жената може да е загубила съзнание при кървавата гледка, но има вероятност и да става въпрос за престъпление.  Малко след 17 часа от МВР излязоха и с официална информация, според която сигнал за мъж във видимо неадекватно състояние, който счупил стъклена бутилка и се е самонаранил в областта на гърлото, е бил получен в 15,30 часа. Незабавно към мястото на инцидента – района на ул. \"Княз Борис I\" и ул. \"Позитано\", са насочени екипи на полицията и спешна помощ. Мъжът е откаран в болница, където е починал. Предприети са действия за изясняване на всички обстоятелство около случая.", "date": "2019.06.19", "title": "Мъж си преряза гърлото с бутилка на \"Позитано\" и почина  (ОБНОВЕНА)"}
{"url": "https://www.monitor.bg:443/bg/a/view/naj-goljamata-televizija-za-djaz-shte-izlychi-bg-festival-168313", "text": "Най-голямата телевизия за джаз в света - Mezzo, ще заснеме и излъчи най-интересното от българския фестивал A to JazZ, който ще се състои от 5 до 7 юли в Южния парк в София. Това съобщиха организаторите. Телевизионният канал може да се похвали с близо 30-годишна история и има покритие на пет континента - Европа, Азия, Северна Америка, Австралия и Африка. Аудитория му е над 54 милиона зрители. Деветото издание на родния фестивал ще събере най-младите световни и български артисти под открито небе. Хедлайнери са новаторите Джейкъб Колиър, Крисчън Скот Атунде Аджуа и групата Ghost-Note. Тази година акцентът на A to JazZ е върху младото поколение в музиката и авангардните смесици от стилове.", "date": "2019.06.19", "title": "Най-голямата телевизия за джаз ще излъчи БГ фестивал"}
{"url": "https://www.monitor.bg:443/bg/a/view/kysmet-na-vtorija-evrojrebij-za-bylgarskite-otbori-obzor-168355", "text": "Българските евробойци изтеглиха късмет на жребия за втори кръг в Шампионската лига и Лига Европа. След като във вторник научиха срещу кои тимове ще стартират в първи кръг на надпреварата, в сряда в евроцентралата бе изтеглен и жребият за следващата фаза, до която българските отбори евентуално ще стигнат. След като на старта „Левски“ изтегли възможно най-сериозния съперник в лицето на словашкия „Ружомберок“, съдбата бе далеч по-благосклонна към „сините“ за втората фаза. Ако играчите на Петър Хубчев се класират за този кръг, ще премерят сили срещу победителя от двойката АЕК (Кипър) – „Петроклуб“ (Молдова). Мачовете от втория кръг на Лига Европа са на 25 юли и 1 август. „Левски“ определено може да е доволен, тъй като преди жребия имаше вариант да се падне с далеч по-неприятни съперници като „Щурм“ (Австрия) и „Утрехт“ (Холандия). Повод за радост имаше и ЦСКА. На „Армията“ очакваха със свито сърце жребия, който можеше да прати „червените“ срещу италианския гранд „Рома“ или шотландския „Глазгоу Рейнджърс“. Вместо това обаче фортуна погали играчите на Люпко Петрович и им отреди за съперник хърватският „Осиек“. Интересното е, че именно този клуб е родният за сръбския специалист, който започва там кариерата си като футболист. За да стигне до мач с хърватите обаче, ЦСКА първо трябва да се справи с черногорския „Титоград“. Първият мач срещу „Осиек“ ще е на 25 юли на „Армията“. „Смърфовете“ ще се изправят срещу победителя от двойката „Радник“ (Босна и Херцеговина) - „Спартак“ (Търнава, Словакия). Така на „Лаута“ определено могат да са доволни, тъй като се разминаха със сериозни отбори от ранга на „АЗ Алкмар“ (Холандия), „Страсбург“ (Франция) и „Стяуа“ След като късметът изостави „Лудогорец“ в първия кръг на Шампионската лига, пращайки за съперник на „орлите“ унгарският шампион „Ференцварош“, този път разградчани не могат да се оплачат. Ако успеят да минат първото препятствие, играчите на Стойчо Стоев ще срещнат далеч по-лесен отбор, който ще бъде излъчен от двойката „Дюделанж“ (Люксембург) или „Валета“ (Малта). Ако обаче „Лудогорец“ се издъни срещу „Ференцварош“ в Шампионската лига, все пак ще продължи участието си, но в Лига Европа. Там също е ясен евентуалният съперник на „орлите“ - “Марибор“ (Словения) или „Валур“ (Исландия).", "date": "2019.06.19", "title": "Късмет на втория еврожребий за българските отбори (ОБЗОР)"}
{"url": "https://www.monitor.bg:443/bg/a/view/osigurjavat-spasiteli-za-15-neohranjaemi-plaja-vyv-varnensko-168342", "text": "На 15 от 22 неохраняеми плажа във Варненско ще бъде осигурено водно спасяване и медицинско обслужване, съобщи областният управител Стоян Пасев.  „За първа година плажовете „Камчия“ имат наемател, което е добра новина. За обезпечаването с постове на „Камчия – Север“ 1 и 2 ще отговаря фирма по обявена от Областна управа обществена поръчка. Процедурата за избор на изпълнител тече в момента. Надявам се, че догодина, с приемането на новия закон за устройството на Черноморското крайбрежие, ще бъде осигурено водно спасяване за всички плажове. Сега обслужването им е трудно или невъзможно“, коментира Пасев. Общините, на чиято територия са плажните ивици, ще имат грижата за осигуряване на почистването им. На останалите 7 от плажовете и това лято няма да има спасители и медицинско обслужване. Сред тях са „Паша дере“ и „Кара дере“, труднодостъпните плажове на Галата, „Фичоза“ и „Ветеран“. Част от ивицата на Шкорпиловци също ще остане без спасители. Причината е, че са трудно достъпни и няма изградена пътна инфраструктура  и възможност за достъп на специализирана спасителна техника до тях, коментира още областният управител. През този сезон процедурата за неохраняемите плажове на територията на община Бяла е спечелена от бургаска фирма, която осигурява със спасители и ивицата на Обзор. За първи път един от плажовете на територията на Община Аврен има наемател, а ангажимент на администрацията ще е да задели 50 % от концесионните такси за почистване и изграждане на инфраструктура за достъп.", "date": "2019.06.19", "title": "Осигуряват спасители за 15 неохраняеми плажа във Варненско"}
{"url": "https://www.monitor.bg:443/bg/a/view/damska-banda-svila-10-mln-liri-v-turcija-168344", "text": "Банда от трима мъже и пет жени са успели да нападнат и оберат богат дом в Турция, като общата сума на задигнатите пари, бижута и други ценности се оценява на около 10 млн. турски лири. Турция иска екстрадирането на всички тях по обвинение, че нападнали в дома им, били, завързали и изтезавали цяло семейство от турския град Ескишехир. Осемте нападатели се изправиха пред съда в Хасково, за да им бъде удължен срокът на задържането им в ареста до разглеждане на делото за екстрадиция. Най-младата от задържаните дами е на 21 г., а най-възрастната - на 59 г. Всичките отричат да имат нещо общо със случа, твърдят дори, че не знаят къде се намира град Ескишехир. Той е административен център на едноименния вилает в Северозападна Турция. От тамошните власти не посочват кой от заловените е тартор на групата. Според турското разследване бандата нахлула с маски в чуждата къща и нанесла телесни повреди на пострадалите. Това станало на 19 май т.г. След това влезли нелегално в България. Бандата била заловена няколко дни след удара в Турция недалеч от българо-румънската граница край град Кардам. Тъй като нямали редовни документи те били насочени към центъра за чужденци в Любимец. Там е била разкрита истинската им самоличност, както и че се издирват от Интерпол. Веднага са преместени в следствения арест в Хасково, където чакат процедурите им, свързани с предаването им на турските власти.", "date": "2019.06.19", "title": "Дамска банда свила 10 млн. лири в Турция"}
{"url": "https://www.monitor.bg:443/bg/a/view/mon-kachi-otgovorite-ot-maturata-po-matematika-sled-7-i-klas-168358", "text": "Министерството на образованието и науката публикува на сайта си отговорите от изпита по математика след 7-и клас. На изпита днес се явиха над 61 000 седмокласници. Резултатите ще са готови до 27 юни, а от 3 до 5 юли ще се подават заявленията за участие в класирането за гимназиите.  ", "date": "2019.06.19", "title": "Вижте отговорите от изпита по математика след 7-и клас (ВСИЧКИ ЗАДАЧИ + КЛЮЧ)"}
{"url": "https://www.monitor.bg:443/bg/a/view/bivsha-kmetica-otiva-v-zatvora-za-4-godini-168357", "text": "Осъдиха бившата кметица на Ракитово на 4 години затвор. Решението е на Окръжния съд в Пазарджик. Срещу Емилия Еленкова - градоначалник на община Ракитово от 2009 до 2011 г. беше повдигнато обвинение, че в качеството си на кмет през 2011 г. е сключвала договори без осигурено финансиране с частни фирми за изпълнение на проекти, с което е ощетила общината с общо 256 297 лева. Целта на Еленкова е била да набави облаги на изпълнителите на проектите, по които в действителност не е извършено нищо. Делото срещу Емилия Еленкова беше разглеждано в продължение на над 3 години от два различни съдийски състава, след като председателят на първия състав се пенсионира. Решението на Окръжния съд в Пазарджик подлежи на обжалване пред Апелативния съд в Пловдив.", "date": "2019.06.19", "title": "Бившата кметица на Ракитово отива в затвора за 4 години"}
{"url": "https://www.monitor.bg:443/bg/a/view/kabinetyt-objavi-29-uni-za-den-na-bezopasnostta-po-pytishtata-168350", "text": "Правителството прие решение, с което 29 юни се обявява за ден на безопасността на движението по пътищата. Този акт е насочен към популяризирането на темата чрез провеждане на различни мероприятия, информационни и образователни кампании, съобщиха от правителствената информационна служба. С решение на Министерски съвет, 2019 година бе определена за година на активна работа по опазване живота и здравето на участниците в движението под мотото \"Пази семейството си на пътя\". В продължение на тази практика, обявяването на 29 юни за ден на безопасността на движението по пътищата ще създаде възможност за ежегодно отчитане на постигнатите резултати, за споделяне на опита на различните ведомства и организации, работещи в тази област, както и за вземане на нови решения за предприемане на превантивни мерки, насочени към безопасност на транспортните системи.", "date": "2019.06.19", "title": "Кабинетът обяви 29 юни за ден на безопасността по пътищата"}
{"url": "https://www.monitor.bg:443/bg/a/view/sydjat-nikola-srkozi-za-korupcija-168343", "text": "Френското правосъдие окончателно потвърди, че бившият президент Никола Саркози ще бъде съден за корупция на висш магистрат от Касационния съд - афера, разкрита чрез телефонно подслушване, предаде Франс прес, като се позова на няколко различни източника. Касационният съд отхвърли вчера последните апелации, внесени от експрезидента, адвоката му Тиери Ерзог и бившия висш магистрат Жилбер Азибер, за да бъде избягнат съдебен процес за корупция и търговия с влияние. Делото ще бъде гледано в Париж в близките месеци. Това е първият процес за корупция срещу бивш президент в историята на Петата република. Саркози е извън политиката от края на 2016 г. Той е заподозрян, че в началото на 2014 г., чрез своя адвокат Ерзог, се е опитал да получи поверителна информация от Жилбер Азибер при процедура за конфискуване на бележниците му от аферата Бетанкур (за дарения, направени на бившата дясна партия Съюз за народно движение на Саркози от богатата наследница на групата \"Л'Ореал\" Лилиан Бетанкур) - която през 2013 г. беше прекратена - в замяна на помощ за получаване на престижен пост в Монако. След разследването, белязано от многобройни обжалвания, на 26 март 2018 г. френските съдии наредиха срещу тримата да бъде възбудено дело за корупция и търговия с влияние в съответствие с искането на националната финансова прокуратура от октомври 2017 г. Ерзог и Азибер ще бъдат съдени също за нарушаване на професионалната тайна. Вчера Касационният съд отхвърли апелация на Саркози и Ерзог срещу искането на финансовата прокуратура и потвърди делото срещу Азибер. Аферата тръгна от телефонни подслушвания на бившия президент при друго разследване - по обвинения за либийско финансиране на кампанията му през 2007 г. При тези подслушвания френските следователи забелязали, че експрезидентът и адвокатът му общуват по мобилни телефони, купени под фалшива самоличност. Името, използвано от Саркози, било Пол Бисмут.", "date": "2019.06.19", "title": "Съдят Никола Сaркози за корупция"}
{"url": "https://www.monitor.bg:443/bg/a/view/ed-shijryn-vdyhnovi-dani-bojl-za-filma-yesterday-168330", "text": "Филмът \"Вчера си е за вчера\" може и да е инспириран от цялостното творчество на The Beatles, но основната сюжетна нишка е всъщност вдъхновена от живота на Ед Шийрън. Това разкри хитмейкърът на жълтия килим по време на премиерата на заглавието във Великобритания. Въпреки дъжда, редица звезди се събраха за събитието, сред които и някои от основните актьори в заглавието – Шийрън, Лили Джеймс, Кейт МакКинън и Химеш Пател. Последният от тях – Пател, за когото това е първа по-голяма роля в киното, е основният гръбнак на режисираната от Дани Бойл лента. Той скача в образа на начинаещ музикант, опитващ се да пробие в шоубизнеса. След като една сутрин се събужда в свят, в който никой освен него не си спомня за песните на The Beatles, той използва преимуществото си в своя полза. „Поласкан съм“, призна Шийрън минути преди старта на прожекцията в Лондон. По думите му, Бойл се обърнал към него за роля в \"Вчера си е за вчера\" по време на вечеря, на която го разпитвал купища въпроси. Изпълнителят на Shape Of You предупреждава обаче да не очакваме негова биография на големия екран, тъй като историята му служи едва като отправна точка на заглавието.", "date": "2019.06.19", "title": "Ед Шийрън вдъхнови Дани Бойл за филма \"Вчера си е за вчера\""}
{"url": "https://www.monitor.bg:443/bg/a/view/dve-pristanishta-shte-razvivat-dejnost-v-asparuhovo-168345", "text": "Две пристанища ще има в района на Аспарухово - Рибарско пристанище -Варна и Рибарско пристанище „Карантината“. За първото Община Варна вече е подала документи в Морската администрация за получаване на удостоверение за експлоатационна годност. Рибарско пристанище -Варна (бившето пристанище на „Рибни ресурси“ ЕООД) бе предоставено на общината с решение на правителството. Предстои Общинският съвет да разгледа промени в Наредбата за определяне и администриране на местните такси и цени, които включват и новите цени за ползване на Порта. След получаване на удостоверението за експоатационна годност, Рибарско пристанище - Варна ще бъде вписано в регистъра на пристанищата на Република България за извършване на пристанищни дейности и услуги по Закона за морските пространства, вътрешните водни пътища и пристанищата. Целта е общината да създаде транспортна връзка по вода между Морска гара-Варна и Аспарухово. Успоредно с това, на територията на Аспарухово се изпълнява и проект за рибарско пристанище „Карантината“. Той се финансира  по Програмата за морско дело и рибарство 2014-2020 година, чрез Европейския фонд за морско дело и рибарство. Обща стойност на проекта е 13,7 млн лв, от които 7,9 млн. лв е безвъзмездната финансова помощ, а собственият принос на Община Варна е 5,7 млн. лв. Срокът за завършването му е 2020 година. Новото рибарско пристанище ще бъде построено по проект на Центъра по хидро- и ареродинамика към ИМСТ – БАН. Ръководител на екипа, разработил проекта, е проф. д-р инж. Румен Кишев. Подводната хидрография с подробна снимка на морското дъно е дело на инж. Иван Добрев. Основната цел на проекта е осигуряване на възможност за ефективно, регламентирано, сигурно и хигиенично разтоварване, съхранение, първа продажба и спедиция на уловите от риба и водни организми. Реализацията му ще осигури устойчиво развитие на риболовната дейност в общината, запазване на занаята „рибарство“, създаване на нови работни места. Пристанът е предвиден за над 100 плавателни съда. Ще бъдат изградени нови пристанищни съоръжения за защита от ветрово и вълново въздействие, за обслужване на риболовни кораби и първа продажба на уловите от прясна риба. Откъм брега ще има голяма рампа за колесари, за да влизат лодките в морето, както и сервиз за ремонт на плавателните съдове. Рибарското пристанище „Карантината“ ще бъде естествен завършек на Аспаруховия парк, който с изграждане на алеи и места за отдих, се предвижда да се превърне във втората Морска градина на Варна.", "date": "2019.06.19", "title": " Аспарухово ще има две пристанища"}
{"url": "https://www.monitor.bg:443/bg/a/view/byrza-pista-za-kandidatite-za-vojnici-168346", "text": "Правителството одобри изменения на Правилника за прилагане на Закона за отбраната и въоръжените сили на Република България.  С измененията в чл. 7, ал. 1 и ал. 2 и чл. 8 от правилника се цели да се създадат условия класираните кандидати веднага да бъдат приемани на военна служба. Анализът на проведените конкурси за вакантни войнишки длъжности показва, че класираните за приемане на военна служба кандидати се налага да чакат повече от четири месеца издаването на разрешение за достъп до класифицирана информация преди да сключат договор за военна служба. Някои от тях в този период приемат други предложения за работа. С промяната ще се създаде възможност кандидатите, които не притежават изискващо се разрешение за достъп до класифицирана информация, след като сключат договори за военна служба, да бъдат приети на длъжностите, за които са класирани. След това биват взети в разпореждане на министъра на отбраната по специален щат, докато получат изискващото се разрешение или отказ за достъп до класифицирана информация. Остава и възможността там, където службата го изисква, приемането да става след получаване на изискващия се достъп до класифицирана информация. Измененията в чл. 28, ал. 6 и ал. 7 от правилника обезпечават възможността за кариерно развитие на военнослужещите от академичния състав. В разпоредбата на чл. 28, ал. 6 се предвижда кариерно поле \"професионално\" да обхваща не само длъжностите, изискващи старши офицерски звания и придобита образователно-квалификационна степен \"магистър\" по гражданска специалност от висши граждански училища, но и тези с придобита образователно-квалификационна степен \"магистър\" по гражданска специалност от военни академии или висши военни училища и образователна и научна степен \"доктор\". Изменения се правят и в чл. 77, ал. 1 от правилника, където в действащата редакция е предвидено, че прекратяване на договора за военна служба и освобождаване от военна служба на основание чл. 162, т. 3 от ЗОВСРБ (при настъпила негодност за военна служба или психологична непригодност) се извършва въз основа на експертно решение на военномедицинските органи или заключение на органите по чл. 141, ал. 3 от ЗОВСРБ, което е окончателно и не подлежи на обжалване. Единствено със закон обаче може да се изключи обжалване, и тъй като такава възможност в ЗОВСРБ не е предвидена, е необходима промяна. По този начин разпоредбата ще съответства на конституционния принцип за правото на гражданите да обжалват всички административни актове, които ги засягат, след като не е предвидено друго в закон.", "date": "2019.06.19", "title": "Бърза писта за кандидатите за войници"}
{"url": "https://www.monitor.bg:443/bg/a/view/scena-za-5-mln-lv-otvarja-vrati-kraj-pavelbansko-selo-168348", "text": "Амфитеатрална лятна сцена за над 400 зрители, в  чието изграждане са инвестирани около 5 млн. лв. ще заработи в края на тази седмица край павелбанското село Скобелево, където е разположен уникалният етнографски парк „Дамасцена“. Новият летен театър е във формата на кошница за рози, между каменните пейки за зрителите за засадени хиляди уханни цветя. Официалното откриване ще стане късно вечерта на 21 юни с голям концерт на певицата Мариана Попова и участието на хора при старозагорската държавна опера. По думите на мениджъра на комплекса Атанас Радев очакванията са инвестициата да бъде върната за период от 5-6 години при около 50 000 туристи годишно. За целта вече се готви репертоар за 2020 година, като акцентът ще бъде върху свързани с националната ни идентичност произведения на изкуството. Идеята за специално място, където гостите да се запознават отблизо с древността, се родила преди още по поръчка на собственика на комплекса Стоян Стоянов скулпторът Тамер Халил да извае от  бронз фигурите на писателя Алеко Константинов и героя му бай Ганьо, които посрещат от входа  туристите. В последствие се появила бронзовата фигура на тракийката Беренике, смятана за втора съпруга на владетеля Севт ІІІ, чийто конна скулптура бе поставена по-късно недалеко от красавицата. Появата й стъпва на версията, че откритата от археолога д-р Георги Китов бронзова глава на владетеля край могилата Голямата Косматка е била фрагмент скулптура, изобразяваща владетеля яхнал кон и предвождащ армията си в победна битка. За направата на амфитеатъра се наложило дори да направят корекция по минаващата в близост река,. Близо 150 са засадените тук през последните няколко години сортове рози, които цъфтят през различните сезони на годината. Сред тях има както класическите LiLi Marlene и Harry Wheatcroft, така и специално селектираната за английската кралица в Белгия през 1964 г. Yellow queen Еlizabeth, а най-претенциозните могат да помиришат аромата на прасковената Versilia.В съседство с комплекса са 450-те декари градини с Роза дамасцена, от която тази година са били добити средно по 350-400 кг /дка.  ", "date": "2019.06.19", "title": "Сцена за 5 млн. лв. отваря врати край павелбанско село"}
{"url": "https://www.monitor.bg:443/bg/a/view/veche-i-sinhronni-skokove-na-finala-v-arena-armeec-168351", "text": "При шестото домакинство на България на финалите на световния шампионат по мотокрос - фрийстайл публиката ще има шанса да види за първи път и синхронни скокове. Атрактивното зрелище, известно като \"Нощта на скоковете\" ще е отново в столичната зала \"Арена Армеец\" на 14 декември. Билетите за него обаче са в продажба от утре в мрежата на Eventim, по бензиностанциите на OMV, на касите на залата. Цените са най-ниските досега - по 30, 40, 50, 60 лева, но ако са закупени в периода до 1 септември 2019-а. След това тези суми ще скочат с 20%. Деца на възраст до 7 години обаче ще влизат безплатно, но без ползване на седалка. Със специални преференции ще се ползват инвалидите, а без пари ще гледат и децата от спортните училища. Новото изпитание - синхронните скокове, ще се изпълняват по двойки от две нови рампи, а състезателите ще се приземяват на една попивка. Те обаче ще бъдат оценявани индивидуално. Изграждането на трасето ще глътне около 100 тона пръст, уточни президентът на Българската федерация по мотоциклетизъм Богдан Николов. Председателят на Организационния комитет за Гран при на България Румен Петков благодари на правителството и на премиера Бойко Борисов за съдействието за провеждането на състезанието и напомни, че страната ни вече на няколко пъти е получавала признание на Организатор №1 в света на това събитие. Броят на участниците във финалите е 12. Между тях са световният шампион Майкъл Мелеро (Исп), Роб Аделберг и Пат Боуден (Авл), познатите у нас Хавиер Вилегас (Чили) и Петър Пилат (Чех), Адам Джоунс (САЩ), едно от новите имена в шампионата.", "date": "2019.06.19", "title": "Вече и синхронни скокове на финала в \"Арена Армеец\""}
{"url": "https://www.monitor.bg:443/bg/a/view/vijte-s-kogo-moje-da-igrae-ludogorec-v-liga-evropa-168336", "text": "Загубилият мача между “Ференцварош“ (Унгария) и „Лудогорец“ от първия предварителен кръг в Шампионската лига ще играе срещу загубилия от двойката „Валур“ (Исландия) - „Марибор“ (Словения) във втория квалификационен кръг в Лига Европа (шампионски поток). Това отреди тегленият днес жребий в Нион. Евентуалните срещи са на 25 юли и 1 август. Ето и пълния жребий за втория кръг на квалификациите в Шампионския поток на Лига Европа: Група 1: Тре Пене (Сан Марино)/ФК Санта Колома (Андора) - Судува (Литва)/Цървена звезда (Сърбия) БАТЕ Борисов (Беларус)/Пяст Гливице (Полша) - Дъндолк(Ирландия)/Рига (Латвия) Партизани (Албания)/Карабах (Азербайджан) - Шериф Тираспол(Молдова)/Сабуртало (Грузия) Група 2: Арарат-Армения (Армения)/АИК (Швеция) - Фероникели (Косово)/Линкълн Ред Импс (Гибралтар) Валур Рейкявик (Исландия)/Марибор (Словения) - Ференцварош (Унгария)/Лудогорец (България) Слован Братислава (Словакия)/Сутиеска (Черна гора) - Дъ Ню Сейнтс/Победител от предквалификационния кръг Група 3: Загубил финала на предквалификационния кръг - Астана (Казахстан)/ЧФР Клуж (Румъния) ХИК Хелзинки (Финландия)/ХБ Торшаун (Фарьорски острови) - Линфийлд (Северна Ирландия)/Розенборг (Норвегия) Номе Калю (Естония)/Шкендя (Македония) - Ф91 Дюделанж (Люксембург)/Валета (Малта)  ", "date": "2019.06.19", "title": "Вижте с кого може да играе „Лудогорец“ в Лига Европа"}
{"url": "https://www.monitor.bg:443/bg/a/view/chest-na-prokopievska-duma-168347", "text": "Двойните стандарти на олигарха Прокопиев достигат неподозирани низини. От няколко дни медиите на олигарха, обслужващи интересите на господаря си противно на всякакви журналистически стандарти, се надпреварват една през друга да внушават на обществеността, че закриването на най-тиражния вестник в България „Телеграф“ от самозабравил се прокурор, който превишава правата си, било частен случай. И как да е друго - нали вестникът се издава от най-големия враг на задкулисния играч - депутатът от опозиционната ДПС и издател на \"Телеграф медиа\" Делян Пеевски.  И затова орт \"Капитал\" твърдят, че казусът с \"Телеграф\" било \"лична работа\", без да им мигне окото. При положение, че възбудиха какви ли не подписки, отворени писма и арт прояви, когато един от любимците на олигаршата Галя Прокопиева – репортерът Росен Босев, беше осъден за клевета. Този частен случай бе представен безпрецедентно активно като посегателство срещу свободното слово. В акцията за „спасяването на редник Босев\" се включиха под строй всички знайни и незнайни сайтове на олигарха. Клеветата бе издигната в култ. А клеветящият репортер бе потупан куражлийски по рамото, за да се знае, че Казусът с „Телеграф“ е нещо съвсем различно. Всеки в държавата може да стане потърпевш от такова безумие. Днес прокурорът Х закрива вестник, неудобен на задкулисието. Утре може да посегне на бизнес конкурент на някой олигарх. Слугуването на частни интереси и настроения е опасен прецедент с непредвидими последствия. И загрижените за „бизнес климата“ олигарси знаят много добре какво означава това. Знаят го и репортерите, върху които се изсипва рога на изобилието от опорни точки. Може би затова отначало в „Дневник“ проявиха наченки на трезва мисъл и се опитаха да отразят случая с „Телеграф“ безпристрастно. В отношението им настъпи остра промяна, когато олигархът им издател се намеси. Прави впечатление и богатство в мътните години на бандитската приватизация. Почти по едно и също време в „Капитал“ и „Дневник“ получиха идентични задания. И докато голямата бухалка на олигарха разсъждаваше върху темата „Цялата държава на колене пред Пеевски“, малката бухалчица „Дневник“ развиваше темата „Цялото прокурорско войнство спасява медия на Пеевски”. Бегъл анализ на разработките показва кой от кого е преписвал. Както и чии опорни точки са спазвани. Рубриката „Едно наум“ на „Дневник“ може преспокойно да бъде прекръстена на „Виж кой (олигарх) говори“. Тя е лична територия на издателя Прокопиев, в която той разпорежда на подчинените си върху какво да се трудят. В резултат на това нерядко там се появяват измъчени и изнасилени тези с противоречащи си аргументи. Точно като в цитирания случай. Не е лесно на черното да се каже бяло. Но репортерите на Прокопиев са претръпнали. И вадят от десет кладенеца вода, за да обяснят, че закриването на „Телеграф“ е действие, което касае единствено конкурентната медия. Инструкцията „Бой по врага“ е спазена, издателят олигарх е доволен. Човек на честта, за какъвто обича да се представя Прокопиев, не би ликувал толкова от прокурорското своеволие. Най-малкото, Това обаче е толкова характерно за манталитета на издателя олигарх, който открай време тълкува правото така, както му изнася. И това частнособственическо чувство върху Темида съвсем очевидно е прехвърлено и върху журналистите, които обличат опорните му точки в изречения. Новите дрехи на опорните точки са камуфлаж. Под тях олигархът е гол и срамотиите му се виждат и с невъоръжено око. Защото казусът с „Телеграф“ е безпрецедентна атака на прокуратурата. Опит за саморазправа с медия, която в годините е извоювала водещото място сред всички печатни издания. Медия, която не се влияе от прищявките на един олигарх. Медия, която не обслужва частните интереси на задкулисните играчи и не изпълнява поръчки. Всичко това е привилегия на кръга „Капитал“ и присъдружните му издания. Затова и се радват на съдбата на „Телеграф“, дълбоко убедени, че на тях самите това не може да им се случи. Защо ли? Чест(на) Прокопиевска дума, олигархът би се заклел, че няма нищо общо с това. Ние обаче имаме едно наум. Защото клетвата на един безчестен олигарх, който неприкрито кадрува в съдебната власт, привиква на спявки съдии и прокурори и обсъжда на „АРГО“ завери политическата кариера на отличили се магистрати, няма никаква стойност. За него Темида е наложница, която трябва да обслужва капризите му всеки ден и час. Иначе ще я превъзпита с медиите си бухалки. В същото време няма случай досега, в който действия на прокуратурата срещу олигарха издател да не бъдат представяни като тотална репресия. Винаги има някоя публикация, за която това голословно твърдение да се закопчае. Обикновено това е „истина“, съшита с бели конци. Как би реагирал издателят олигарх, ако някой произволен прокурор от СРП, примерно Тодор Тодоров, излезе с решение да закрие „Капитал“? Медии бухалки, стройте се, пребройте се. И чакайте указания.", "date": "2019.06.19", "title": "Чест(на) Прокопиевска дума"}
{"url": "https://www.monitor.bg:443/bg/a/view/studenti-narejdat-lidl-bylgarija-sred-naj-jelanite-rabotodateli-168341", "text": "Лидл България е сред най-желаните работодатели в страната за 2019, според студентите. Това показват резултатите от третото издание на единственото по рода си у нас проучване Graduate Survey. В него са взели участие 8241 студенти от 51 университета в България, като за първа година сред участниците има и следващи в университети зад граница. Всички те нареждат Лидл България на 15-то място в класацията, което е с 16 позиции по-нагоре в сравнение с изминалата 2018 г. „Изключително се радваме на високата оценка, която сме получили от младите хора. Като отговорен работодател, наш ангажимент винаги е било да им осигуряваме реални възможности за развитие. Нашата trainee програма за студенти, практикантската ни програма за ученици, както и подкрепата ни за дуалното обучение са конкретните примери в тази посока. Радваме се, че те се оценяват и че младите хора ни разпознават не просто като стойностен бранд, но и като отговорна компания и динамично развиващ се работодател“, коментира Милена Драгийска, главен изпълнителен директор на Лидл България. Според проучването, основната причина студентите да предпочетат дадена компания не е финансова, макар нивата на заплащане да имат ключова роля. Това, което определя избора им, е силното лидерство на мениджърите, ясно структурираната стажантска програма и цялостния имидж, който включва позиция не само на пазара, но и обществен ангажимент и отношение към хората вътре в компанията. Във всяка една от тези посоки Лидл България следва и прилага редица устойчиви практики. Една от тях е trainee програмата на веригата, насочена към онези, които наскоро са завършили висшето си образование или са последни семестри в университета. Тя предлага конкурентно възнаграждение и дава възможност за изключително силен старт. В период от 12 до 18 месеца участниците в нея придобиват ценен опит и имат възможност за развитие до средно мениджърско ниво. Отлични условия на работа компанията дава и на своите служители – едни от най-високите нива на заплащане в бранша, динамична и предизвикателна работна среда, както и разнообразни възможности за професионално развитие и квалификация. Доказва го и фактът, че всеки 5-и в компанията е постигнал кариерно развитие. Важен елемент от работодателската марка е и постигането на устойчив баланс между работата и личния живот, който също е в основата на дългосрочното удовлетворение. Тук Лидл България също предлага редица придобивки като отпуск за рожден ден, т.нар. sabbatical отпуск – възможност за неплатен отпуск до 3 месеца за служителите с 5-годишен стаж, по-ранно приключване на петъчния работен ден за служителите от централния офис, както и специална програма за здравен мениджмънт и стимулиране на здравословен начин на живот. Веригата е и първата търговска верига сред хранителните вериги, която обяви трети официален почивен ден за служителите си в магазините, което е още един начин да им осигури предпоставка за повече пълноценни моменти със семейството и любимите хора.", "date": "2019.06.19", "title": "Студенти нареждат Лидл България сред най-желаните работодатели"}
{"url": "https://www.monitor.bg:443/bg/a/view/mejdunarodno-razsledvane-chetirima-ot-gru-sa-svalili-samoleta-mn17-s-298-dushi-prez-2014-g-168334", "text": "Съвместен екип от експерти, ръководен от Холандия, който разследва катастрофата със самолета на Malaysia Airlines през 2014 г. в Донбас, обвини трима руснаци и един украинец от Руското военно разузнаване (ГРУ). Според разследващите, четиримата Игор Гиркин-Стрелков, Сергей Дубински, Олег Пулатов и Леонид Харченко, са участвали в ракетната атака срещу полет МН17, съобщават световните информационни агенции. Единият от обвинените агенти на ГРУ – ръководителят на руските сепаратисти в Украйна Игор Стрелков-Гиркин, е считан за човек на руския олигарх Константин Малофеев и е изключително близък с неговото подставено лице – белгиеца с руски паспорт Пиер Луврие. се опита да измъкне под носа на държавата 6 от „златните авоари“, финансирани от трезора. Сред тях бе и военният завод „Дунарит“, за който в последствие Василев и Малофеев направиха втори опит да заграбят – през друго подставено лице на руския олигарх – Дмитрий Косарев. Четиримата обвинени сега са работели за ГРУ на сепаратистката Донецка народна република (ДНР) по време на атаката, изтъкнаха разследващите в Холандия. Гиркин, Дубински и Пулатов са руски граждани; Харченко е украинец. За да могат мъжете да бъдат съдени лично, те трябва дотогава да бъдат арестувани, което най-вероятно ще се окаже трудно. Разследващите казаха, че ще поискат от правителствата на Русия и Украйна да си сътрудничат с тяхното разследване. Майката на един от 298-те загинали във взривения боинг съобщи, че четиримата ще бъдат подсъдими на процес, който ще започне на 9 март 2020 г. Силене Фредрикс-Хохзанд, чийто син и приятелката му са сред жертвите, изрази облекчение, че пет години след трагичния за нея 17 юли 2014 г. някой ще бъде държан отговорен.  Разследващият екип, съставен от детективи и прокурори от Холандия, Малайзия, Австралия, Белгия и Украйна, обяви миналата година, че без съмнение ракета от комплекса \"Бук\" е поразила Боинга от полет MH17 на Малайзийските авиолинии. Бе съобщено също, че Русия отхвърли тези твърдения и заяви, че ракетата, свалила самолета, е била на украинска територия от 1986 г. и оттогава не се е връщала в Русия. Самолетът Boeing 777 изпълняваше полет от Амстердам за Куала Лумпур, като падна с 298 души на борда. Нямаше оцелели. Най-много от загиналите пътници бяха граждани на Холандия. Според официалната информация на самолета е имало 193 холандци, 43 граждани на Малайзия, 38 австралийци, 12 индонезийци, 10 британци и един гражданин на Нова Зеландия. Имената на 12 души, замесени в свалянето на малайзийския \"Боинг\" над Донбас бяха публикувани от разследващата група \"Белингкет\" съвместно със сайта \"Инсайдър\" няколко часа прведи пресконференцията на Международната следствена група. Сред 12-те души са и четиримата, обвинени от МСГ. Според \"Белингкет\" замесените в свалянето на пътническия самолет са фигурирали в телефонни разговори, прихванати от Службата за сигурност на Украйна. Тези разговори бяха публикувани от службата, както и от международната следствена служба. Според \"Белингкет\" в свалянето на боинга са замесени три структури - т.нар. министерство на отбраната на Домбаската народна република (ДНР) и неговата военно-разузнавателно организация (ГРУ на ДНР), групата на Безлер и батальонът \"Восток\", който е сред най-големите сепаратистки групировки. \"Восток\" е свързан с транспортирането на \"Бук\" до Донбас като установката най-вероятно е дошла със свой екипаж. Презовът е бил координиран от ГРУ на ДНР и може да е сдвързана със свалянето на \"Боинг\"-а. Според \"Белингкет\" участниците в групата на Безлер също са причастни към свалянето на боинга. На върха на йерархията на участниците в тези разговори е именно Игор Гиркин, който по времето на свалянето на самолета е министър на отбраната на ДНР. След него са Сергей Дубински, шеф на разузнаването на ДНР, Александър Ходаковски - командир на батальона \"Восток\" и командира на групата на Безлер - Игор Безлер. При разговорите един от подчинените на Безлер - Валерий Стелмах съобщава на шефа си за приближаването на боинга, който сметнал за военен самолет. \"Птичката лети към вас\", казал му той. Безлер пък му дал указание по телефона да предаде информвацията по-горе.  Американски съд вече призна Гиркин-Стрелков за виновен за свалянето на малайзийския самолет и той трябва да плати 400 млн. долара компенсации на близките на загиналите пътници в зловещия авиоинцидент. Самият Стрелков е бивш бодигард на Контантин Малофеев и шеф на охраната му. Бил е в специалните части на наследника на КГБ - ФКК, където се издига до полковник. Руски сайтове и блогове още през 2014 г. разкриха връзката Луврие-Малофеев-Гиркин. В свое интервю самият Малофеев представи Луврие за свой бизнеспартньор, като посочи, че двамата споделят еднакви възгледи. Луврие, станал известен у нас с като белгиеца с московски паспорт, ръководил \"бандата за 1 евро\", пробвала се да отмъкне 6 от най-апетитните активи, финансирани от КТБ - Дунарит, БТК, Авионамс, НУРТС,  Фърст диджитал и ГАРБ, е посещавал Източна Украйна като доброволец, биейки се на страната на руските сепаратисти. ", "date": "2019.06.19", "title": "Обвиниха човек на Малофеев за сваления малайзийски самолет през 2014 г. (ОБНОВЕНА)"}
{"url": "https://www.monitor.bg:443/bg/a/view/otmeniha-s-var-3-gola-na-brazilija-168333", "text": "Домакинът на Копа Америка Бразилия разочарова феновете си, завършвайки 0:0 с Венецуела във втория си мач от турнира. Куриозното бе, че играчите на \"Селесао\" вкараха три гола в двубоя, но всеки от тях беше отменян след намесата на системата ВАР, която отчете нередности. В другия мач от групата Перу стигна до 3:1 срещу Боливия, като навакса изоставане в резултата. Така в класирането преди третите мачове Бразилия и Перу са на върха с по 4 точки, докато Венецуела има 2, а Боливия е без спечелена точка до момента. Перу изоставаше в резултата на мача на \"Маракана\", след като боливийците поведоха чрез Марсело Мартинс в 28-ата минута от дузпа. Обратът за \"инките\" дойде след попадения на Паоло Гереро в 45-ата минута, Жеферсон Фарфан в 55-ата и Едисон Флорес в шестата минута на добавеното време.", "date": "2019.06.19", "title": "Отмениха с ВАР 3 гола на Бразилия"}
{"url": "https://www.monitor.bg:443/bg/a/view/djenifyr-anistyn-schupi-rekord-na-netflix-168322", "text": "Дженифър Анистън и Адам Сандлър се покачиха на върха в класацията на Netflix по гледаемост. Това стана ясно от рядко изнасяните факти от страна на стрийминг гиганта за броя потребители, изгледали дадено заглавие. Става дума за комедията Murder Mystery („Убийствена мистерия“), която направи световната си премиера преди дни в платформата. Според отчетите на Netflix, общо над 30 милиона души са проследили забавните приключения на Анистън и Сандлър само в първия уикенд. Това са 13 374 914 акаунта, предпочели Murder Mystery в САЩ и 17 494 949 профила, направени от потребители извън Щатите. Ето и за какво се разказва във филмът: Анистън и Сандлър играят съпрузи на тузарска яхта. Той е ченге от Ню Йорк, а тя – фризьорка. Двамата поемат на дългоочаквана екскурзия из Европа, но преди да достигнат до крайната дестинация трябва да разгадаят заплетено убийство.", "date": "2019.06.19", "title": "Дженифър Анистън счупи рекорд на Netflix"}
{"url": "https://www.monitor.bg:443/bg/a/view/loko-pd-izbegna-golemite-imena-v-liga-evrlopa-168338", "text": "Носителят на Купата на България „Локомотив“ (Пловдив) ще играе срещу босненския „Радник“ (Бийелина) или словашкия „Спартак“ (Търнава) във втория квалификационен кръг на Лига Европа. Пловдивчани бяха непоставени в тази фаза на жребия на европейския клубен турнир. Мачовете от втория квалификационен кръг на Лига Европа ще се играят на 25 юли и 1 август. „Локо“ (Пд) ще е домакин в първата среща. Сред другите евентуални съперници на пловдивчани бяха: 1. Млада Болеслав (Чехия), 2. Стяуа (Румъния)/Милсами (Молдова), 3. Кауно Жалгирис (Литва)/Аполон Лимасол (Кипър), 4. Страсбург (Франция), 5. АЗ Алкмаар (Холандия), 6. Радник Бийелина (Босна)/Спартак Търнава (Словакия). ЦСКА ще играе с хърватския „Осиек“, ако отстрани черногорския ОФК „Титоград“. ЦСКА или „Титоград“ домакинства в първия мач на 25 юли, а реваншът е седмица по-късно в Осиек. „Левски“ ще играе срещу победителя от двубоя между кипърския АЕК (Ларнака) и молдовския „Петрокуб-Хънчещи“, ако отстрани словашкия „Ружомберок“ в първия квалификационен кръг на Лига Европа, отреди още тегления днес жребий.", "date": "2019.06.19", "title": "„Локо“ (Пд) избегна големите имена в Лига Европа"}
{"url": "https://www.monitor.bg:443/bg/a/view/pyrvite-v-ungarija-v-spor-za-galin-ivanov-168340", "text": "Футболистът ни Галин Иванов се колебае в кой от двата най-големи отбора в Унгария да продължи кариерата си. Въпреки слуховете, че ще се завърне в български отбор, спортистът е пред сериозна дилема. За него наддават първите в елита \"Ференцварош\" и Академия \"Пушкаш\", който е шести в класирането. Атакуващият полузащитник в момента е свободен агент. Договорът му с унгарския \"Халадаш\" бе прекратен след изпадането на тима от елита на местния футбол. Договорът му с тях бе до лятото на 2020 година, но в него имаше специална клауза. Тя бе за автоматичното му разтрогване, ако \"Халадаш\" не успее да остане в елита. Запознати припомнят, че Галин бе желан на \"Герена\" и през зимата, но тогава предпочете да продължи кариерата си в Унгария. Там изигра 15 мача, в които отбеляза 2 гола и се отчете с три асистенции. Футболистът трябва да вземе решение до седмици. В момента той почива след мачовете на националния отбор с Чехия и Косово от евроквалификациите. Иванов не взе участие в първия двубой, а във втория бе на терена 90 минути и беше една от водещите фигури в играта.", "date": "2019.06.19", "title": "Първите в Унгария в спор за Галин Иванов "}
{"url": "https://www.monitor.bg:443/bg/a/view/v-bjala-otkriha-11-ija-nacionalen-sybor-na-chitalishtata-168325", "text": "Националният събор на читалищата бе открит край морето, като за 11-та поредна година домакин на едно от най-големите събития за самодейни колективи, е Община Бяла и Народно читалище „Пробуда – 1928“. Съборът ще продължи до 22 юни (събота). В сряда и четвъртък програмата започва от 19 часа, а в петък и събота, поради големия интерес, началото е изместено в половин час по-рано. Над 1 200 самодейци ще се изявят на централния площад в Бяла. Изявите са толкова разнообразни, колкото е читалищното дело. В рамките на 5-те концертни вечери публиката ще има възможност да се наслади на вокални групи за стари градски и естрадни песни, колективи за автентичен и обработен фолклор, театрални колективи, фолклорни танцови формации от всички възрасти, мажоретни състави, кукери и още много други. Националният събор на читалищата няма конкурсен характер. Всяко читалище получава плакет със символа на Събора за спомен, а за всяка група или индивидуален участник са изготвени грамоти. Най-атрактивните изпълнения ще бъдат отличени със златен медал, а след приключване на събитието, едно от читалищата ще стане носител на специалната „Награда на кмета на Община Бяла“. Организаторите предоставят още една възможност за изява с участие в изложението „Произведено в България - читалища“. В него се подреждат предмети, изработени от сръчните ръце на самодейците. През годините те са представяли красиви картини, сувенири и предмети, изработени с различни техники от приложното изкуство, плетива и традиционни български шевици. Днес програмата предвижда експертна среща между секретарите на читалищата и представители от Министерство на културата, на която ще бъдат обсъдени актуални читалищни теми и проблеми. Участниците в годишната среща я отчитат за изключително полезна, защото тя им дава възможност не само за актуализиране на информацията, относно програми на Министерството и възможности за финансиране на проекти, но и за обмяна на ценен опит и идеи. Организаторите споделят, че в началото, преди 11 години, не са вярвали, че Националният събор на читалищата ще се превърне в една от най-мащабните прояви на самодейното изкуство не само по Черноморието, но и в цялата страна. Всяка година тук се събират нови участници от всички краища на България, а с тях се завръщат и стари, които допринасят за колорита на концертната програма.", "date": "2019.06.19", "title": "В Бяла откриха 11-ия Национален събор на читалищата"}
{"url": "https://www.monitor.bg:443/bg/a/view/lechkov-ne-e-rabota-na-bfs-da-syzdava-novo-zlatno-pokolenie-168335", "text": "Вицепрезидентът на Българския футболен съюз Йордан Лечков заяви в студиото на \"Тази сутрин\", че не централата, а клубовете имат задължение да създават нови футболни таланти, а от БФС са предоставили най-добрите условия те да участват в националния отбор. Бронзовият медалист от световното в САЩ '94 също така продължи да защитава тезата си, че футболната централа няма вина за ниското ниво на футбола у нас и черната серия на националния отбор, който вече 15 години не се е класирал на голямо първенство. „Дали сме възможност на треньорите да правят избор, друг е въпросът какво разполагат, сподели Лечков. - Не е наше задължение да създадем ново златно поколение. Националите са подсигурени материално и финансово, аз мога да говоря в тази посока. Всичко друго - успехите, трудът и потта, се кове в клубните отбори. Ако критикуваме, трябва да е конструктивно и да посочваме къде са нещата. Прекалено много искате от нас. Има голям отлив на деца, физкултура не се играе... Старая се да посоча от къде трябва да се почне - от училище, от физическото, после клубовете\", заяви Лечков.", "date": "2019.06.19", "title": "Лечков: Не е работа на БФС да създава ново златно поколение"}
{"url": "https://www.monitor.bg:443/bg/a/view/ucheni-obsyjdat-v-plovdiv-dali-bog-igrae-zarove-168326", "text": "Дали Бог играе на зарове? Има ли морал в света на елементарните частици? Каква е мисията на църквата в светлината на квантовата физика? Тези и други въпроси от областта на физиката и теологията ще обсъждат учени от 20-ти до 22-ри юни в 5-а аудитория на Пловдивския университет в рамките на Международната научна конференция „Физика и теология – вчера и днес“. Дали светлината е вълна или частица? Какво е Демон на Лаплас? Има ли във физическия свят случайност, или всяко събитие е предопределено? В това ще се убедим след демонстрацията на физични експерименти, разработени от проф. Антоан Вайс от Универстета във Фрибур, Швейцария  и доц. Тодорка Димитрова от Пловдивския университет. Какво общо имат тези експерименти с теологията? Свободен ли е Бог? Ще разберем от представянето на книгата, дала името си на конференцията: „Физика и теология – вчера и днес“ с автори Антоан Вайс, Тодорка Димитрова и Дитер Хатруп.  Книгата ще преставят нейните издатели – проф. Барбара Халенслебен, директор на Центъра за източно православие към Университета във Фрибур, Швейцария и проф. Гидо Вергауен – ректор на този университет от 2005 г. до 2017 г. По време на конференцията ще бъде дадена възможност за дискусии по интригуващи теми за миналото и настоящето на човешкото разбиране за Бога, за възможните срещи и разминавания между точните науки и теологията. Ще се търси посоката към съвместни изследвания и преди всичко – към съотносимо мислене по поставените проблемни въпроси – като един от възможните пътища от противопоставявнето на идеи „вчера и днес“ към тяхното сближаване „утре“, съобщават организаторите. Събитието се организира от Пловдивския университет със съдействието на Университета във Фрибур, Швейцария и Центъра за източно православие към него, Съюза на учените в България – Пловдив, и с финансовата подкрепа на Фонд научни изследвания по проект КП-06-МНФ/18 за подкрепа на международни научни форуми, провеждани в страната. Интердисциплинарният характер на темата обединява усилията на четири факултета от Пловдивския универистет (Физико-технологичен, Философско-исторически, Химически и Юридически) да поканят водещи учени – физици, теолози, философи и хуманитаристи – от България, Швейцария, Германия, Англия, САЩ и Канада за участие в тази нетрадиционна конференция.", "date": "2019.06.19", "title": "Учени обсъждат в Пловдив дали Бог играе зарове"}
{"url": "https://www.monitor.bg:443/bg/a/view/shefyt-na-nek-petyr-iliev-podade-ostavka-168337", "text": "Изпълнителният директор на „Национална електрическа компания“ (НЕК) Петър Илиев депозира оставката си в деловодството на „Български енергиен холдинг” (БЕХ), съобщиха от холдинга. Според някои причина за оставката е недоволството на бизнеса относно насрочения неотдавна търг за доставки до края на септември на тока, произведен от малките производители с инсталирана мощност от 1 до 4 мегавата, които основно добиват зелена енергия. Вчера стана известно, че е отменен. Председателят на комисията по енергетика в парламента Валентин Николов коментира, че оставката е предизвикана от голямото напрежение, което се е стоварило върху главата на Илиев. По думите на депутата около търга са станали няколко скандала и за това нервите на шефа на НЕК не са издържали. Той е виждал нещата по едни начин като търговска компания, другите очакват от НЕК като държавна да има обществени функции и в един момент там се получава вече колизия. поясни Николов. Председателят на парламентарната комисия припомни, че необходимите до края на годината допълнителни количества електроенергия за икономиката няма откъде да се вземат, освен ако няма постоянни валежи, които да напълнят големите водни централи и те да работят непрекъснато. От пресцентъра на БЕХ, които са принципал на НЕК, до затварянето на броя не коментираха оставката и кога ще бъде обсъждано дали да бъде приета. Относно търга, който се смята за основна причина за оставката, предприемачите бяха недоволни от обстоятелството, че в офертата на НЕК отклоненията в доставките варират от -100% до +400% и те не са гарантирани. Чак в деня на доставката ще става ясно дали купувачът - търговец или краен клиент, ще може да си получи количествата електроенергия. Причината е, че НЕК предлага в продажба наведнъж тези 98 мвт, а това означава, че съмняват се от бизнеса. Така обаче се възпрепятства конкуренцията на пазара и се дискриминират по-малките участници. Недоволство срещу въпросния търг предизвика и изискването за банковата гаранция, която се издава в полза на НЕК. Тя е определена при максималното възможно количество за доставка с отклоненията - тоест банковата гаранция не е за доставка на 98 мвт, а при максимално възможните близо 500 мвт електроенергия. Според експерти това означава, че клиентът на НЕК ще трябва да извади за гаранцията с валидност до края на октомври между 23 и 50 млн. лева. Сега на Българската независима енергийна борса (БНЕБ) много малко са търговците можещи да са в състояние да намерят подобни суми и то до края на юни.", "date": "2019.06.19", "title": "Рокади в НЕК заради търговете за ток (ОБНОВЕНА)"}
{"url": "https://www.monitor.bg:443/bg/a/view/obosobiha-zona-za-palatki-na-frankofoli-168306", "text": "Един от любимите летни фестивали – „Франкофоли“ в Благоевград, от тази година вече има и специална зона за палатки. Това съобщи зам-кметът на общината Христина Шопова по време на среща с медиите в навечерието на двудневния музикален маратон. Походните жилища ще могат да се разпънат над езерото в парк „Бачиново” на площ около 2 дка напълно, а охраната е денонощна. По време на френската закуска в София, на която организаторите запознаха с последните новини около фестивала, присъстваха и Жил Курежлонг – първи съветник в Посолството на Франция, и Фабиен Флори – съветник „Културно сътрудничество”, Директор на Френския институт в България. Специален поздрав отправи и директорът на фестивалите „Франкофоли“ по цял свят Жерар Пон. Петото издание ще се състои на 21 и 22 юни отново в Благоевград, където на голямата 300 кв.м. сцена в парк „Македония“ ще излязат някои от най-актуалните световни музиканти, и, разбира се, звездата LP. Американската изпълнителка с италиански корени ще бъде хедлайнер първата вечер. Начело на втората вечер пък ще е Кенджи Жирак - френският поп изпълнител, който доби световна популярност с хита си Andalouse.", "date": "2019.06.19", "title": "Обособиха зона за палатки на „Франкофоли“"}
{"url": "https://www.monitor.bg:443/bg/a/view/do-12-bona-globa-za-muzika-sled-23-ch-168327", "text": "До 12 хиляди лева ще максималната санкция за силен шум след 23 часа. Това решиха депутатите с приетите на второ четене промени в Закона за защита от шума в околната среда. Законопроектът е внесен от Министерския съвет и бе приет на първо гласуване на 12 юли 2018 г. Текстовете забраняват озвучаване на открити площи и зони в територии, предназначени за жилищно строителство, рекреационни зони и територии и зони със смесено предназначение за времето от 14 до 16 часа и от 23 до 8 часа. За същия период се забранява излъчването и на шум при строителство. Изключение ще правят религиозните храмове, железопътните гари, автогарите, аерогарите, морските гари и използването на системите за оповестяване на населението при бедствия. „Със Закона за шума не ограничаваме обществени събрания, митинги и прочее, а слагаме в България”, заяви лидерът на НФСБ Валери Симеонов, който е вносител на законопроекта, по време на брифинг в Народното събрание. Той уточни, че приетите текстове ограничават шума от зареждането на търговски обекти след 22 часа. Спират се и надутите децибели от уредби на лимузини с отворени прозорци, тонколони на мотори и велосипеди, забранява се озвучаването от плаващи транспортни средства, кораби, плаващи дискотеки и други нововъведения на туристическия бизнес. Контролът върху нарушенията за часовете през нощта от 23 ч. до 8 ч. се възлага само на органите на МВР, а не както беше до сега, шест министерства плюс общините, да следят за изпълнението на забраната. Според Симеонов от законопроекта ще са доволни и от МВР, защото новата нормативна уредба ще облекчи работата им предвид това, че досега тя не е била ефективна. „Органите на МВР са тези, които ще осъществяват контрола първо върху обектите, които шумят и създават шум в околната среда“ каза още Симеонов. От законопроекта става ясно още, че жилищните сгради, в които се вдига много шум, ще подлежат към районните здравни инспекции, при подаване на сигнал за високи децибели. С него се определя кой има право да извършва констатации на нарушението, кой пише актовете и наказателните постановления. Това вече ще са общините и кметовете. „От тази група бяха изключени общината и кметът. Поправяме тази неволна грешка на законодателя и си даваме правомощията и на общината да не си измива ръцете, когато има сигнали за силен шум“, обясни Симеонов. За нарушение на разпоредбите се предвижда физическите лица да се наказват с глоба от 500 до 1000 лв., а при повторно нарушение санкцията е от 2000 лв. до 6000 лв. На юридическите лица и едноличните търговци се налага имуществена санкция в размер от 3000 до 6000 лв. При повторно нарушение глобата скача от 5000 лв. до 12 000 лв.", "date": "2019.06.19", "title": "До 12 бона глоба за музика след 23 ч. (ОБНОВЕНА)"}
{"url": "https://www.monitor.bg:443/bg/a/view/nejmar-iskam-da-se-vyrna-v-barselona-168332", "text": "Сензационното завръщане на Неймар от ПСЖ в „Барселона“ придобива все по-реални очертания, гръмнаха вкупом испанските и френските спортни медии. На среща с ръководството на френския гранд най-скъпият футболист в света е бил категоричен, че иска още това лято отново да заиграе на „Камп Ноу“. „Не искам да играя повече за ПСЖ. Искам да се върна у дома, където не трябваше да напускам”, цитират думите на Неймар в Испания. За подготвянето на мегатрансфера говорят още редица индикации. Бразилецът е натоварил своя агент да му търси къща в Барселона. Освен това звездите на каталунците Меси и Суарес са се свързалис Неймар, за да го поздравят за решението му и да изявят готовността да съдействат за сделката. Според „Ел Мундо депортиво“ Меси и Суарес са гартантирали, че всички в съблекалнята са съгласни Неймар да се завърне в тима. Шефовете на „Барса“ обаче трябва да направят няколко продажби, за да могат да си позволят Неймар, без да нарушават правилата за финансов феърплей. Като най-сериозни кандидати за напускане на „Камп Ноу“ се сочат Усман Дембеле и Филипе Коутиньо.", "date": "2019.06.19", "title": "Неймар: Искам да се върна в „Барселона“"}
{"url": "https://www.monitor.bg:443/bg/a/view/poveche-ot-polovin-godina-tekat-proverki-v-chistota-iskyr-168339", "text": "От края на миналата година в общинското дружество „Чистота-Искър“ в София текат проверки. Това обяви кметът на София Йорданка Фаднъкова относно питане на зам.-председателя на групата на БСП в общинския съвет Милка Христова за резултатите от ревизията. Междувременно бе припомнено в публичното пространство, че бившият вече изпълнителен директор на „Чистота Искър“ е отстранен от длъжност заради нарушения при управлението на дружеството, включително заради договор за наем на техника от компания на Румен Гайтански – Вълка. „Не съм чакала нито Милка Христова, нито някой друг да ме подсеща, че трябва да контролираме този процес. Знаете, че имахме желанието част от районите в София да се обслужват от общинско дружество, това беше и виждането на СОС включително и на опозицията. Оказа се, че има нарушение при тази дейност, така че в тази връзка беше освободен изпълнителния директор и проверката продължи, за да може той да не влияе на нея“, припомни Фандъкова. Тя поясни още, че общинският съвет е предприел допълнителни мерки да не се оставя работата само в ръцете на един човек, един изпълнителен директор и дружеството бе преобразувано в акционерно с повече контрол. „Проверката е на финал и ще бъде изпратена на компетентните органи и някой, който си е позволял да нарушава правила и принципи, няма да бъде пощаден“, категорична бе Фандъкова.", "date": "2019.06.19", "title": "Повече от половин година текат проверки в „Чистота - Искър“"}
{"url": "https://www.monitor.bg:443/bg/a/view/procedurite-za-koncesii-na-morski-plajove-shte-sa-po-zu-ch-k-168324", "text": "Министерският съвет одобри Закон за изменение и допълнение на Закона за концесиите, който създава режим процедурите за концесиониране на морски плажове да се извършват по реда на Закона за устройството на Черноморското крайбрежие (ЗУЧК). Обстоятелството, че от 1 януари 2019 г. морските плажове се отдават по Закона за концесиите, затруднява процедурата и създава риск голяма част от морските ивици да останат неохраняеми. Морските плажове са изключителна държавна собственост и към тях има много висок обществен интерес, поради което е необходимо да бъдат уредени в специален закон. В Директива 2014/23/ЕС на Европейския парламент и на Съвета, транспонирана в Закона за концесиите, се предвижда правилата и процедурите да бъдат ясни и прости, да не водят до прекомерна бюрокрация и да отразяват особеностите на концесиите. Директивата обаче се прилага само за трансграничните концесии, които са със стойност, равна или по-голяма от 5 548 000 евро. По-малко от 3 % от концесиите за услуга на морските плажове в България биха надхвърлили този праг и попадат в обхвата на директивата. Към настоящия момент има голям брой неохраняеми морски плажове, изтичат и сроковете на много концесионни договори. Държавният интерес е морските плажове да бъдат отдадени на концесия, за да се гарантират водно спасяване, медицинско обслужване и почистване на ивиците. Очаква се предлаганата промяна в нормативната уредба да създаде трайна бизнес среда и да е предпоставка за увеличаване на инвестициите в туризма.", "date": "2019.06.19", "title": "Процедурите за концесии на морски плажове ще са по ЗУЧК"}
{"url": "https://www.monitor.bg:443/bg/a/view/praznik-na-muzikata-sybira-kraj-moreto-izpylniteli-na-7-sceni-168329", "text": "В празник на музиката ще се превърне петъчният 21 юни във Варна, когато на 7 сцени ще има изпълнения за всеки вкус и възраст. Инициативата е на Франкофонския център - Варна в партньорство с Общината. За целта, на различни места в града ще бъдат организирани концертни програми, в които ще вземат участия, както професионални изпълнители, така и любители музиканти. В програмата ще бъдат застъпени  различните музикални стилове-метъл, рок, джаз, шансон, народна и класическа музика. Жителите и гостите на морската столица ще могат да се насладят от 12,30 до 14 часа на музикалното предаване на Радио Варна „Джем сешън“, което ще се излъчва на живо от Стъкления павилион до сградата на радиото. От 16 до 22 часа са изявите на сцена „Раковина“ в Морската градина, от 18 до 22 часа - на сцената пред входа на Морската градина, от 10 до 22 часа - на сцена „Амфитеатър“ под Пантеона, от 16 до 22 часа в района на Националната астрономическа обсерватория и планетариум „Николай Коперник“, От 16 до 19 часа в пространството пред входа на Фестивалния и конгресен център, от 16 до 22 часа е Wake Park Varna на Крайбрежната алея, а от 17,50 до 18.40 часа на пл. „България“ до статуята на рибаря със златната рибка. Празникът на музиката води началото си от Франция, където се отбелязва за първи път през 1982 година. От 1985 г. той започва да се чества и извън границите на страната по повод Европейската година на музиката. За по-малко от 15 години това събитие започва да се отбелязва в повече от 100 държави на 5 континента, поясняват още организаторите.", "date": "2019.06.19", "title": "Празник на музиката събира край морето изпълнители на 7 сцени  "}
{"url": "https://www.monitor.bg:443/bg/a/view/dvojnik-na-pirlo-obira-magazini-na-botusha-168314", "text": "Двойник на известния в близкото минало футболист Андреа Пирло е завлякъл луксозни бутици и бижутерски магазини в Торино, Неапол и Бреша с маркови дрехи и часовници за хиляди евро. Мошеникът се казва Алесандро Палацоло, на 48 години е и се изязява като златар в намиращия се между Торино и Милано град Алесандрия. Силите за сигурност стигат до него и го арестуват, след като собствениците на ошушканите бутици започват да бомбардират истинския Андреа Пирло с искания за парите си. Смешното в цялата история е това, че макар да прилича на великия халф на „Ювентус“, на „Милан“, на „Интер“ и на италианския национален отбор, Алесандро Палацоло почти никога не се е показвал пред жертвите си. Схемата му на действие била хем проста, хем гениална – обаждал се по телефона в нарочения за поредния му удар бутик и казвал: „Добър ден, аз съм Андреа Пирло, искам да си поръчам няколко неща при вас!“ Чувайки добре познатото на италианците и не само на тях име, собствениците веднага обявявали, че са изцяло на неговите услуги. После мнимият Пирло поръчвал нещо си, като казвал, че стоката ще бъде платена и взета на следващия ден от гаджето му. Това наистина ставало, после следвала малка поръчка с молба за отлагане на плащането за известно време, което също било осъществявано. Накрая идвал ред и на същинския обир – веднъж спечелил доверието на търговците, двойникът правел голяма поръчка, мадамата му я прибирала, но в уречения ден не носела парите. Междувременно в интернет-пространството бил заличаван и нарочно разкрития от мошеника профил, предназначен изключително за набелязвания за ужилване собственик на луксозен бутик. Според признанията на полицията, разкриването на мошеника – двойник на Андреа Пирло никак не се оказало лесно. Ами действията му били много добре организирани и прикрити, като винаги преследвал само една цел до окончателното й приключване. Предали го използваните от него телефони за общуване с жертвите, които звъняли най-често от град Алесандрия. И един от които бил намерен при рутинен обиск на ателието на заподозрения наред с още куп местни тарикати златар.", "date": "2019.06.19", "title": "Двойник на Пирло обира магазини на Ботуша"}
{"url": "https://www.monitor.bg:443/bg/a/view/milica-gladnishka-stava-glasyt-na-golemija-brat-168331", "text": "Джаз-певицата Милица Гладнишка се впуска в ново предизвикателство като се превръща в гласа на Големия брат от класическото произведение на Джордж Оруел „1984-а“, издадоха в аванс от трупата на старозагорския куклен театър. Пиесата по романа ще излезе на сцена за възрастни в края юли, като постановката е дело на Веселка Кунчева, която от доста време работи с местните актьори. Работата по спектакъла е започнала още през миналата година по време на десетата международна творческа лаборатория, като е имало известни колебания дали да бъде показана „Животинска ферма“ или остро-пародийната творба на Оруел. Надделял е вторият текст в превод на Андрей Манолов и Лидия Божилова, като музиката е написана специално от композитора Христо Намлиев. Двама гостуващи художници ще се погрижат за ефектите, включително и чрез 3  D-мапинг от Полина Герасимова и аерографната живопис на Мирчо Мирчев. Близо дузина са актьорите, които ще дефилират по сцената с маски и костюми, сред тях е и пристигналата този сезон от Сливен възпитаничка на НАТФИЗ Мария Джайкова. Идеята на старозагорските кукленици е точно с този спектакъл да участват в предстоящото 11-то издание на фестивала „Пиеро“, който ще се проведе през септември. По думите на продуцента на пиесата Дарин Петков, който е и директор на трупата в Града на липите, имало вероятност Гладнишка да влезе в кожата и на още няколко герои.", "date": "2019.06.19", "title": "Милица Гладнишка става гласът на Големия Брат"}
{"url": "https://www.monitor.bg:443/bg/a/view/remontirat-stolichnija-bul-iskyrsko-shose-zapochva-v-sybota-168328", "text": "Ремонтът на столичния бул. „Искърско шосе“ ще започне на 22 юни. Това стана ясно при инспекция на кмета на София Йорданка Фандъкова на реконструиращата се ул. „Каменоделска“. Заместникът й Дончо Барбалов уточни, че пътят има нужда от сериозен ремонт. „Всеки, който мине оттам ще се убеди, че това е крайно наложително“, обяви той и допълни, че в най-топлите месеци ще се работи и по бул. „Монтевидео“, а по бул. „Линкълн“ ремонтите вече текат. „По бул. „Житница“ също се работи, защото знаете, че есента трябва да стартира третият лъч на метрото. Там имаше известно забавяне, но към момента то е отстранено“, уточни още Барбалов. Ремонтът на „Каменоделска“ е на стойност 8,2 млн. лв. До сега са положени 1735 метра нов релсов път, изградена е дренажна система за отводняване на релсовия път и 2610 кв. м тротоарни настилки с тактилни ленти за незрящи хора, положена е асфалтобетонова настилка за тежко движение, сменени са над 450 м водопроводи и монтирани са 41 нови стълбове за контактна мрежа. В момента се извършват строителни работи по източната част от участъка между ул. \"Първа българска армия\" и ул. „Малашевска“, по ул. „Първа българска армия“ и след кръстовището с ул. „Грънчарска“. Предстои работа в участъците от кръстовището с ул. „Грънчарска“ до ул. „К. Стоилов“, Сточна гара и в травмайното ухо Малашевци. Предвижда се обектът да бъде завършен към края на септември. Графикът е изместен заради ремонт на жп надлеза на „Изида“, който се изпълнява от НКЖИ. Докато траят строително-ремонтните дейности в района, трамваите не се движат по „Каменоделска“, а е осигурен автобусен превоз. По план по дължината на трамвайния участък ще бъдат монтирани 7 спиркови навеса.", "date": "2019.06.19", "title": "Ремонтът на столичния бул. „Искърско шосе“ започва в събота"}
{"url": "https://www.monitor.bg:443/bg/a/view/natovariha-v-kola-jenata-na-dlyjnik-168312", "text": "Двама мъже са били арестувани в Попово по обвинение в принуда, след като качили насила жена в лек автомобил, съобщи говорителят на ОДМВР в Търговище Ани Кръстева. Според първоначална информация в основата на инцидента са неуредени финансови отношения. В понеделник към 12:50 мъж от с. Ковачевец, Поповско, се обадил на тел. 112 с молба за помощ. Разказал, че само минути преди това непознати мъже качили насила жена му в лек автомобил и я откарали в неизвестна посока. Полицията започнала незабавно разследване на сигнал за отвличане и след проведеното издирване криминалисти установили извършителите - мъж на 37 години от с. Горско Абланово и 39-годишен жител на Русе. В хода на разследването станало ясно, че принудителните действия били заради неуредени финансови отношения със съпруга на похитената жена. Двамата мъже са били задържани за 24 часа в полицейския арест, а по случая е образувано досъдебно производство по чл. 143, ал. 1 по раздел V от НК за принуда. Според този текст, който принуди другиго да извърши, да пропусне или да претърпи нещо, противно на волята му, като употреби за това сила, заплашване или злоупотреби с властта си, се наказва с лишаване от свобода до шест години.", "date": "2019.06.19", "title": "Натовариха в кола жената на длъжник"}
{"url": "https://www.monitor.bg:443/bg/a/view/grym-razcepi-dyrvo-zad-teatyra-v-pazardjik-168310", "text": "Дърво е било ударено от гръм в Пазарджик при разразилата се късно вечерта във вторник буря над града, съобщи Гергана Николова, която живее в близост. Дървото се е намирало в градинката зад театъра на ул.“Найчо Цанов“, срещу блока с офисите на Областната дирекция по храните. Във вечерните часове във вторник над Пазарджик се изля пороен дъжд, придружен с гръмотевици и една от мълниите е паднала в района. Тъй като е било късно, навън не е имало хора и никой от живеещите наблизо не е усетил случилото се. Когато на сутринта всеки тръгвал за работа, живущите в блока видели пораженията. Те позвънили на телефон 112, за да дойде екип и да разчисти обгорелите клони.", "date": "2019.06.19", "title": "Гръм разцепи дърво зад театъра в Пазарджик"}
{"url": "https://www.monitor.bg:443/bg/a/view/arestuvaha-trima-bylgari-za-ubijstvoto-na-synarodnik-v-polsha-168323", "text": "Трима българи са били арестувани при съвместна акция на френската полиция и криминалисти от Полша по обвинение в убийство на български гражданин в Полша и намушкване на жена му, също българка с нож. Нападението срещу двойката стана на 14 срещу 15 май т. г. в гр. Костшин над Одра в Западна Полша. Нападателите били задържани на 23 май, а вчера били екстрадирани от Франция в Полша, а Окръжната прокуратура в Гожув Велкополски е повдигнала и на тримата обвинения. Както \"Монитор\" съобщи кървавата драма стана на ул. \"Йоан Павел Втори\" в Костшин, след като пред блока на пострадалото семейство се появила кола с български номера. От нея излезли мъже, които атакували мъжа и жената с нож. 32-годишният мъж починал на място, а 27-годишната жена била откарана в тежко състояние в болницата. Нападателите се качили обратно в автомобила и изчезнали, но целият инцидент бил записан от камери за видеонаблюдение в района. Криминалистите в Костшин разполагали с номера на колата и бързо установили самоличността на мъжете с ножовете. Според една от информациите автомобилът с българските табели се насочил към територията на Германия. Още в началото разследващите установили, че зад инцидента не се крият националистически или битови мотиви, а става въпрос за тежък криминален случай с разчистване на сметки между лица от криминалния контингент. Броени часове след разкриването на авторството на нападението, полската полиция се обърнала към партньорските служби в Европа за съдействие в издирването на нападателите. Издадена била Европейска заповед за арест. На 17 май полицейските експерти от Бюрото за международно сътрудничество към Главната комендатура на полицията в Полша започнали международно издирване на тримата българи. На 23 май 2019 година на територията на Франция местната гранична служба задържала и тримата при опит за влязат във Великобритания. Веднага след задържането била задействана процедурата за тяхното прехвърляне в Полша. Полицаи от конвойния отдел на полицията организирали самолетен конвой за заподозрените българи, а самото им прехвърляне станало при засилени мерки за сигурност с участието на въоръжени и маскирани служители на Централния антитерористичен отдел на полицията \"Боа\". В Гожув Велкополски тройката арестанти била откарана в Окръжната прокуратура за процесуални действия, които завършили с повдигането на обвинения за убийството на 32-годишния им сънародник и опит за убийството на 27-годишната му съпруга. При разпита и последвалото съдебно заседание за определяне на мярка за неотклонение и тримата българи отказали да дават обяснения и не се признали за виновни. Българите са задържани в ареста с временна мярка за неотклонение, съобщи вчера пресслужбата на Лубуската полиция в Полша.  ", "date": "2019.06.19", "title": "Арестуваха трима българи за убийството на сънародник в Полша (ВИДЕО)"}
{"url": "https://www.monitor.bg:443/bg/a/view/vadjat-trubadur-na-stadiona-pod-lipite-168311", "text": "Едно от най-сакралните произведения на Верди, операта „Трубадур“, ще бъде изнесено на стадиона в Стара Загора. Това ще бъде четвърти експеримент в Града на липите след „Аида“, „Травиата“ и „Набуко“. В ролята на Манрико на 7 юли ще влезе живеещият в Германия сръбки певец Зоран Тодорович, който е познат на местните меломани от изпълнение на ариите на Канио в „Палячи“ и Туриду в „Селска чест“, уточни режисьорът на грандиозния по мащабите се спектакъл Огнян Драганов. Сценографията се подготвя от художника на старозагорската опера Тодор Демеров. Според него декорите ще тежат около 10 тона. Дизайнер на впечатляващите костюми е Денис Иванов. Диригент на хора е Младен Станев, а постановката ще дирижира маестраро Ивайло Кринчев. Драганов е поканил за образа на граф Ди Луна Кирил Манолов, който в момента прави впечатляваща международна кариера. Манолов има специален сантимент към Стара Загора – на сцената на Операта е направил своя дебют в тази роля, припомнят запознати. В ролята на Азучена ще гостува Даниела Дякова, която се наложи като една от най-предпочитаните изпълнителки-мецосопрани във всички български театри и редица европейски оперни сцени. Изтъкнатата солистка на тукашната трупа Елена Баръмова ще влезе в образа на Леонора. По традиция в масовите сцени ще се включат джигитите от прабългарската школа за оцеляване „Бага-Тур“ и  деца от сдружение „Свят без граници“, като само в сцената на циганския табор ще се включат близо 40 момчета и момичета от ромски произход. Тази година летния сезон на старозагорската опера е под мотото „Изкуството не излиза в отпуск“. На съвсем нова подвижна сцена с 505 места на Античния форум в Стара Загора на 25 юли ще бъде премиерата на операта „Траян в Тракия“, написана специално за Старозагорската опера, а на 27 юли античността отново „е на ход“ с премиерата на балета „Антигона“ с хореограф Людовик Парти. „През август подвижната сцена ще бъде преместена на площада в центъра на града и  жителите и гостите ще могат да се наслаждават на приятна музика-лек джаз“, съобщи заместник-кметът Иванка Сотирова.", "date": "2019.06.19", "title": "Вадят „Трубадур“ на стадиона под липите"}
{"url": "https://www.monitor.bg:443/bg/a/view/dvama-dilyri-na-droga-zadyrjani-kraj-uchilishte-v-pazardjik-168317", "text": "Двама мъже с наркотици са задържани в близост до учебно заведение в Пазарджик. Залавянето им е станало по време на полицейска акция по противодействието на разпространението на дрога в района на учебните заведения на територията на областния център. Екип от сектор „Криминална полиция“ при РУ-Пазарджик забелязал Х.П.- 25г. и Ю.Г.- 24г., и двамата от пазарджишкото село Добровница. Последвала проверка, при която се установило, че Х.П. държи в себе си полиетиленов плик със суха маса от глави и съцветия с общо тегло от близо 30 грама. При направения полеви наркотест се оказало , че става въпрос за марихуана. Неговият авер Ю.Г. бил по-скромен и у него криминалистите окрили малко над един грам суха марихуана. Двамата са задържани в ареста за срок от 24 часа, а дрогата е иззета. Пазарджишките криминалисти ще установяват дали двамата младежи не са пласирали дрога и преди, дали не са част от някой канал за разпространение на наркотици и дали нямат съучастници.", "date": "2019.06.19", "title": "Двама дилъри на дрога задържани край училище в Пазарджик"}
{"url": "https://www.monitor.bg:443/bg/a/view/dvoen-ryst-na-kategoriziranite-apartamenti-za-gosti-vyv-varna-168320", "text": "Увеличаване на броя на категоризираните туристически обекти – стаи и апартаменти за гости, отчитат от дирекция „Туризъм“ към Община Варна. През 2018 година в морския град са регистрирани 260 места, което бележи ръст от 85% в сравнение с предходната. Положителната тенденция продължава и тази година, като до 10 юни категоризираните апартаменти за гости са се увеличили със 100% спрямо същия период на 2018 г. Причина е ръстът на неорганизираните туристи, които посещават Варна, благодарение на увеличения брой директни полети от и до Варна, коментираха от дирекция „Туризъм“. Ако през 2016 г. Летище Варна е обслужвало 6 целогодишни дестинации, през 2019 г. те са вече 16, от които нискотарифните полети обслужват 12 дестинации, а 4 са редовните полети на другите авиокомпании. Нискотарифните полети генерират много повече туристи, тъй като ползват големи самолети и заетостта им е почти винаги 100%, отчитат още от общината. Най-голямата нискотарифна авиокомпания в Централна и Източна Европа - Wizz Air, увеличи базата си във Варна, като добави още един самолет Airbus A320, както и 6 нови маршрута. Те стартират от 16  юли и ще свържат морската столица с Хамбург, Кьолн и Берлин, както и с Париж, Ливърпул и Копенхаген. Очакванията на Летище Варна за този сезон са ръст на английския пазар от около 30%, във Франция - 38%, Дания- 20%, Австрия 10%. Расте посещаемостта и на безплатните пешеходните турове в града. Тяхната целева аудитория са индивидуалните туристи, отседнали в града или в местата за настаняване близо до Варна. Средната посещаемост в групите с екскурзовод на английски език е 20-25 души, като най-много туристи се включват от Франция, Германия, Великобритания и Холандия, а тази година има засилено присъствие и на летовници от САЩ. В групите с български екскурзовод се включват средно по 30 души.", "date": "2019.06.19", "title": "Двоен ръст на категоризираните апартаменти за гости във Варна"}
{"url": "https://www.monitor.bg:443/bg/a/view/bejancite-za-2018-g-sa-nad-70-mln-dushi-168300", "text": "Броят на хората, бягащи от войни, преследване и конфликти, е достигнал 70,8 милиона през 2018 г. Това показва годишният доклад \"Глобални тенденции\" 2018 на Агенцията на ООН за бежанците. Броят им е два пъти повече отпреди 20 години. Спрямо 2017 г. пък бежанците са се увеличили с 2,3 милиона. По данни на доклада през миналата година най-голям брой нови молби за закрила са подадени от граждани на Венецуела - общо 341 800. От 2015 г. насам близо 4 милиона венецуелци са напуснали страната си. Смята се, че това е една от най-големите съвременни кризи, свързани с разселване на хора по света. Въпреки че повечето от хората се нуждаят от международна закрила, към момента само около половин милион са подали молба за закрила. Според Върховния комисар на ООН за бежанците Филипо Гранди цифрите потвърждават дългосрочната тенденция на нарастване броя на хората, бягащи от войни, конфликти и преследване. 70,8 милиона души е най-големият брой на разселени хора по света, който Агенцията на ООН за бежанците е регистрирала някога. Тази цифра включва три основни групи. Първата са бежанците - хората, принудени да напуснат страната си поради конфликти, войни или преследвания. По данни на ООН през 2018 г. броят на бежанците е достигнал 25,9 милиона в световен мащаб, което е с 500 000 повече отколкото през 2017 г. Втората група включва хората, които търсят международна закрила - хора извън своята страна на произход, които все още очакват становище по молбите си за статут на бежанец. Към края на 2018 г. те са 3,5 милиона в световен мащаб. Третата и най-голяма група (41,3 млн. души) са хора, разселени в други райони в рамките на тяхната собствена страна - вътрешно разселени хора. През миналата година едва 92 400 бежанци са били презаселени - това е по-малко от 7% от броя на чакащите за презаселване. Около 593 800 бежанци са успели да се завърнат у дома, а 62 600 са били натурализирани.", "date": "2019.06.19", "title": "Бежанците за 2018 г. са над 70 млн. души"}
{"url": "https://www.monitor.bg:443/bg/a/view/osvobodiha-platini-sled-12-chasov-razpit-168321", "text": "Мишел Платини, който цял ден даваше показания пред френските власти, беше пуснат да се прибере у дома. Както е ясно, бившият президент на УЕФА беше привикан на разпит по подозрение за корупция във връзка с избора на Катар за домакин на Световното първенство през 2022 година. Французинът си тръгна от разпита след близо 12 часа. „Беше дълго, но като се има предвид въпросите, които ми задаваха, няма как да не продължи дълго. Питаха ме за Евро 2016, за Световното първенство в Русия, за Световното първенство в Катар, за „Пари Сен Жермен“, ФИФА, за много теми и аз отговорих на всичко това. Не знам защо съм тук, но отговорих на всички въпроси”, заяви Платини. Той изтърпява забрана до 2023 г. за участие и посещение на всякакви футболни дейности, след като беше обявен за виновен за получаването на нерегламентиран хонорар на стойност 2 милиона швейцарски франка. Въпреки това обаче говорителят на Платини разпространи изявление, че клиентът му е спокоен за бъдещето си. “След като преди година беше дал показания пред съда по същото разследване, Мишел Платини отговори на въпроси и сега. Неговият адвокат г-н Уилям Бурдон категорично отбелязва, че не става дума за никакъв арест, а за обикновено изслушване на свидетел по настояване на хората, които водят разследването. Това е стандартна процедура. Мишел Платини отговори на всички въпроси, включително и на тези за условията, по които е бил определен домакинът на Евро 2016, като даде пълни обяснения. Той няма от какво да се притеснява и твърди, че няма отношение към неща, които не зависят от него. Той е напълно спокоен за бъдещето“, обяви говорителят на французина.", "date": "2019.06.19", "title": "Освободиха Платини след 12-часов разпит"}
{"url": "https://www.monitor.bg:443/bg/a/view/nameriha-tjalo-na-jena-pred-blok-v-krasno-selo-168316", "text": "Тяло на жена е намерено пред жилищен блок в кв. „Красно село“, съобщиха от пресцентъра на МВР. Сигналът е подаден рано тази сутрин в полицията. Съобщено е, че в тревните площи пред жилищен блок в кв. „Красно село“ е намерено безжизнено тяло на жена. На място са изпратени екипи на полицията и Спешна помощ. При извършения първоначален оглед не са констатирани следи от насилие по тялото, тепърва ще се установява и самоличността на жената.", "date": "2019.06.19", "title": "Намериха тяло на жена пред блок в „Красно село“ "}
{"url": "https://www.monitor.bg:443/bg/a/view/ogosta-pogylna-15-godishno-momche-168307", "text": "Момче от бойчиновското село Портитовци се удави във водите на река Огоста, съобщиха от областната дирекция на МВР в Монтана. Трагедията се разиграла към 17 часа във вторник. 15-годишният Марин и двама негови приятели отишли на реката, за да поплуват. Тъй като водите им се видели плитки, те се отдалечили на около 2 километра от селото. Стигнали до дълбоко място, където се сливат реките Ботуня и  Огоста. Наблизо сега се строи ВЕЦ. Тийнейджърите скочили в реката, но Марин започнал да се дави. Приятелите му не успели да му помогнат и хукнали да търсят помощ. На мястото пристигнали спасителни екипи и водолазите извадили Марин, уви той вече бил мъртъв. Удавеното момче има шест братя и сестри. Според местните, въпреки, че семейството му е много бедно, родителите полагали грижи за децата си. Най-вероятно погребението на Марин ще бъде платено от общината.", "date": "2019.06.19", "title": "Огоста погълна 15-годишно момче"}
{"url": "https://www.monitor.bg:443/bg/a/view/4-godini-zatvor-za-ubiec-na-pytja-168301", "text": "Апелативният съд във Велико Търново увеличи наказанието на шофьор, убил един и ранил четирима на пътя. Престъплението е извършено на 8 юни 2015 г. на главния път София – Варна, край разклона за село Джулюница. При катастрофа между два леки автомобила загива 19-годишен младеж, а други трима на 19 и 17 години са настанени в болница с различни телесни повреди. Като подсъдими са привлечени двамата водачи и получават присъди от по 3 години лишаване от свобода от окръжния съд във Велико Търново. След обжалването делото е разгледано от апелативната инстанция, чийто магистрати смятат, че присъдата спрямо един от подсъдимите, Ивайло В. е занижена. „Съставът на въззивния съд намира, че първоинстанционният съд не е отчел наличието на допълнителни отегчаващи вината обстоятелства и по-конкретно броят на лицата, на които са нанесени телесни повреди, новите административни нарушения на ЗДвП, извършени от подсъдимия след деянието, както и наложените административни наказания по две дела по реда, едното от които за причиняване на средна телесна повреда в резултат на управление на МПС с превишена скорост. Същевремено според въззивния съд неправилно са били отчетени като смекчаващи някои обстоятелства, които не следва да се приемат като такива. Наложеното на подсъдимия наказание се явява в случая явно несправедливо, тъй като в този му размер явно не съответства на високата степен на обществена опасност на деянието и дееца.  Поради това, със своето решение въззивният съд увеличава наложеното наказание на 4 г. които подсъдимият следва да изтърпи при общ режим”, се посочва в решението на Апелативния съд. Решението подлежи на обжалване и протест пред Върховен касационен съд.    ", "date": "2019.06.19", "title": "4 години затвор  за убиец на пътя"}
{"url": "https://www.monitor.bg:443/bg/a/view/lekuvat-bolkata-v-kabinet-na-dkc-sveta-marina-vyv-varna-168303", "text": "Във варнененския ДКЦ „Света Марина“ започна работа новооткрит кабинет за лечение на болката. В него пациенти с остра и хронична болка ще имат възможност да получават компететнта комплексна помощ, свързана с облекчаване и преодоляване на това състояние. Медицинските специалисти, които се борят с болката във всички нейни разновидности, са анестезиолозите. Чрез разговори и прегледи, те ще оценяват нивото на болката и здравното състояние на пациента. Така ще преценяват кой медикамент, комбинация от медикаменти или техники, са най-подходящи за лечение във всеки конкретен случай. В новосъздадения кабинет ще се лекуват и състояния на остра и хронична болка. Помощ могат да потърсят пациенти с болка, дължаща се на ставно-мускулни заболявания, болки в гърба и кръста, онкологично болни пациенти с хронична болка, пациенти с болки след оперативни интервенции, мигрена, артритни болки, болки при заболявания на раменната, колянната и тазобедрената става, невропатични болки при съдови заболявания и диабет и др. Кабинетът ще приема пациенти след предварително записване всеки вторник и четвъртък от 9 до 13 часа. В кабинета и манипулационните на ДКЦ „Света Марина“ ще се осъществяват консултативна, диагностична, медикаментозно-терапевтична и инвазивно-терапевтична дейности, които включват блокове на периферни нерви и плексуси, невролиза, криотерапия и криодеструкция и др. инвазивни процедури. Специалистите ще назначават медикаментозно лечение, включително с лекарства на специално разпореждане и изискващи зелена и жълта рецепти. При необходимост, пациентите ще бъдат насочвани за консултации с други специалисти, както и към лабораторни или образни изследвания. Хроничната болка е сериозен проблем в световен мащаб, който остава трудно решим. Според актуални статистики, около 70% от всички хора над 60-годишна възраст страдат от различно изявена хронична болка. Тя има различни измерения - повлиява се трудно, трае дълго време, често е свързана с нелечими заболявания и определя в голяма степен качеството на живот на болните. Представлява комплексен феномен, с най-малко 4 компонента – сензитивен, вегетативен, моторен и афективно – емоционален, които формират цялостното изживяване на пациента. В зависимост от преобладаване на една или друга компонента, лечението на болковото изживяване никога не е еднозначно и изисква задълбочен подход и много познания, коментира проф. д-р Вилиян Платиканов, началник на Клиниката по анестезиология и интензивно лечение в УМБАЛ „Света Марина“ във Варна и ръководител на екипа от специалисти в кабинета. Той обяснява, че болката може да бъде различни видове - остра, хронична, соматична, висцерална, невропатична, централна, повърхностна, фантомна и т.н. „Без значение от какво естество е произходът и какъв е интензитетът на болката, за пациентите тя остава неприятно усещане, което променя качеството на живот към по-лошо. Здравноосигурителната система не е предвидила направления и институционална регулация на това лечение, с изключение на определени ситуации при онкологично болни пациенти“, пояснява специалистът.  ", "date": "2019.06.19", "title": "Кабинет за лечение на хронична болка откриха във Варна"}
{"url": "https://www.monitor.bg:443/bg/a/view/a1-e-pyrvijat-telekom-u-nas-s-video-magazin-za-svoite-klienti-168318", "text": "А1 е първият телеком в България, който вече консултира чрез видео обаждане своите клиенти при закупуване на продукти от своя онлайн магазин. Това става възможно с услугата видео магазин, която е достъпна за смартфон, таблет и настолен компютър чрез специална икона за всяко устройство от онлайн портфолиото на А1. Идеята на услугата е всеки клиент, който има нужда от съдействие при въпроси и колебания по време на поръчка от електронния магазин на А1, да получи съдействие в реално време от консултанти на компанията. Видео магазинът е на разположение на клиентите всеки работен ден от 10:00 до 17:00 часа. Потребителите могат да се възползват от услугата, като кликнат на специалната Live икона, която се намира под всяко устройство на А1.bg. След като избере опцията „видео магазин”, клиентът ще се свърже посредством видео връзка с експерт на А1, който ще даде професионална консултация при избор на ново устройство или тарифен план и ще съдейства с изготвянето на поръчката. Видео връзката не навлиза в личното пространство на потребителите – тя е еднопосочна, като клиентът вижда служителите на А1, но те не виждат него или неговия дом. Не е нужно дори клиентът да има включен микрофон, защото А1 предлага и възможността за разговор в реално време чрез чат. Услугата е първата по рода си за българския телеком пазар и дава възможност на клиентите да се възползват от възможностите и на електронния, и на физическия магазин на А1. Освен за устройства, скоро видео магазинът ще бъде достъпен и за мобилни и фиксирани услуги на компанията. Едновременно с това те спестяват време от чакане и могат да бъдат консултирани в удобни за тях час и място. На A1.bg потребителите могат да се абонират за мобилни, фиксирани и дигитални услуги, както и да поръчат смартфони, лаптопи, телевизори и други технологични устройства на изгодни цени. В електронния магазин на A1 редовно се предлагат продукти на намалени цени, валидни единствено при покупка онлайн, а клиентите получават като подарък аудио колонка. Доставките на онлайн магазина на А1 се извършват безплатно до всяка точка на България, както при закупуване на устройство, така и при подписване на договор. Поръчките се осъществяват до 48 часа. При поръчки, заявени до 11:00 часа в София, доставката се осъществява до 18:00 часа в рамките на същия ден. А1 е и единственият телеком у нас, който предлага експресна инсталация на фиксирани услуги в рамките на 24 часа за клиентите на своя онлайн магазин.", "date": "2019.06.19", "title": "А1 е първият телеком у нас с видео магазин за своите клиенти"}
{"url": "https://www.monitor.bg:443/bg/a/view/tir-plamna-v-dvijenie-po-pytja-kazanlyk-stara-zagora-168309", "text": "Пожар в двигателя на товарен камион със старозагорска регистрация затвори пътя между Казанлък и Стара Загора и стана причини за образуването на километрични опашки в двете посоки преди обяд в сряда. Сигналът за бушуващите пламъци в предната част на превозващото отпадъчна хартия возило е бил подаден към 10,45 часа. На място са се отзовали два противопожарни автомобила от Казанлък, гасенето е продължило трийсетина минути. Няма данни за умисъл според участвалите в потушаването на пожара. Водачът е успял в последния момент да отбие камиона в канавката, вдясно от лентата за придвижване в посока Стара Загора. Движението по републиканския път ІІ-56 е било спряно за половин час, пропускването на колоната е ставало поетапно, уточниха от ОД на МВР –Стара Загора.", "date": "2019.06.19", "title": "ТИР пламна в движение по пътя Казанлък-Стара Загора"}
{"url": "https://www.monitor.bg:443/bg/a/view/sravnenie-sceni-ot-chernobil-i-realni-snimki-ot-tragedijata-vijte-gi-tuk-168302", "text": "Ако не сте гледали хитовия сериал „Чернобил“, то поне със сигурност сте чували за него. Още при излизането на трети епизод мини поредицата успя да се превърне в шоуто с най-висок рейтинг в телевизионната история. Продукцията, която ни припомня за ядрената катастрофа от преди 33 години, надмина дори „Игра на тронове“ и „В обувките на Сатаната“ с впечатляващ рейтинг - 9, 7 от 10. Сюжетът проследява опитите на смелите мъже и жени, които правят лични жертви, за да минимализират последиците от катастрофата, застрашила цяла Европа през 1986 г. Мини сериалът в шест части събуди масов интерес към трагедията и дори доведе до голямо нарастване на броя на туристите, опитващи се да влязат в забранената зона. Вместо да търсите път към Припят, може да разгледате реални снимки от 1986 г. и да ги сравните със сцените в продукцията на НВО.", "date": "2019.06.19", "title": "СРАВНЕНИЕ: Сцени от „Чернобил“ и реални снимки от трагедията (ВИЖТЕ ГИ ТУК)"}
{"url": "https://www.monitor.bg:443/bg/a/view/rumynec-nachelo-na-alde-v-evroparlamenta-168299", "text": "Румънецът Дачиан Чолош бе избран днес за председател на групата \"Обнови Европа\" в Европейския парламент, наследник на АЛДЕ. Това се посочва в съобщение на групата. Българският евродепута Искра Михайлова бе избрана за еидн от заместниците на Чолош. Чолош е бивш министър-председател на Румъния, земеделски министър и еврокомисар по земеделието и развитието на селските райони в комисията под председателството на Жозе Барозу. Новата парламентарна група се състои от 108 евродепутати. \"Обнови Европа\" е не само третата политическа сила в ЕП, но и нова надежда. Вярвам в единна Европа на Изтока и Запада, Севера и Юга, заявява Чолош, цитиран в съобщението. Той добавя, че групата ще работи според очакванията на гражданите, за социална закрила, опазване на природата, в областта на миграцията и цифровия преход. Без нас няма да бъде възможно съставянето на устойчиво мнозинство в ЕП, отбелязва досегашният председател на АЛДЕ Ги Верхофстат. Той добавя, че следващият председател на ЕК ще получи подкрепата на \"Обнови Европа\", само ако в основата на работната му програма залегнат целите на доскорошните либерали. Чолош е икономист, който служи като премиер на Румъния от ноември 2015 г. до януари 2017 г. Той беше еврокомисар по земеделието от 2010 до 2014 г. Бившият лидер на либералите Ги Верхофстат се прицели в поста председател на Европейския парламент. Това гласуване се очаква през първата седмица на юли, когато новият състав на законодателния орган ще проведе първата си сесия. В четвъртък евролидерите ще проведат среща на върха на ЕС. Те ще обсъдят топ позициите. Малко вероятно е лидерите на Европейския съюз да се договорят за конкретни имена за главните постове в съюза, когато се срещнат в Брюксел в четвъртък, казаха дипломати и официални лица, сочейки за причина разнобоя между Германия и Франция. Петте главни поста в ЕС се овакантяват по-късно тази година след изборите за Европейски парламент преди близо един месец. Резултатът от вота е един фрагментиран парламент на ЕС, в който все още не се е оформило мнозинство, което да утвърди новото ръководство и да съгласува политически цели до 2024 г.  При предишните избори, през 2014 г., Европарламентът веднага след гласуването излезе с убедителна позиция, настояващата националните лидери на съюза да номинират избраника на депутатите, Жан-Клод Юнкер, за нов шеф на изпълнителния орган - Европейската комисия. Този път те все още не са се обединили около едно име.  Нещата се усложняват от това, че френският президент Еманюел Макрон е против германския кандидат, издигнат от отслабената, но все още най-голяма група в парламента: Манфред Вебер от десноцентристката Европейска народна партия (ЕНП).", "date": "2019.06.19", "title": "Румънец начело на АЛДЕ в европарламента"}
{"url": "https://www.monitor.bg:443/bg/a/view/po-razporejdane-na-donchev-reshavat-problemite-s-burokracijata-do-mesec-168304", "text": "Вицепремиерът Томислав Дончев дава срок до един месец да се отстранят нарушенията при административното обслужване, съобщиха от „Дондуков“ 1. Ултиматумът идва след сигнали за проблеми при административното обслужване на гражданите и бизнеса. Във връзка с оплакванията са били изпратени тайни клиенти в отделни институции, които да осъществят обективен външен контрол върху начина, по който се предоставят услугите. В обхвата на наблюдението били включени общо 13 централни и местни администрации и 15 конкретни услуги, по които са предвидени мерки за намаляване на регулаторната тежест. Представените доклади след проверката показвали, че на много места все още не са изпълнени законови задължения на администрацията, не са променени процедурите и образците на документите и не са приложени приетите облекчения за гражданите и бизнеса. „Вчера изпратих писма до проверените администрации, в които им давам срок до един месец за да отстранят всички констатирани проблеми и да ми докладват какво е свършено. Предстоят нови проверки“, заявил Дончев. Междувременно от МС уточниха, че утре ще бъдат представени повече детайли от проверките на специална конференция. Оттам допълват, че се подгготвят и нови задължителни стандарти за административно обслужване в страната.", "date": "2019.06.19", "title": "По разпореждане на Дончев: Решават проблемите с бюрокрацията до месец"}
{"url": "https://www.monitor.bg:443/bg/a/view/roma-na-alfonso-kuaron-dovede-do-zakonodatelni-promeni-v-meksiko-i-sa-sht-168298", "text": "По-малко от половин година, след като Алфонсо Куарон говори за правата на домашните работници с „Оскар“-а за най-добър режисьор в ръка, законодателни промени в посока допълнителна правна защита на тази група от хора се въвеждат в Мексико и САЩ. горд е продуцентът Дейвид Линде, който поведе кампанията заедно с режисьора. Според информация на The Hollywood Reporter, след като промените вече са въведени в мексиканското законодателство, сенатор Камала Харис от Калифорния ще внесе такова предложение и в САЩ. Това ще се случи по-късно тази година, като сред разглежданите въпроси ще бъдат тези за редовното планиране на графиците на тези работници и платеният отпуск. Самият Куарон, който се вдъхнови за филма от историята на своята детегледачка в Мексико, обясни, че е имал опасения относно това дали кампанията няма да бъде приета като рекламен трик за промотирането на „Рома“. Въпреки че разговорът за създаването на активистка група за каузата започва още след световната премиера на заглавието (по време на филмовия фестивал във Венеция миналата година), режисьорът настоял да се даде повече гласност по темата едва след като лентата си завоюва няколко номинации. Искахме да използваме евентуалния успех на „Рома“ като старт на тази дейност\", обясни още Куарон.", "date": "2019.06.19", "title": "„Рома“ на Алфонсо Куарон доведе до законодателни промени в Мексико и САЩ"}
{"url": "https://www.monitor.bg:443/bg/a/view/mladen-marinov-prevencijata-sreshtu-bedstvija-ni-e-osnovna-zadacha-168287", "text": "Нашата задача е да работим по превенция срещу бедствия, така че да не се стига до извънредни ситуации. Това обяви шефът на МВР Младен Маринов в МС, след като правителството прие годишен доклад за намаляване на риска от бедствия за 2017-2018г.  Маринов уточни, че в документа се отчита свършената работа през периода, набелязват се основни проблеми и се анализира реакцията комисията за намаляване на щетите от бедствия и аварии. Силовият министър припомни, че държавата е отпуснала 6 млн. лв. за купуването на противоградни ракети и и откриването на три противоградни площадки. По думите му е добра практика да има отделени средства, за да може да се реагира при неотложни случаи и после да се възстановяват.", "date": "2019.06.19", "title": "Младен Маринов: Превенцията срещу бедствия ни е основна задача"}
{"url": "https://www.monitor.bg:443/bg/a/view/dejv-mystejn-e-bolen-ot-rak-na-gyrloto-168305", "text": "Основателят и фронтмен на Megadeth – Дейв Мъстен е диагностициран с рак на гърлото. Това съобщи самият той в социалните мрежи. 58-годишният бивш китарист на Metallica, който повече от 30-години води собствената си група, призна: Megadeth, които са едни от основателите на траш течението в метъла заедно с Metallica, Slayer и Anthrax, наричани още Голямата четворка, отмени повечето си концерти през 2019 г., макар че първото издание на Мегакруз - описвано като \"5 дни и 5 нощи хеви метъл упадък и разврат\", остава в календара им.", "date": "2019.06.19", "title": "Дейв Мъстейн е болен от рак на гърлото"}
{"url": "https://www.monitor.bg:443/bg/a/view/naj-moshtnijat-glas-na-planetata-vleze-v-gines-168286", "text": "Най-мощният глас на планетата е на пловдивчанката Смиляна Захариева. Миналата година тя спази всички указания и изисквания на Книгата на рекордите на Гинес, като изпя „Излел е Дельо хайдутин” с невероятните 143,8 децибела. Този й рекорд я вписа съвсем официално в Книгата на рекордите на Гинес, се похвали гласовитата дама. „От Гинес ми поставиха условието микрофонът да е отдалечен от мен на 2,5 метра и да е поставен на 1,5 м височина, независимо където и да се направеше. Уредите отчетоха 113,8 децибела. Има формула за изчисляване на загуби в далечината. С 6 децибела намалява силата на гласа ми на всеки половин метър. Ако микрофонът е на 2,5 метра отстояние от мен, реално от устата ми до уреда аз губя 30 децибела. Като се пресметне степента и силата на разсейване на звука за тези 2,5 метра, то те се равняват на 143,8 децибела”, разказа миналия октомври в интервю пред „Телеграф” как се е стигнало до този рекорд Смиляна. От Гинес са имали редица условия към вида на залата, ако опитът се провежда на закрито, както и към вида на шумомера, с който е измерена мощта на гласа на Смиляна. Искали са шумомерът да е от най-високия клас на пазара. Тъй като подобно устройство струвало доста скъпо – 7 500 евро, за опита й помогнали от фирма. Те не поставили на пловдивчанката никакви финансови условия. След това трябвало да бъдат изпълнени и останалите изисквания на Книгата за рекорди. От Гинес поставили условие, ако опитът се изпълнява на открито, външният шум трябвало да е под 60 децибела. Но тъй като опитът зависел от това дали ще има вятър, или не, то Смиляна решила да ползва студио. Друго условие от Гинес било певицата да не впръсква нищо в гърлото си и затова пловдивчанката решила да не пие дори вода, за да не компрометира опита си, който бе проведен на 27 септември м.г. Решението на Гинес с придружаващия го сертификат е пристигнало на 18 юни т.г.", "date": "2019.06.19", "title": "Най-мощният глас на планетата влезе в Гинес"}
{"url": "https://www.monitor.bg:443/bg/a/view/agent-akademik-chetete-tyrgovskija-registyr-168308", "text": "Манипулативният сайт „Фрогнюз“ на ДС-явочника Огнян Стефанов (агент Академик) пак изкряка брадатата опорка, че депутатът и издател на „Телеграф медиа“ Делян Пеевски имал нещо общо със строителството на Северната тангента в София. Агент Академик едва изчака по съоръжението да се появат технически проблеми и хвърли в публичното пространство фалшива новина с гръмкото заглавие: „Само във Фрог: Свързани с Пеевски фирми са строили рушащата се Северна тангента“. Внушението на придворния журналист на Цветан Василев е по дебелашки очевадно, но и също толкова менте. се опитва да внуши, че Пеевски, видите ли, не само печели обществени поръчки и усвоява обществен ресурс, ами и строи некачествено. По-конкретно фирмата, която „само във „Фрог“ съобщават, че била свързана с депутата, е „Водстрой 98“. Стига сте пришивили всевъзможни фирми и компании на Пеевски, г-н Академик, ами четете какво пише в Търговския регистър! Издателят на „Телеграф медиа“ няма нищо общо с въпросната фирма, а „новината“, с която се опитвате да заслужите жалките си сребърници от грабителя на КТБ, мухлясва вече пета година. Това менте бе изфабрикувано не от кого да е, а от олигархичния дует Иво Прокопиев-Цветан Василев. Именно Василев, г-н Академик, е човекът, който ви плаща кинтите и си записва като габровски бакалин всичко в халваджийските тефтери. и явно са му свършили торбалъжите, ако ще ви плаща и за претопления лански фейк. Дружеството, което уж било на Пеевски, е основано през 1998 г. в Сливен, когато депутатът е бил 17-18-годишен гимназист. От 2008 г. собственик на „Водстрой 98“ е компанията \"ПМ Контрол\", която държи 99,98% от неговите акции. Тя е собственост на Иван Мирински, а близо 60 други акционери държат 0,01% от акциите. Сред тях не фигурира името на Пеевски. В Търговския регистър не може да се намери юридическа връзка на „Водстрой 98“ и Иван Мирински с Делян Пеевски. За сметка на това още от 2012 г. има публикации в медиите, които свързват \"Водстрой 98\" с Цветан Василев поради сериозното кредитиране на компанията от банката. През юни 2014 г. флагманът на разградския олигарх Иво Прокопиев - „Капитал“ написа в своя статия (без грам доказателства!), че „Водстрой 98“ била свързана с Делян Пеевски. Малко по-късно, само ден преди поставянето под особен надзор на КТБ, на обслужващата го бТВ, че Мирински \"се води собственик на \"Водстрой\" и е \"марионетка на Пеевски\". Още същия ден Мирински изпрати съобщение до медиите, в което потвърди, че КТБ е обслужвала компанията му от 2007 г. до 2014 г., но поради натиск да прехвърли на Василев дялове от нея и неизгодни условия по кредити, започнал да работи с други банки. „Няма да се спирам на нелепите му твърдения за връзката ми с Делян Пеевски. Те ще бъдат предмет на съдебно производство“, официално заяви тогава Мирински. Тъй че, г-н Академик, ако не четете Търговския регистър, поне четете старите опорни точки, родени изпод разградско-белградската завера на олигарсите Прокопиев и Василев. И не ни представяйте отдавна изветрялата лъжа като новина. Нима очаквате мустакатият аферист да ви плати два пъти за една и съща интимна услуга?", "date": "2019.06.19", "title": "Агент Академик, четете Търговския регистър!"}
{"url": "https://www.monitor.bg:443/bg/a/view/arestuvaha-djado-otrovil-ulichno-kuche-168288", "text": "Възрастен мъж е арестуван и след разследане ще бъде изправен на съд за убийство на бездомно куче. Във вторник по обяд в село Върбица, 67-годишният мъж хвърлил храна на улично куче, което малко по-късно починало в гърчове и адски мъки. По случая е започнато досъдебно производство за причинена смърт на жиотно. Назначени са експертизи, а на животното ще се извърши аутопсия която да потвърди причината за смъртта.", "date": "2019.06.19", "title": "Арестуваха дядо отровил улично куче"}
{"url": "https://www.monitor.bg:443/bg/a/view/obleklo-pomaga-na-gluhite-nezrjashti-168297", "text": "Хаптичното подаване на знаци е процес, при който чуващ и виждащ човек предава информация на глух и незрящ човек, като докосва гърба или други части на тялото му. Това е ефективен метод, но не предоставя независимост на глухите, слепи хора. За това може да помогне новото хаптично облекло. Разработката използва свързана с компютър камера за носене, която идентифицира важни елементи, като лица на хора, препятствия в стая или предмети, които потребителят иска да намери. Тази информация се трансформира във вибрации или други хаптични сигнали, които се предават до тялото на потребителя чрез мрежа от задвижващи механизми, вградени в дрехите им. Планирано е производство на повече жилетки, за да може технологията да бъде тествана в по-голям мащаб.  ", "date": "2019.06.19", "title": "Облекло помага на глухите незрящи "}
{"url": "https://www.monitor.bg:443/bg/a/view/trima-bivshi-shefove-ot-api-na-syd-za-magistrala-marica-168290", "text": "Софийска градска прокуратура (СГП) внесе в Софийски градски съд (СГС) обвинителен акт срещу три длъжностни лица от Агенция „Пътна инфраструктура“ за безстопанственост в особено големи размери, представляваща особено тежък случай - престъпление по чл.219 ал.4 вр. ал.1 от НК. Лазар Л. е предаден на съда за това, че от 7 август 2014г.до 17 февруари 2015г. в качеството си на председател на Управителния съвет на АПИ, умишлено не е положил достатъчно грижи за възложената му работа по изграждане на магистрала „Марица“, и от това са последвали щети за Министерство на транспортна и информационните технологии в особено големи размери - 30 813 647 лева., и случаят е особено тежък. Тъй като осъщественото от него деяние е умишлено, той е привлечен към наказателна отговорност по по-тежката правна квалификация за безстопанственост- чл. 219 ал.4 вр. ал.3 вр. ал.1 от НК. Ако бъде признат за виновен Лазар Л. може да получи наказание лишаване от свобода“ от 3 до 12 години и „лишаване от право да заема определена държавна или обществена длъжност и „лишаване от право да упражняват определена професия или дейност“. Дончо А. и Илиана З. са предадени на съд, затова, че периода 23 януари 2014 г. до 26 януари 2015 г. в качеството си на членове на Управителния съвет на АПИ, при условията на независимо съпричинителство, не са положили достатъчно грижи за възложената им работа по изграждане на магистрала „Марица“, и от това са последвали щети за Министерство на транспортна и информационните технологии в особено големи размери -30 813 647 лева., и случаят е особено тежък. Ако бъдат признати за виновни Дончо А. и Илиана З. могат да получат наказание „лишаване от свобода“ от 3 до 10 години и „лишаване от право да заемат определена държавна или обществена длъжност и „лишаване от право да упражняват определена професия или дейност“.", "date": "2019.06.19", "title": "Трима бивши шефове от АПИ на съд за магистрала \"Марица\""}
{"url": "https://www.monitor.bg:443/bg/a/view/testament-povikaha-apokalipsisa-v-sofija-video-168294", "text": "Американските траш метъл легенди Testament сринаха новия столичен клуб Music Jam във вторник вечер. Нужни им бяха само час и 15 минути, и едно блиц шоу без прекъсвания, без почивка, за да забият като ръждив пирон рифовете си в главите на всички уважаващи себе си фенове на тежката музика, присъствали на концерта. Калифорнийците се появиха на сцената след като българите Terravore нажежиха обстановката до краен предел. Титулярите забира някой от най-здравите си композиции като Electric Crown и More Than Meets The Eye, които феновете, на всякаква възраст – както 40-годишни, така и прохождащи тийн метъли, показаха че обожават. Пикът на вечерта определено беше финалът. По време на песента The Formation of Damnation настървените почитатели на бандата създадоха Стена на смъртта, нахъсани от фронтмена, кипящия от енергия, Чък Били. Публиката се разделя на две половини и при подходящия момент тези две половини се сблъскват и в експлозията се ражда величественият спомен за преживяната нощ. Бандата пристигна в състав: Чък Били - вокали, Ерик Петерсън - китара, великият Алекс Сколник - китара, Джийн Хоглан - барабани, Стиви ди Джорджо - бас. Всички те до един са емблематични фигури в света на метъла, всеки от които е висока класа музикант - виртуоз на инструмента си. Чък Били, на когото трябва да му дадат китара (защото постоянно обръщаше микрофона си и имитираше, че свири), беше невероятен, басистът ди Джорджо сменя между свирене с перце и пръсти, барабанистът Хоглан дирижираше публиката с ръцете и краката си, а може би най-добрият метъл китарист Алекс Сколник бе звездата на вечерта. Солата му пращяха от сила и лиричност, но в същото време оставяха ярък спомен и силна болка във врата във всеки ценител на траша. След излизането на последния засега албум на групата Brotherhood of the Snake, Testament има интензивна концертна програма, което държи бандата в отлична форма. Този високо оценен от медии и фенове албум е в основата на листата с песни, които американците изпълняват по лайфовете през последните две години, наред с вечните класики. Но от бандата заявиха за първи път и изненада – преди да тръгнат от САЩ към София са завършили процеса по записване на новия си 12-ти албум. Скоро може да очакваме излизането му. Testament е американска траш метъл група, формирана през 1982 г. в Бъркли, Калифорния, която заслужава място в Голямата четворка на траш метъла (на мястото на Anthrax) и е продала над 14 млн. копия от албумите си из целия свят.", "date": "2019.06.19", "title": "Testament повикаха апокалипсиса в София (ВИДЕО)"}
{"url": "https://www.monitor.bg:443/bg/a/view/rusija-vyvejda-elektronni-vizi-za-bylgarite-168292", "text": "В най-скоро време на чужденците, желаещи до посетят Русия, вече няма да се налага да се редят пред гишетата на консулските й служби. От 1 януари 2021 г. туристите ще могат да оформят руска електронна виза, като облекчението ще важи и за българските граждани. Съответният указ бе подписан от президента на страната Владимир Путин. Предвижда се визите да бъдат еднократни и да се издават за срок от 16 дни. За да получат входен документ, чужденците ще трябва да попълнят  анкета на създадения специално за целта сайт на руското Външно министерство. От интернет ресурса на дипломатическото ведомство става ясно, че от опростената процедура важи за гражданите на страните от Европейския съюз, Китай, Япония, Иран, Индия, Мексико, Обединените арабски емирства, Сингапур и Турция. Засега не се предвижда в споменатия списък да бъдат включени САЩ, Великобритания и Канада. Електронната виза ще струва 50 долара. Целта на въвеждането на единна руска електронна виза е стимулиране на туризма в страната, като по предварителни данни това може да увеличи приходите в тази сфера до 20 млрд. долара. Очаква се още потокът от чужди туристи да се увеличи с до 40%. През миналата година Русия е посетена от почти 1 690 000 чужди граждани.", "date": "2019.06.19", "title": "Русия въвежда електронни визи за българите "}
{"url": "https://www.monitor.bg:443/bg/a/view/3-mlrd-lv-vyrti-e-tyrgovijata-168255", "text": "3 млрд. лв. на година е оборът на електронната търговия, като само за фирмите, имащи в регистрацията си продажби от разстояние, сумата е поне 500 млн. лв. Това сочат приблизителни изчисления на експерти от бранша. Председателят на Асоциацията за електронна търговия Петър Ванчев смята, че в зависимост от начина на изчисление оборотът на електронната търговия у нас започва от 500 млн. лв. и стига до няколко милиарда лева, например 3 - 4 млрд., и „Националната статистика обхваща само дружествата, регистрирани като електронни търговци. Не хваща чуждите, които не са локализирани за България, а също и големите търговски вериги, имащи и сайтове за пазаруване. Отделно не се взема предвид и делът на сивата икономика в сектора”, обяснява той. Според него няма обективна методика за назоваване на точната цифра и затова за по-голяма точност НСИ трябва да работи на база на дейността на куриерските фирми. Причината е, че 80% от електронните магазини ползват техните услуги, а само 20 на сто от е-търговците имат и собствен разнос. „Над 10 000 са активните сайтове за онлайн търговия в България. Общият им брой е 30 000, но останалите са неработещи или полуработещи. Чуждите, с версия специално за нашата страна, са между 500 и 1000. и при продуктите, и при сайтовете. От няколко години ръстът в електронната търговия се дължи основно на инвестициите в сектора за разширение, нови портали и реклама, а не толкова на нарастване на потребителското търсене и съответно пазарът да отговаря на него. Подобна тенденция е видна и в останалите страни и там е достигната зрялост в сектора. На практика се е достигнало ниво, което затруднява разрастването му повече, отколкото при класическите форми на търговия. От началото на годината в онлайн търговията няма продукт, който да се е превърнал в хит. В момента онлайн се купуват повече стоки, свързани с лятната почивка, за развлечение и за свободното време. Телевизори и стоки за дома по-често се поръчват в студените сезони”, каза още Ванчев. По думите му в последните година-две „Преди хората купуваха евтини дрехи, представени през мрежата, заради красиви снимки. Потребителите вече осъзнават, че цената съответства на качеството. Поначало обаче от броя на всички продажби онлайн делът на дрехите продължава да е най-голям и може би е 30 - 40%. Причината е, че у нас те винаги са били един от най-силно продаваните продукти. На следващите места са стоките за дома и техниката”, уточнява той. Бизнесменът обяснява още, че покупката при дрехите много зависи от действията на продавача. „Доброто представяне и модата карат потребителя да купува импулсивно. Освен това, като се изключи определен сегмент от скъпи марки, дрехите в България са изключително евтини. Някои от тях са на такава цена, че е чудно как са произведени - големи фирми предлагат мъжки ризи по 9,90 лв. или детски дрешки по 3 лв. За компании с малки обеми постигането на такива цени е немислимо”, казва Ванчев. Според него, изключвайки бързооборотните стоки - храни, напитки и битова химия, онлайн пазарът вече е почти точно копие на класическия (оф лайн). „Вече всички пазаруват през интернет, не само младите, защото потреблението е отражение на начина на живот. Имаме и клиенти на над 70 години. Това са предимно по-интелигентни хора, чиито деца са извън България и интернет е не само средство за комуникация с тях”, каза председателят на Асоциацията за електронна търговия. Според доклад на една от големите банки у нас, секторът на електронната търговия в България и през следващите няколко години. Всяка година онлайн търговията у нас върви нагоре с до 20 - 30%, сочат официални данни от края на 2018 г. Продуктовите категории, които ще се развиват най-бързо, са поръчка на храна онлайн, дом и градина, а от онлайн услугите с най-голям темп ще растат туристическите пакети, онлайн застраховките и закупуване на билети за събития. Според представените данни около 1,2 млн. българи са пазарували онлайн през 2018 г., като те най-често са купували дрехи, обувки и аксесоари, спортни стоки и техника. Отделно тенденцията в последните години е онлайн да се пазаруват по-скъпи стоки. Нарастването на традиционната търговия в световен мащаб е с около 3 - 4%, отчитат още от трезора.", "date": "2019.06.19", "title": "3 млрд. лв. върти е-търговията"}
{"url": "https://www.monitor.bg:443/bg/a/view/variant-i-be-izteglen-na-izpita-po-matematika-sled-vii-klas-168289", "text": "Вариант I бе изтеглен тази сутрин в министерството на образованието и науката за матурата по математика след VII клас. Пред журналисти зам.-министър Таня Михайлова каза, че за явяването е важно както да е овладян материалът по математика, така и децата да са спокойни. Изпитът бе с продължителност 150 минути и започна в 9 часа \"Децата ще бъдат в училищата, където са учили, средата ще им е позната. Няма спорен въпрос, има указания\", каза тя и допълни, че и родители, и учители са отговорни за спокойствието на децата. \"Още с ключа за отговори има указания. Ако някой търси спорна задача, просто защото няма такава, а трябва да си намери, ще трябва да разочароваме всички, които тръгват негативно към изпитите. Това създава напрежение в самите ученици\", обясни тя. Зам.-министърът обясни, че от днес имат готовност да започат оценяване на писмените работи по Български език и литература (БЕЛ). С ден се увеличават дните за проверка. Във всички регионални управления от снощи има указания да имат готовност да започнат оценяването.", "date": "2019.06.19", "title": "Вариант I бе изтеглен на изпита по математика след VII клас"}
{"url": "https://www.monitor.bg:443/bg/a/view/dyshterjata-na-svetla-ivanova-napisa-kniga-168291", "text": "„Животът на едно необикновено прасенце“ - това е заглавието на първата книжка на дъщерята на певицата Светла Иванова – Стела. 7-годишното момиченце е автор, както на текста, така и на илюстрациите в изданието, което представи за първи път във вторник вечерта. Относно вдъхновението си, малката Стела обяснява, че в корена на всичко стои майка й. Тъй като обожава животните момичето решава да разкаже на връстниците си именно за едно семейство, състоящо се от прасенца. „Животът на едно необикновено прасенце“ има и своя благотворителна кауза. По един лев от всяка закупена книжка, ще бъде дарен за приют за бездомни животни, съобщи Иванова пред БНР.", "date": "2019.06.19", "title": "Дъщерята на Светла Иванова написа книга"}
{"url": "https://www.monitor.bg:443/bg/a/view/kortejyt-na-kejt-i-uiljam-blysna-jena-168295", "text": "Възрастна жена е в болница в тежко състояние, след като е била блъсната в понеделник от полицай на мотор, разчистващ пътя за автомобила на принц Уилям и съпругата му в Лондон, съобщиха световните информационни агенции. Състоянието на 83-годишната жена е стабилно. Принц Уилям и съпругата му са изпратили цветя на пострадалата и са предложили да я посетят. Те уверили, че ще проследят възстановяването й. Полицаят се е движел в срещуположното платно. Инцидентът се разследва. Това е четвърто пътнотранспортно произшествие, свързано с човек от кралското семейство за седем месеца.", "date": "2019.06.19", "title": "Кортежът на Кейт и Уилям блъсна жена"}
{"url": "https://www.monitor.bg:443/bg/a/view/riana-otkri-moden-butik-v-nu-jork-168293", "text": "Перлата от Барбадос Риана откри моден бутик в Ню Йорк, като заедно с това представи и нова мини колекция на бранда си „Фенти“. Магазинът отваря врати само временно. С това начинание в Голямата ябълка певицата се заема за втори път. Бутикът се намира в магазина „Уебстър“ в Сохо и ще е наличен до края на месеца. Заедно с новите модели от „Фенти“, 31-годишната звезда предлага и подбрани тоалети от първата си колекция. Актуалната линия носи името „6-19“, а роклите в нея са в ярки цветове, предимно оранжево и жълто. Впечатление правят дълбоките деколтета на моделите. Преобладават меки материи, като сатен и трико. Голяма част от новите модели могат да се поръчат и по интернет. Цените на втората мини колекция на чаровната изпълнителка са като на първата – от 250 долара за тениска до 1000 долара за сак.", "date": "2019.06.19", "title": "Риана откри моден бутик в Ню Йорк"}
{"url": "https://www.monitor.bg:443/bg/a/view/marija-ignatova-napisa-pesen-za-aleks-raeva-video-168285", "text": "Телевизионната водеща Мария Игнатова дебютира в ролята на текстописец. За новото поприще чаровната блондинка е обединила усилия с колежката си Александра Раева, с която забавляваха публиката в предаванията „България търси талант“ и X Factor. Парчето носи заглавието She Is Killing You, изпълнявана е от групата на Раева Mind Trips и направи премиерата си във вторник в официалния YouTube канал на продуцентската компания на Графа Monte Music. Освен като текстописец, в проекта Игнатова се разписва и с актьорско участие, като именно на нея е поверена главната роля във видеото, режисирано от Оля Желева. „Харесва ми. Красиво е.“ и „Това ли ще работи Мария след спирането на „Господари на ефира“ гласят част от коментарите на меломаните под клипа. Въпреки че наскоро стана ясно, че предаването няма да се завърне на телевизионния екран, то продължава да радва зрителите си онлайн, а първият епизод на „Господари на уеба“ бе пуснат в края на месец май.", "date": "2019.06.19", "title": "Мария Игнатова написа песен за Алекс Раева (ВИДЕО)"}
{"url": "https://www.monitor.bg:443/bg/a/view/retrospektiva-na-rajko-aleksiev-v-sghg-168260", "text": "26 години след последната изложба на Райко Алексиев Софийската градска художествена галерия открива днес ретроспектива на големия художник – живописец, карикатурист и творец с будна гражданска съвест. След 9 септември 1944 г. единствено той сред другите арестувани сатирици Александър Божинов, Александър Добринов и Константин Каменов е пребиван в продължение на повече от месец, без да остави писмени показания, докато е доведен до неузнаваемост и умира в болницата на Червения кръст. Може ли да ни развълнува или да ни разсмее сега нарисуваното от него? Дали той е само един от най-добрите ни карикатуристи, или е и живописец, чиито творби имат стойност за историята на българското изкуството? Изложбата в СГХГ е повод да потърсим отговор на тези въпроси, казва кураторът Красимир Илиев. Творбите на Райко Алекссиев могат да се видят до 14 юли.", "date": "2019.06.19", "title": "Ретроспектива на Райко Алексиев в СГХГ"}
{"url": "https://www.monitor.bg:443/bg/a/view/ombudsmanyt-predlaga-po-niska-lihva-za-prosrocheni-zadyljenija-168282", "text": "Омбудсманът Мая Манолова настоява за намаляване на законната лихва, която гражданите плащат при просрочване на парично задължение. От 1994 г. насам тя е 10 процентни пункта над основния лихвен процент въпреки различната икономическа и финансова обстановка в страната, пише Манолова в препоръка до председателя на Народното събрание Цвета Караянчева и премиера Бойко Борисов. Освен това има и намаление на основната лихва от 72% при въвеждането на законовата лихва до нива, близки до нула в последните години. Омбудсманът се позовава на многобройни жалби на граждани, изпаднали в много тежко положение, заради непосилните лихви, които дължат на банки, фирми за бързи кредити, колекторски фирми, доставчици на обществени услуги и монополни дружества. „Тези лихви нарастват още повече след съдебни процедури“, пише още омбудсманът до Караянчева и Борисов.  За сравнение Манолова дава страни като Австрия, Литва, Германия, Латвия, където законната лихва за забава на физически лица се движи средно около 5%. Тя посочва, че и спрямо преобладаваща част от останалите страни-членки законовата лихва у нас е забележимо по-висока. Друг проблем, поставен от омбудсмана в препоръката, е липсата у нас на диференциация на законната лихва, чиито размер е еднакъв за граждани и търговци. Тя отново дава пример с Германия, Латвия и Литва, където това е направено и работи.  „Смятам, че тази практика с различен и по-нисък лихвен процент следва да се приложи и у нас, тъй като е по-справедлива за гражданите и ще им даде възможност да изплуват от финансовото блато, в което се намират повечето от тях“, категорична е Мая Манолова.", "date": "2019.06.19", "title": "Омбудсманът предлага по-ниска лихва за просрочени задължения "}
{"url": "https://www.monitor.bg:443/bg/a/view/dps-i-gerb-na-edno-mnenie-za-subsidijte-168283", "text": "От ГЕРБ се съгласиха за отворено финансиране на политическите партии и за това, че с 1 лв. субсидия няма как да плащат за дейността при кампаниите си. Това заяви председателят на ДПС Мустафа Карадайъ в НС. На срещата са присъствали и депутатите Делян Пеевски и Йордан Цонев. \"Няма разлика между 1 лев и 0 лева субсидии на политическите партии, защото с 1 лев те не могат да финансират кампаниите си\", обясни Карадайъ. Той сподели, че са коментирали още две теми с ГЕРБ. Втората тема, която е в предложението на ДПС е да се създаде фонд за изграждане на детски градини и освобождаване от такси в обществените забавачки. Председателят на ДПС поясни, че първата вноска във фонда ще бъде от спестените средства от субсидиите на политическите партии. Предложенията на ДПС за промяна в модела на финансиране на партиите са публикувани, след като  бяха внесени от председателя на партията Мустафа Карадайъ и депутатите Делян Пеевски, Йордан Цонев и Халил Летифов между първото и второто четене на промяната в Закона за държавния бюджет за 2019, внесена от Министерския съвет. \"Премиерът г-н Бойко Борисов предложи между 0, 5 млрд. и 1 млрд. лв. да има във фонда за изграждане на детски градини, останалата част да се внесе с постановление на Министерски съвет“, добави Карадайъ. Третото предложение, което от ДПС са направили е да се освободят от ДДС книгите и учебниците. \"Партиите по някакъв начин ще финансират своята дейност, нашето предложение е това да бъде публично\", завърши Карадайъ. На въпрос от журналист дали народният представител от ДПС и издател на „Телеграф медиа“ Делян Пеевски би инвестирал в проекта на почетния председател на ДПС д-р Ахмед Доган, ТЕЦ Варна или в съответното му пристанище, той отговори: \"Винаги бих инвестирал в проекти на г-н Доган\". ", "date": "2019.06.19", "title": "ГЕРБ и ДПС с консенсус за субсидиите на партиите (ОБНОВЕНА + ВИДЕО)"}
{"url": "https://www.monitor.bg:443/bg/a/view/gerb-shte-predlojim-obshtinite-da-predostavjat-ofisi-na-partiite-168284", "text": "ГЕРБ ще предложим общините да предоставят безвъзмездно офиси на партиите. Това заяви председателят на бюджетната комисия и депутат от ГЕРБ Менда Стоянова в кулоарите на НС. Стоянова поясни, че по този начин партиите ще имат офиси без да заплащат за тях, а със субсидията от 1 лв., биха поели разходите за административния персонал в офисите. За други видове разходи като например избори, партиите ще търсят подкрепа от различни видове спонсори, физически и юридически лица. Тя съобщи, че остават на позиция за субсидия от 1 лев и поясни, че, ако се говори за американския модел трябва да се направят промени, които да дадат възможност физически и юридически лица да даряват на партиите при пълна прозрачност и попълване на декларации за произход. \"Това означава качване на декларации в Сметната палата и всичко останало, което тя прави като одит на разходите на политическите партии\", обясни Стоянова. На въпрос дали се обмисля таван за такава подкрепа, тя отговори, че не вижда причина да има такъв таван.", "date": "2019.06.19", "title": " ГЕРБ предлага общините да дават офиси без наем на партиите "}
{"url": "https://www.monitor.bg:443/bg/a/view/dejvid-harbyr-bih-okurajil-horata-koito-ne-iskat-deca-168248", "text": "Актьорът Дейвид Харбър, прочул се най-вече в униформата на Джим Хопър в хитовия сериал „Странни неща“, има особено мнение относно това дали човек трябва да има деца в днешно време. Самият той не е сигурен дали иска наследник, стана ясно от негово интервю за сп. „Плейбой“. На въпроса дали иска един ден да има деца, той отговаря: „Честно казано, колебая се. Не ми се иска да имам дете, ако след 15 години, когато то също ще е на 15, планетата ни ще е мъртва. Ако на някой му се роди бебе, всички вкупом възкликват: „О, Боже!“, и пърхат от щастие. Аз по-скоро бих окуражил хората, които предпочитат да нямат деца, защото най-зеленото нещо, което всеки от нас може да направи, е да не се размножава“. Все пак 44-годишната звезда дава позволение да бъде наричан лъжец и лицемер, ако, например, след 5 години му се роди син. Междувременно Харбър, който играе главната роля в почти изцяло снимания в България филм „Хелбой“, още не е свикнал да го възприемат като секссимвол. „Това е нож с две остриета. Наистина е голямо удовлетворение да те обявят за секси, когато си минал 40-те, хората да харесват това, което правиш, да бъдеш признат. През първите три месеца бях в еуфория и после започна да ми става малко странно. Сега избягвам да излизам толкова често. Малко ми липсва анонимността“, разказа още той.", "date": "2019.06.19", "title": "Дейвид Харбър: Бих окуражил хората, които не искат деца"}
{"url": "https://www.monitor.bg:443/bg/a/view/madona-iska-sreshta-s-papata-168266", "text": "Кралицата на попа Мадона иска да се срещне с папа Франциск. Причината – певицата желае двамата да си поговорят относно това какво мисли Исус за правата на жените. „Нека да поговорим за гледната точка на Исус относно жените. Не мислите ли, че би се съгласил, че жената трябва да има право да решава какво да прави с тялото си“, разпали се тя по време на интервю с Андрю Дентън. Припомняме, че през 1989 г. изпълнителката си навлече гнева на църквата, след като в клипа към песента й Like a Prayer присъстваше чернокож Исус и показно бяха изгаряни кръстове. Въпреки това Мадона вярва, че главата на Римокатолическата църква би се срещнал с нея. Мисля, че този (Франциск) би. Мисля, че би бил широкоскроен към подобен разговор с мен“, допълни тя. Мадона довери, че има периоди, в които живее като монахиня.", "date": "2019.06.19", "title": "Мадона иска среща с папата"}
{"url": "https://www.monitor.bg:443/bg/a/view/akcija-na-policijata-za-skorost-kolani-i-detski-stolcheta-168281", "text": "Продължава масираната акция на \"Пътна полиция\" в цялата страна. Причината за нея са тежките пътни инциденти със загинали хора станали през последните дни.  Патрулите ще следят за превишаване на скоростта и правоспособността на водачите. Полицаите ще проверяват и за използването на предпазни колани и детски столчета. Ще се следи и за отнемането на предимство на пешеходците.", "date": "2019.06.19", "title": "Акция на полицията за скорост, колани и детски столчета"}
{"url": "https://www.monitor.bg:443/bg/a/view/koncert-i-nagrada-v-pamet-na-nikola-guzelev-168262", "text": "Голям концерт в памет на незабравимия бас Никола Гюзелев ще се състои в зала „България“ на 23 юни от 19 ч. В него ще участват Софийската филхармония и Националният филхармоничен хор със своите солисти, а диригент ще бъде италианският маестро Серджо Олива. Събитието се осъщетвява благодарение на съвместната работа на Филхармонията, фондация „Никола Гюзелев“, Италианския културен институт, БАН и асоциация „Артемидия“ от Рим, с подкрепата на Министерството на културата, Италианското посолство в София и Община Павликени. По време на проявата ще бъде връчена Международната награда „Никола Гюзелев 2019“ за оперно и изобразително изкуство. Тя e учредена през 2016-а по повод 80-годишния юбилей на прочутия български оперен артист и художник маестро Никола Гюзелев. През 2019 г. е нейното трето издание. Знаковият символ на отличието е медал по проект на скулптора проф. Богомил Николов.", "date": "2019.06.19", "title": "Концерт и награда в памет на Никола Гюзелев"}
{"url": "https://www.monitor.bg:443/bg/a/view/61-000-sedmoklasnici-se-javjavat-na-izpit-po-matematika-168275", "text": "На изпит по математика за влизане в гимназия днес се явяват над 61 000 седмокласници. Денят е неучебен за всички останали ученици. Седмокласниците трябва да се явят на изпита с документ за самоличност и черна химикалка. Тя е нужна, защото за първи път тестовете ще се проверяват електронно. На всеки от листовете за отговори ще има индивидуален бар код. Работите ще се сканират. Резултатите ще са готови до 27 юни, а от 3 до 5 юли ще се подават заявленията за участие в класирането за гимназиите.", "date": "2019.06.19", "title": "61 000 седмокласници се явяват на изпит по математика"}
{"url": "https://www.monitor.bg:443/bg/a/view/do-32-gradusa-dnes-i-opasnost-ot-gradushki-168278", "text": "Слънчево с температури до 32 градуса ще бъде днес времето, като следобед отново ще се заоблачи и ще има опасност от градушки. Краткотрайни валежи, придружени с гръмотевици ще има на отделни места, главно в западните и северните райони. Вятърът временно ще се усили. Ще има условия за градушки. Максималните температури ще са между 27° и 32°.  По Черноморието ще бъде предимно слънчево. Следобед ще има временни увеличения на облачността, на отделни места със слаби превалявания. Ще духа слаб до умерен североизточен вятър. Максималните температури на въздуха ще са между 28° и 30°, а температурата на морската вода - от 21 на север от н. Калиакра, до 25-26 в южните райони.  Над планините ще е предимно слънчево. И там в следобедните часове ще се развива купеста и купесто-дъждовна облачност и на много места, главно в масивите от Западна и Централна България, ще има краткотрайни валежи с гръмотевици и временно усилване на вятъра. Ще има условия за градушки, предвиждат синоптиците.", "date": "2019.06.19", "title": "До 32 градуса днес и опасност от градушки"}
{"url": "https://www.monitor.bg:443/bg/a/view/avtobusi-v-stolicata-s-novi-marshruti-zaradi-remont-na-mostove-168276", "text": "Автобуси от столичният градски транспорт ще се движат с променено разписания до началото на юли, заради ремонти на мостове. Това съобщиха от общината. До 9 юли се забранява влизането на пътни превозни средства по мостово съоръжение за кв. Кривина. През този период се променя и маршрутът на автобусна линия № 14 както следва: в посока Гара Искър: от автостанция Изток по маршрута си до спирка с код 2510 “По желание” на Кривински път преди Околовръстен път, през ТИР-паркинга надясно по Околовръстен път, през пътния възел влиза по ул. “Васил Левски” в с. Казичене, наляво по ул. “Цар Борис III” до крайната станция на автобусна линия № 8 в с. Кривина, обратен завой, връщане през с. Кривина, наляво по ул. “Васил Левски” и по маршрута си през с. Казичене до гара Искър; в посока автостанция Изток: от гара Искър по маршрута си през с. Казичене и до спирка с код 1542 “Село Кривина”, обратен завой на крайната станция на автобусна линия № 8, обратно през с. Кривина, по ул. “Васил Левски”, през пътния възел при с. Казичене надясно по Околовръстен път и през пътния възел при бул. “Ботевградско шосе” наляво по бул. “Ботевградско шосе” по маршрута си до автостанция Изток. Разкрива се временна автобусна линия № 15 с маршрут: от автостанция Изток по маршрута на автобусна линия № 14 до спирка с код 2510 “По желание”, обратен завой на ТИР-паркинга и по маршрута на автобусна линия № 14 до автостанция Изток. Мостът на ул. „Черковна“ над бул. „Ген. Д. Николаев“ ще бъде затворен за движение до 7 юли. Въвежда временна организация на движението в района и се променя частично маршрутът на автобусна линия №120. Забранява се влизането на превозни средства по ул. „Черковна“ в участъка от ул. „Марица“ до ул. „Е. Симидчийска“.", "date": "2019.06.19", "title": "Автобуси в столицата с нови маршрути, заради ремонти"}
{"url": "https://www.monitor.bg:443/bg/a/view/eltyn-djon-shte-poluchi-ordena-na-pochetnija-legion-168257", "text": "Президентът Еманюел Макрон ще връчи Ордена на Почетния легион на британската суперзвезда Елтън Джон в петък, когато е Празникът на музиката във Франция. Церемонията ще се проведе преди началото на концерта в двора на президентския дворец. Певецът е заявиха от Елисейския дворец. Освен това, той е един от изпълнителите, \"които се раздават най-много в благотворителната дейност, особено за болните от СПИН\". Елтън Джон е офицер на френския Орден на изкуствата и литературата от 1993 г. Той е в страната по повод прощалното си турне The Farewell Yellow, което започна през 2018 г. 71-годишната музикант ще приключи обиколката си през ноември 2020 година с концерти във Великобритания, включително пет изпълнения в лондонската „О2 арена“.", "date": "2019.06.19", "title": "Елтън Джон ще получи Ордена на Почетния легион"}
{"url": "https://www.monitor.bg:443/bg/a/view/uchenieto-v-cheshnigirovo-prodyljava-ranen-voenen-e-v-tejko-systojanie-168280", "text": "Ученията по линията на НАТО ще продължат и днес, въпреки трагичния инцидент от вчера със загинал парашутист. Това заяви кмета на Чешнигирово - Христо Атанасов пред bTV. Остава тежко състоянието на единия военен, пострадал при десанта на НАТО край Чешнигирово, съобщи бТВ. Военен от Канада загуби живота си по време на учението. Парашутистът загина при масов скок край Пловдив. Трима други чуждестранни военни са ранени и са в болница. В учението не участват български парашутисти и специални части. Страната ни предоставя единствено терена за него. Според официалното съобщение на Министерството на отбраната на Канада загиналият военен се казва Патрик Лабрие. Български и американски офицери са донесли разяснителни материали, които са били разлепени в селото, за да бъде предупредено населението. Летището не функционира от 20 години, на него се провеждат само учения, уточни Христо Атанасов.", "date": "2019.06.19", "title": "Учението в Чешнигирово продължава, ранен военен е в тежко състояние"}
{"url": "https://www.monitor.bg:443/bg/a/view/izvrashtenijata-na-prokuraturata-sreshtu-telegraf-prodyljavat-168268", "text": "След като скандалният прокурор от районната прокуратура Тодор Тодоров разпореди на председателя на Патентното ведомство да заличи търговската марка „Телеграф“, регистрирана още през 1999 г., тъй като тя можела да създаде заблуда на потребителите в Р България, че има общо със „световноизвестния английски вестник с дългогодишна популярност в страната The Telegraph, сагата все още не е приключила. Дори, напротив – извращението с вестника продължава.   Безумното по своя характер постановление на прокурор Тодоров е било обжалвано от председателя на Патентното ведомство. Същото е незаконосъобразно най-малкото поради това, че прокуратурата няма правомощия да разпорежда заличаване на търговски марки. Това право има единствено административният орган – Патентното ведомство, и то след провеждане на предвидената в закона процедура с участието на засегнатите страни. Прокурор Тодоров е действал явно злонамерено срещу \"Телеграф“, извън компетентността си по закон, като вместо да разследва фалшивия сайт www.telegraf.bg (за което полицията е била сезирана от медията ни), предприе подмолна атака срещу най-тиражния вестник в страната. Няма съмнение, че атаката е била планирана извън коридорите на районната прокуратура и представлява опит за саморазправа с неудобната за родното задкулисие медия. Няма съмнение също, че атаката представлява удар срещу свободата на словото, защитена от конституцията. Няма съмнение, че случващото се може да бъде определено единствено като мракобесие, недопустимо в една демократична и правова държава, каквато следва да е България. И причините за това са много. Журналистическите разследвания, извадили на бял свят житието и битието на родните олигарси и на техните тъмни сделки, провокират от години безброй атаки срещу вестника и срещу издателя му Делян Пеевски. Винаги сме били готови да отговорим на провокациите, лъжите и на стотиците фалшиви новини, с които сме били заливани през годините. И никой не ни е уплашил и няма да успее да ни затвори устата. Фрапиращото в случая сега е, че „изпълнителят“ на мракобесната атака е облечен в червена магистратска тога и упражнява властта си превратно и в грубо нарушение на закона. Това създава опасен прецедент за недопустимо вмешателство на държавното обвинение в гражданскоправните отношения. А когато съществува съмнение и за преднамереност в действията на прокурора, скандалът неминуемо ескалира. Каква ли би била реакцията на така наречените добри медии („бели“ и „независими“ единствено в собствените си очи), ако прокурор беше разпоредил заличаването на марката „Капитал“ например. Последвалият вой от страна на свързаните с Иво Прокопиев вестници, сайтове и национални телевизии щеше да заглуши и сирените на 2 юни. Десетки неправителствени организации, соросоидни фондации, грантови протестъри и псевдожурналистически сдружения щяха като глутница вълци да вият по цял ден срещу мракобесното посегателство върху свободното слово и в защита на устоите на демокрацията. Щяха да летят жалби до всички възможни институции в страната, до чуждестранните посолства, до Брюксел и до къде ли още не. Но прокурор Тодоров не посегна на „Капитал“, а на „Телеграф“ (на „лошия“ вестник) и всички псевдозащитници на свободата на словото днес мълчат. Нали са журналисти, нали защитават демокрацията – защо не се жалват, потресени от случилото се, както във всеки друг подобен случай. Защото репресията срещу „Телеграф“ е удобна за тях. Защото не те, а „Телеграф“ днес е истински свободната и независима медия. А те – те са самозванци. Какво се случи с обжалваното прокурорско постановление? Скандалният акт беше отменен като незаконосъобразен от по-високо стоящата прокуратура. Дотук няма нищо особено. Съвсем очаквано прокурорско решение, за което преди два дни бяхме уведомени от говорителя на Софийската градска прокуратура Зорница Таскова. Как обаче да си обясним, че градската прокуратура връща преписката с указания на същия този прокурор – вездесъщия Заличител на марки Тодор Тодоров, за повторно произнасяне. Да, без майтап... За какъв инстанционен контрол иде реч, след като преписката се връща отново на автора на скандалното постановление. И как контролиращите прокурори очакват Заличителя на марки повторно да се произнесе... Не разбраха ли, че същият този прокурор или е тотално некомпетентен за казуса, който трябва да разгледа, или обслужва външни за прокуратурата интереси. И в двата случая той е в тежък конфликт с положението си на обвинител и е крайно несъстоятелно, дори тъпо да се иска от него повторно произнасяне. Какво се оказва накрая след медийния скандал и проведения инстанционен прокурорски контрол? Вместо прокурор Тодоров да бъде дисциплинарно наказан за този преднамерен, скандален и издаден извън компетентността му акт, същият отново ще се гаври с вестник „Телеграф“. Току-виж отново разпореди заличаване на марката. И това ако не е извращение– трудно ще намерим други думи.", "date": "2019.06.19", "title": "Произволът на прокуратурата срещу „Телеграф“ продължава"}
{"url": "https://www.monitor.bg:443/bg/a/view/tanja-mihajlova-obmisljame-nov-format-za-izpita-sled-7-i-klas-ot-2021-godina-168247", "text": "Не бих говорила за срив в резултатите по български език и литература на матурата в 12-и клас, казва в интервю за \"Монитор\" зам.министърът на образованието. - Задачите не бива да изискват само възпроизвеждане на знания. Трябва да вървим към такива, които целят оценка на умения, функционална грамотност, на разбиране на един текст. Задачите на седмокласниците са много близо до тези на PISA и проверяват уменията, които се стремим да развием у нашите ученици, за да променим статистиката, че 40% са функционално неграмотни. - Трябва да вървим към модел, който да проверява повече умения и ключови компетентности. Когато говорим за базова грамотност, се проверяват знания не само в даден клас, а изобщо в целия период на обучение още от първи клас. Тази година изпитът в частта по български език проверяваше придобитите компетентности в целия прогимназиален етап – 5-и, 6-и, 7-и клас, докато в литературната бяха включени само произведения от 7-и. Догодина обаче ще са добавени и българските автори, изучавани в шести клас. Това е ясно още от края на 2016 г. Моделите на външното оценяване по всички предмети, по които ще има изпити през учебната 2019/2020, ще бъдат оповестени преди началото й. Задачите в тях не трябва да предполагат само възпроизвеждане на знания. Учениците да не очакват, че един отговор е верен, без да се замислят защо. - Разработването на такъв формат изисква и обучени специалисти. Имаме такива намерения. Надявам се след 2021 година да говорим за по-различен формат на изпита. - Учениците трябва подредят внимателно своите желания. От една страна, трябва да се водят от това къде искат да продължат образованието си. От друга, да се съобразят с резултата, който са получили на националното външно оценяване, и къде могат да бъдат класирани с формирания бал. Учениците трябва да имат предвид, че той може да не е еднакъв за различните училища. Рисково е да се посочват малко училища с висок бал, в случай че не са постигнати добри резултати. Понякога при неправилна подредба се оказва, че на първо класиране децата не са приети и се стресират от това. Хубаво е да се провери статистиката, която всяко регионално управление на образованието публикува в интернет след националното външно оценяване. Така учениците могат да преценят към кои училища да се насочат, обръщайки внимание и на квотите за момичета и момчета. Заявления могат да се подават в училищата гнезда, от дома, от офиса. Училищата на седмокласниците също могат да помогнат. - Залагаме 149,5 паралелки в план-приема при 177 съществуващи в 12-и клас. Това означава, че имаме засилване към дуалното образование. То е най-прекият път между бизнеса и образователната система и гарантира подготвени кадри за пазара на труда, защото обучението се случва в реална работна среда. В обучението чрез работа се вижда ползата от икономическата самостоятелност на учениците, които завършват в такива паралелки. Това не е ограничаващо образование. Учениците могат да продължат в университет или да се занимават нещо с различно от това, което са завършили. Те обаче могат да се реализират и с придобитата в средното им образование специалност, защото вече ще имат знанията и уменията. - Изпитите в четвърти клас са първите, които проверяват умения и се доближават до PISA. При това международно изследване в една година се проследява функционалната грамотност, на следващата - математическите умения. Никога не се оценява всичко. Какво ще мерим, ако обединим всички задачи в един изпит. Изпитите трябва да бъдат ориентирани и към проверка на умения, а не само към чистите знания. След това е важна тяхната приложимост, за която обаче трябва да има базовата грамотност. Радвам се, че някои ученици и техните директори са на мнение, че изпитът е лесен. Това показва, че нашите ученици са грамотни. Тази година постигнаха много добър резултат по отношение на заложените компетентности. Когато имаме мотивирани ученици и учители, резултатите не закъсняват. - За мен не е коректно да се сравняват випуските, защото всеки е различен. Сравнението трябва да е вътре между самия випуск. Всеки зрелостник трябва да прецени сам за себе си на база резултатите, които е получил след седми клас, и показаното на изхода на средното образование по време на държавните зрелостни изпити. Отличните оценки показват, че който се е готвил, се е справил. Не бих говорила за срив в резултатите по български език и литература. Едва ли има зрелостник, който би се гордял, ако има 4,06 по родния си език. Този резултат трябва да доведе до анализ на училищно ниво, сравнение между оценките в дипломата и показаните знания на матурата, защото там ученикът е сам със знанията си. Трябва да отбележим, че тази година нямахме нито едно съмнение за изтичане на материал, както предходни години. Темата не беше от тиражираните по форумите. Вторият държавен зрелостен изпит е по избор на ученика и там той трябва да се усеща най-подготвен. Например по химия и опазване на околната среда от 202-ма заявили толкова са и допуснати. Резултатите по предмета са най-високите, защото там са мотивираните ученици. Матурите се използват и за вход за университетите. Затова не може един изпит да е елементарен или много сложен. Те трябва да бъдат съизмерими. - Всички със слаби оценки трябва да се явят на поправка в края на август, за да могат да получат дипломата си за средно образование. Има сериозен брой двойки на ученици по география и икономика, физика и астрономия, история и цивилизация, биология и здравно образование, български език и литература. Няма как обаче да сравняваме учениците по различните предмети. - Колегата ще бъде наградена. Разговаряхме и с Регионалното управление на образованието в Смолян. Най-голямата награда е в това, че училището е в класацията с най-добре представилите се. Важна е подготовката на учениците. - Надявам се до края на юни да бъде разработено предложението. Работната идея е да се проучи настоящият статут на учителите в България и политиките ни да бъдат съпоставени с някои европейски държави. Трябва да може да се извърши мониторинг по дейността на учителите, включително планиране и назначаване на млади педагози. В картата ще бъдат засегнати и квалификацията, ефективността, както и спецификата на преподавателите по професионална подготовка. Най-важно е как да мотивираме най-добрите ученици да станат учители. Те са тези, които те карат да разсъждаваш, провокират те, развиват критичното ти мислене. Това може да стане в една класна стая, в която педагогическите взаимодействия не са клиширани, а се използват различни методи, определени спрямо индивидуалния подход към учениците. Заместник-министър на образованието и науката с ресор предучилищно и училищно образование от май 2017 г. Следвала е в Техническия университет в София, специалност „Автоматизирано оборудване на машиностроенето“ към катедра „Автоматизация на дискретното производство“ Има допълнителни квалификации по мениджмънт и маркетинг и по оптична и медицинска техника Работила е в Националната професионална гимназия по прецизна техника и оптика „М. В. Ломоносов“, където последователно заема длъжностите учител, зам.-директор и директор", "date": "2019.06.19", "title": "Таня Михайлова: Обмисляме нов формат за изпита след 7-и клас от 2021 година"}
{"url": "https://www.monitor.bg:443/bg/a/view/prodyljava-izdirvaneto-na-momche-izcheznalo-v-dunav-kraj-silistra-168277", "text": "16-годишно момче изчезна във водите на Дунав край Силистра около 20 ч. снощи.  Детето отишло на разходка край реката с още трима свои приятели. Стигнали до рибарската стоянка и тогава момчето влязло във водата. Внезапно течението го понесло и то изчезнало. Останалите младежи тръгнали да търсят помощ. Първи се отзовали хора, живеещи в района, но от детето нямало и следа.  На мястото пристигнали екипи на спешна помощ и на пожарната. А граничен катер е започнал търсене - засега неуспешно. Румънските власти също са предупредени, че ще се извършват действия по издирване, като им е подадено и описание на лицето, в случай че тялото бъде открито на тяхна територия, предаде БНР. Силното течение на реката предполага, че ще има нулева видимост за водолазите и ефективностат им ще е сведена почти до нула, обясниха ексепрти.", "date": "2019.06.19", "title": "Продължава издирването на момче изчезнало в Дунав край Силистра"}
{"url": "https://www.monitor.bg:443/bg/a/view/zaev-ochakva-nachalo-na-pregovorite-s-es-prez-oktomvri-168274", "text": "Премиерът на Северна Македония Зоран Заев изрази задоволство, че днес Европейският съвет определи времева рамка за решението по започване на преговори за членство на страната в ЕС. В публикация във Фейсбук той отбелязва, че заключенията на Европейския съвет отдават недвусмислено признание за постиженията на Скопие през изминалата година. Заев коментира, че това решение ще бъде взето не по-късно от октомври и че за Северна Македония е от ключово значение това да стане до края на годината. Заради ограниченото време и важността на въпроса Съветът ще се опита да приеме решение възможно най-скоро и не по-късно от октомври 2019 г. \"Получаваме ясно потвърждение за реформите, които проведохме, и за резултатите във вътрешен план, но и похвали за договорите с Гърция и България. Това е много важно за нас и за гражданите, то показва, че съвместните ни усилия не са били напразни.\" - пише Зоран Заев. Той допълва, че страната продължава с усилията и реформите. \"Нашият резултат е устойчив и постоянен. Продължаваме интензивната подготовка за формално започване на преговорите до края на тази година. Доволни сме от днешното заключение, но то ще означава пълен успех през октомври, когато ще се увенчае с решение за започване на преговори и за практическото им започване до края на годината.\" - заключава премиерът на Северна Македония. Припомняме, че създадената на база договора ни с Македония Комисия за решаването на въпросите за общата история с Македония изпадна в колапс и на практика спря да работа, след като българската страна отказа да приеме предложението за съвместно честване на празника на легендарния деец и идеолог на ВМРО на датата 7 октомври - когато костите му са предадени на Скопие от Георги Димитров. За това пръв съобщи вицепремиерът и лидер на ВМРО Красимир Каракачанов, а по-късно бе потвърдено и от външния министър Екатерина Захариева, която заяви, че България няма да прави компромис с историята и истината. \"От Северна Македония не искаме нищо повече от истината\", каза тя и определи действието на Георги Димитров като едно от най-големите предателства. Пред външния министър на Македония Димитър Петков тя също заяви, че страната ни ще се застъпи за истината и ако не се стигне до консенсус, София може да се оттегли от работата на смесената комисия.", "date": "2019.06.19", "title": "Заев очаква начало на преговорите с ЕС през октомври"}
{"url": "https://www.monitor.bg:443/bg/a/view/amerikanskijat-kongres-prizova-facebook-da-otloji-puskaneto-na-kriptovalutata-si-168279", "text": "Председателят на комитета по финансови услуги на Палатата на представителите (Долната камара) на Конгреса на САЩ Максин Уотърс призова Facebook да отложи пускането на собствената си криптовалута Libra, насрочен за догодина, съобщиха световните агенции. Целта е законодателите да успеят да завършат необходимите проверки. Уотърс смята още, че ръководителите на социалната мрежа трябва да участват на слушанията в Конгреса посветени на Libra. По думите й Facebook \"нееднократно е показвала пренебрежение към защитата и внимателното боравене с личните данни на ползателите”. Наскоро The Wall Street Journal писа за намеренията на големи американски корпорации, включително Visa, Mastercard, PayPal и Uber да вложат 10 млн. долара в създаването наконсорциум, който да управлява бъдещата криптовалута. Преди 5 години Facebook нае бившия президент международната платежна система PayPal Дейвид Маркус и той оглави отдела на мрежата по разработката на блокчейн-технологията за новата криптовалута.", "date": "2019.06.19", "title": "Американският конгрес призова Facebook да отложи пускането на криптовалутата си"}
{"url": "https://www.monitor.bg:443/bg/a/view/boris-djonsyn-specheli-i-vtoroto-glasuvane-vse-po-blizo-do-premierskija-post-168273", "text": "Бившият външен министър Борис Джонсън печели и второто гласуване за лидер на Консервативната партия, пише \"Гардиън\". Председателят на Комитет 1922 г. към Консервативната партия Шерил Гилън съобщи резултатите. Джонсън получи 126 гласа от гласувалите 313 тори. Втори е Джереми Хънт с 46 гласа, следван от Майкъл Гоув (41 гласа), Рори Стюарт (37 гласа), Саджид Джавид (33 гласа) и Доминик Рааб (30 гласа). Доминик Рааб отпада от надпреварата. Борис Джонсън, Джереми Хънт, Майкъл Гоув, Рори Стюарт и Саджид Джавид участваха в дебат. Един от най-интересните моменти дойде, когато всичките петима кандидати чуха язвително изказване от 15-годишната Ерин, която ги помоли да се ангажират за нулеви нетни емисии до 2025 г. Никой от тях обаче не се съгласи да го направи. След това Ерин обяви, че не е впечатлена от кандидатите. Климатичните промени не са утрешен проблем, а днешен и ние трябва да предприемем драстични, решителни действия. Не мисля, че някой от вас е готов да предложи това, обърна се тя към тях. За Брекзит Джонсън отново подчерта Великобритания да се подготви за сценарий Брекзит без споразумение с цел да си осигури по-добра сделка. Той също даде малко подробности как планира да разреши въпроса с избягване на твърда граница със Северна Ирландия. Рори Стюарт продължи с опитите да се различава от другите кандидати. Според него сега не е уместното време за торите да обещават намаляване на данъците. Той поясни, че страната изпитва огромен натиск върху обществените услуги. Гоув се представи като най-убедения поддръжник на Брекзит. Министърът на околната среда отбеляза, че той е първият от участниците в дебата, който водеше кампания за напускане на ЕС, \"защото аз започнах това и аз ще го завърша\". Вътрешният министър Саджид Джавид извоюва една от най-чистите победи по време на дебата, след като попита другите кандидати дали са съгласни да се сформира комисия за независимо разследване на ислямофобията в Консервативната партия, на което всички се съгласиха. На дебата участва и външният министър Джереми Хънт. Днес и утре консерваторите отново гласуват до елиминирането на трима кандидати и оставането на двама кандидати за лидер на Консервативната партия. В сравнение с първия кръг Джонсън увеличава подкрепата си с 12 гласа, Хънт - 3 гласа; Гоув - 4 гласа, Рори Стюарт - 18 гласа, Джавид - 10 гласа, а Рааб - 3 гласа. Следващите гласувания са планирани за 19 и 20 юни, докато останат само двама кандидати. След това членовете на Консервативната партия ще изберат новия си лидер. Новият премиер трябва да встъпи в длъжност до края на юли.", "date": "2019.06.19", "title": "Борис Джонсън спечели и второто гласуване, все по-близо до премиерския пост (ОБНОВЕНА)"}
{"url": "https://www.monitor.bg:443/bg/a/view/trymp-otkri-oficialno-kampanijata-si-168272", "text": "Президентът на САЩ Доналд Тръмп официално откри кампанията си за втори мандат на президентските избори през 2020 г., като беща да запази Америка велика, съобщиха световните агенции. \"Официално откривам кампанията си за втори мандат\", заяви републиканецът пред близо 20 000 свои привърженици, събрали се в спортна зала в Орландо, щата Флорида. \"Ако искате да приключите с тази корумпирана система веднъж завинаги, елате на 3 ноември и гласувайте, гласувайте, гласувайте\". Напомняйки за победата си на президентските избори през 2016 г., Тръмп заяви: \"Един път го направихме и сега ще го повторим. И този път ще доведем нещата до край\".  \"Ние ще продължим да правим Америка отново велика и после наистина ще запазим Америка велика\", увери Тръмп.  \"Още четири години! Още четири години!\", подемаха често събралите се в залата, които освиркваха всяко споменаване на \"фалшивите новини\", Хилари Клинтън, Барака Обама или разследването на специални прокурор Робърт Мълър за руска намеса в президентските избори от 2016 г., отбелязва АФП. Още в началото на речта си президентът похвали доброто състояние на американската икономика. \"Нашата страна напредва, процъвтява, сега е в пълен растеж, лети към нови невероятни върхове\", каза Тръмп. \"Целият свят завижда на нашата икономика, която е може би най-добрата икономика в историята на страната ни\", добави той под бурните овации на привърженици си в зала \"Амуей център\".  В речта си Тръмп обрисува тревожна картина на това, как ще изглежда животът ако той загуби изборите догодина. Той обвини критиците си в \"неамериканско поведение\" и увери тълпата, че демократите \"искат да ви унищожат, искат да унищожат нашата страната такава, каквато я познаваме\". По думите на Тръмп, демократите радикално ще променят Съединените щати и ще се опитат да легализират мигрантите, влизащи през южната граница, за да могат те да гласуват. Президентът се оплака, че е бил \"изложен на атаки още от първите дни\" на управлението си от \"медии, съобщаващи фалшиви новини\" и \"незаконен лов на вещици\".  Тръмп отбеляза, че е укрепил въоръжените сили, наложил е санкции на Русия и е дал алтернативни източници за доставка на енергоносители на цяла Европа, което е създало много сериозна конкуренция за Русия. \"Никой не е проявявал по-голяма твърдост спрямо Русия от Доналд Тръмп\", добави президентът.  Той повтори известните си позиции за Иран и Израел, защитавайки решението си да премести американското посолство в Ерусалим. Относно Иран американският президент отново осъди \"катастрофалното\" споразумение за ядрената програма на Техеран, от което той изтегли САЩ през 2018 г. и увери, че е наложил \"най-тежките санкции, прилагани някога срещу първата държава кръстник на тероризма в света\".  Тръмп обеща, че по време на мандата му САЩ ще се справят с рака и СПИН и ще подготвят пътя за изпращане на американци на Марс. На митинга говори и съпругата на президента, Мелания Тръмп. Тя заяви, че се гордее със съпруга си и увери, че е очарована от идеята да бъде Първата дама още шест години. Освен Тръмп кандидатурата си за номинацията на Републиканската партия за президентските избори обяви и бившият губернатор на щата Масачузетс Уилям Уелд. В средите на демократите кандидатите да Белия дом вече са над 20. Сред тях са бившият вицепрезидент Джо Байдън, сенаторът от Върмонт Бърни Сандърс, кметът на Ню Йорк Бил де Блазио. Президентските избори са насрочени за 3 ноември 2020 г. Междувременно стана ясно, че специалната съветничка за Европа и Русия на Тръмп - Фиона Хил, напуска Съвета за национална сигурност през август. Хил беше назначена през 2017 г. Тя е сред привържениците на твърда линия по отношение на Кремъл. Хил е британка по произход, но получава образованието си в САЩ. Защитава докторска степен в Харвард през 1998 г. През 1987-1988 г. специализира в института за чужди езици \"Морис Торес\" в Москва. Тя е автор на критична книга за руския президент Владимир Путин. Като неин вероятен приемник е сочен специалистът по контрол над оръжията Тим Морисън. Часове по-рано стана ясно, че изпълняващият длъжността министър на отбраната Патрик Шанахан също се оттегля.  ", "date": "2019.06.19", "title": "Тръмп ще запази Америка велика - той откри официално кампанията си"}
