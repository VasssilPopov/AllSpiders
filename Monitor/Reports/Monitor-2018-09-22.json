{"url": "https://www.monitor.bg/bg/a/view/volejbolistite-ne-stignaha-do-chudo-sreshtu-sa-sht-144973", "text": "Волейболните ни национали не стигнаха до чудото срещу състава на САЩ във втория си мач от група G на световното първенство, игран пред 10 хиляди зрители в столичната „Арена Армеец“. Момчетата на Пламен Константинов не успяха да противодействат на класата на американците и отстъпиха с 0:3 (-20, -20, -18). Това почти оставя нашите без шанс да продължат във финалните в Италия, където ще играят първите от 4-те групи и двата най-добрите втори отбори. Българите все пак трябва да победят утре Канада, която надигра Иран с 3:2. Нашите отстъпваха по всички елементи на американците, които вадиха с добра защита почти всичко. Най-резултатен в мача беше Аарон Ръсел с 16 точки, 12 добави Тейлър Сандър. За България Тодор Скримов реализира 8 точки, с 6 завърши Николай Учиков, а с 5 е Теодор Тодоров.", "date": "2018.09.22", "title": "Волейболистите не стигнаха до чудо срещу САЩ"}
{"url": "https://www.monitor.bg/bg/a/view/shefyt-na-mitnica-burgas-vyv-vinprom-karnobat-sa-ustanoveni-tejki-narushenija-144968", "text": "Писмени заповеди за запечатването на трите фабрики и данъчните складове на \"Винпром Карнобат\" са предоставени на членове на Управителния съвет на фирмата. Това каза пред журналисти в Карнобат директорът на Митница-Бургас Валери Стефанов. Той информира, че с писмена заповед са извършени оперативни действия по митнически контрол на складове на територията на карнобатските села Церковски и село Венец. В резултат на проверките са установени много тежки административни нарушения, а за някои от тях има данни за извършени престъпления, за което е сезирана съответната компетентна институция, добави Стефанов. Той поясни, че за действията на митническите служители за всяка проверка във всеки един склад има протоколи. Проверките се извършват в присъствието на служители на складовете и те са подписали протоколите. Там са изложени ясни констатации и факти за нарушенията. Протоколите са разписани и приети от управителите на фирмата. Стефанов поясни, че в резултат на нарушенията се наложило запечатването на обектите в срок от 48 часа. Всички тези действията на митническата администрация са обжалваеми по съответния ред. Даден е достъп на технически лица да имат постоянно присъствие, за да не се допуснат аварии в завода и по изключение е разрешено продукцията с грозде, която е договорена за изкупуване да влиза безпрепятствено в завода.", "date": "2018.09.22", "title": "Шефът на Митница Бургас: Във „Винпром Карнобат“ са установени тежки нарушения"}
{"url": "https://www.monitor.bg/bg/a/view/levski-lukojl-preskochi-pyrvoto-prepjatstvie-144970", "text": "„Левски Лукойл“ прескочи без проблеми първия кръг от квалификациите за Шампионската лига по баскетбол за мъже, след като за втори път победи литовския „Шяуляй“, сега със 79:65 пред собствена публика в зала \"Универсиада\". Общият резултат от двете срещи е 170:144 в полза на „сините“. Сега българският шампион чака съперика си във втори кръг, като това ще бъде или румънският „Орадя“, или финландският „Карху“. Първият двубой е на 25 септември, вторник, отново в зала \"Универсиада\" в София, от 19:00 часа. Реваншът срещу „Шяуляй“ бе доста различен от първата среща, в която „Левски“ наниза 15 тройки и заложи изцяло на нападението. Днес точките идваха в подкошието и в защита българският тим бе съсредоточен и агресивен, пише bgbasket.com. Патрик Рембърт приключи с 20 точки за победата, Христо Захариев добави 16 точки и 7 борби, Деян Иванов завърши с 13 точки.  ", "date": "2018.09.22", "title": "„Левски Лукойл“ прескочи първото препятствие"}
{"url": "https://www.monitor.bg/bg/a/view/dvama-ot-zadyrjanite-za-grabeja-v-rojenskija-manastir-ostavat-v-aresta-snimki-144971", "text": "Пловдивският районен съд, който пое делото за нападението на Роженския манастир след самоотвода на магистратите от Сандански, постанови най-тежката мярка „задържане под стража” за адвоката Стефан Матеев, инициатор на обира, както и за един от съучастниците му. По отношение на другите двама, които са непълнолетни, съдът постанови да бъдат под надзор на инспектор от Детска педагогическа стая. Четиримата са обвинени в това, че на 18 септември са извършили грабеж в Роженския манастир. Първият от тях е обвинен и в държане на огнестрелно оръжие без надлежно разрешение. Съдът се позова на показанията на свидетелите, съдържанието на записите на охранителните камери на Роженския манастир, протоколите за оглед и разпознаване на лица. Освен това при претърсване в дома на един от тях е открит газов пистолет, който е преработен за стрелба с бойни патрони. По отношение на двамата пълнолетни съдът прецени, че има реална опасност да извършат престъпление, ако спрямо тях бъде взета по-лека мярка. За останалите двама - непълнолетните, няма опасност да се укрият и досега не са осъждани. Определението на Районния съд подлежи на протест и обжалване пред Окръжен съд - Пловдив.", "date": "2018.09.22", "title": "Двама от задържаните за грабежа в Роженския манастир остават в ареста (СНИМКИ)"}
{"url": "https://www.monitor.bg/bg/a/view/mlad-motorist-zagina-na-pyt-za-sopot-144969", "text": "25-годишен моторист загина на пътя между Карлово и Сопот, съобщиха от полицията. По първоначални данни той пътувал с мотоциклет „Сузуки“ към Сопот и срещу него лек автомобил „Тойота“ предприел ляв завой, като му отнел предимството. При удара мотористът паднал на платното и бил прегазен от движещ се след автомобила бус. Шофьорите са тествани с дрегер, резултатите са отрицателни.", "date": "2018.09.22", "title": "Млад моторист загина на път за Сопот"}
{"url": "https://www.monitor.bg/bg/a/view/bylgarija-i-panama-shte-aktivizirat-ikonomicheskite-si-vryzki-144966", "text": "България и Панама ще активизират отношенията си, особено в сферата на високите технологии, иновациите и туризма. За това се договориха вицепремиерът и министър на външните работи Екатерина Захариева и вицепрезидентът и министър на външните отношения на Република Панама Исабел де Сейнт Мало де Алварадо, предадоха от МВнР. Срещата между Захариева и Алварадо се състоя в Монреал, Канада, в рамките на първата световна среща на жените външни министри. “Решени сме да превърнем Панама в икономически хъб за региона. Вече над 130 мултинационални компании имат регионални централи в нашата страна - не гледайте на нас като на пазар от 4 милиона души, а като на врата към Америките. Знам, че имаме голям потенциал в отношенията с България”,  заяви Исабел де Сейнт Мало де Алварадо. Тя представи пред Захариева плановете за привличане на повече туристи чрез организирането на круизни пътувания на два океана - през Панамския канал. От своя страна българският първи дипломат изтъкна, че страната ни може да бъде полезна на Панама с опита си във високите технологии и фармацевтичната индустрия, тъй като страната предвижда да се превърне в център за производство на лекарства.", "date": "2018.09.22", "title": "България и Панама ще активизират икономическите си връзки"}
{"url": "https://www.monitor.bg/bg/a/view/napadenie-po-vreme-na-voenen-parad-v-iran-ima-ubiti-i-raneni-obobshtenie-144967", "text": "Най-малко 25 души загинаха при нападение на военен парад в югозападния ирански град Ахваз. Повече от 55 са ранените. Според Иранската държавна агенция въоръжените нападатели били облечени в униформи на Гвардейците на Ислямската революция и се целели във военните и полицейски командири, които наблюдавали парада от един подиум, пише БТА. „Ислямска държава“ пое отговорност за нападението, съобщи пропагандният орган на джихадистката организация, предаде Франс прес. Иранският външен министър Мохамад Джавад Зариф обвини за атаката страните в района и техните \"американски господари\". Нападателите открили масиран огън по маршируващите гвардейци, по зрителите и правителствените представители на близката трибуна. Според Зариф сред жертвите има деца и журналисти.", "date": "2018.09.22", "title": "Нападение по време на военен парад в Иран, има убити и ранени (Обобщение)"}
{"url": "https://www.monitor.bg/bg/a/view/bojinov-vyrna-cska-na-vyrha-sled-avtogol-i-izpusnata-duzpa-144972", "text": "ЦСКА победи с 2:0 като гост „Ботев“ (Враца) в Монтана и се върна на върха в класирането. \"Червените\" и „Левски“ са с равен брой точки (по 22 точки) преди двубоя помежду им, който е на 29 септември на стадион \"Васил Левски\". Тимът на Нестор Ел Маестро триумфира на \"Огоста\" след автогол на Валери Божинов и попадение на най-новото попълнение Али Соу. Нападателят дебютира като титуляр за ЦСКА и записа името си сред голмайсторите. Божигол пък бе големият грешник за тима на Сашо Ангелов в този двубой. Звездата на врачани първо си отбеляза автогол, а след това и пропусна дузпа. Ел Маестро направи няколко промени в тима си, като Мауридес бе оставен на пейката за сметка на Али Соу. Преди дербито с „Левски“ за ЦСКА предстои мач за Купата на България, който е като гост на „Монтана“. Срещата е във вторник. По тази причина Ел Маестро ще остави играчите си на лагер в града и те няма да се прибират до София. „Ботев“ (Враца) е на 11-а позиция с 8 точки. Врачани гостуват на „Черноморец“ (Балчик) за Купата в сряда. В другия мач, игран днес „Локомотив“ (Пловдив) записа пета победа от началото на шампионата в Първа лига. “Смърфовете” надиграха с 3:1 „Септември“. Домакините откриха резултата с попадение на Ишмаел Байду, но след голове на Анте Аралица, Бирсент Карагарен и Асен Георгиев трите точки заминаха за Пловдив. „Септември“ от своя страна записаха шеста поредна загуба и ситуацията за тима от София изглежда все по-тежка.", "date": "2018.09.22", "title": "Божинов върна ЦСКА на върха след автогол и изпусната дузпа"}
{"url": "https://www.monitor.bg:443/bg/a/view/sdvr-tyrsi-76-novi-popylnenija-144965", "text": "Столичната дирекция на полицията (СДВР) търси да наеме 53-ма старши полицаи, 9-ма водачи на патрулен автомобил, 7 водачи на мотоциклети, 5-ма младши автоконтрольори и двама старши полицая, които да патрулират с коне. Това става ясно от сайта и Фейсбук страницата на Министерството на вътрешните работи, съобщи БГНЕС. Кандидатите трябва да имат добра физическа подготовка, на възраст до 40 години, минимум със средно образование и да притежават шофьорска книжка. Да не са осъждани. Желаещите да се присъединят към редиците на СДВР ще преминат през три кръга – изследване на физическа годност, психологично изследване и интервю. Новите 76 служители на столичната полиция трябва да бъдат наети в рамките на 9 месеца от обявяването на конкурсната процедура. Заповедта е разписана ден преди депутатите да гласуват оставката на бившия силов министър Валентин Радев, а самият конкурс е публично обявен на 20 септември.", "date": "2018.09.22", "title": "СДВР търси 76 нови попълнения"}
{"url": "https://www.monitor.bg:443/bg/a/view/chetirima-raneni-na-pytja-kraj-v-tyrnovo-144957", "text": "Четирима са пострадали при катастрофа на пътя Велико Търново - Габрово, в района на град Дебелец. Произшествието е станало тази сутрин около 9.00 ч. По първоначална информация са се ударили три леки автомобила. Двамата водачи са тествани за употреба на алкохол, пробите са отрицателни, а на третия е взета кръвна проба за химичен анализ. Причините за произшествието са в процес на изясняване. По случая е образувано досъдебно производство.", "date": "2018.09.22", "title": "Четирима ранени на  пътя край Велико Търново"}
{"url": "https://www.monitor.bg:443/bg/a/view/mercedes-benz-napravi-izcjalo-elektricheski-vsydehod-144958", "text": "Mercedes-Benz представи първия изцяло електрически всъдеход, наречен EQC. По предварителни данни, електрическият SUV ще изминава над 450 км автономен пробег на ток с едно зареждане. Новият EQC е лидер сред електрическите превозни средства по отношение на качеството, безопасността и комфорта с убедителна комбинация от характеристики. С двата електрически мотора на предната и задната ос с комбинирана мощност от 300 кВт, моделът спринтира от място до 100 км/ч за 5,1 секунди. Със своя изчистен дизайн и цветови акценти, Mercedes-Benz EQC е олицетворение на прогресивния лукс и пионер на авангардния облик на електрическия автомобил. EQC символизира началото на нова ера на мобилност в Daimler. Моделът предлага услуги за свързаност с изкуствен интелект и прави електрическия автомобил удобен и подходящ за ежедневно шофиране. Забележителна характеристика на предната част на новия Mercedes-Benz EQC е големият черен панел, обхващащ фаровете и решетката. За първи път черният панел е очертан отгоре с оптично влакно като визуална връзка между дневните светлини с прожекторна визия, като типична характеристика на Mercedes-Benz. През нощта това създава почти непрекъсната хоризонтална светлинна лента. Вътрешните корпуси на стандартните LED фарове са в черно. Контрастиращите  цветови акценти като сините ивици на черен фон подсказват за характера на модела. Като първи изцяло електрически модел на Mercedes-Benz, който ще бъде пуснат в производство, EQC разполага с изцяло нова система за задвижване с компактно електрозадвижване на всяка ос. Това дава на EQC характеристиката на отделно задвижване на всички колела. За да се намали потреблението на енергия и да се увеличи динамиката, електрозадвижването е конфигурирано по различен начин. Предният електрически двигател е оптимизиран за най-добра ефикасност в диапазона от нисък до среден товар, а задният определя динамиката. Заедно те генерират мощност от 300 кВт или 408 к.с. и максимален въртящ момент от 765 Нм. Благодарение на тази мощност, тежащия над 2400 кг всъдеход, ускорява от 0 до 100 км/ч само за 5,1 секунди, а максималната скорост е ограничена до 180 км/ч. Според последните стандарти на измерване, потреблението на енергия е 22,2 кВтч на 100 км. Литиево-йонната батерия с енергиен капацитет 80 кВтч осигурява енергията за колата. Потреблението на енергия зависи в голяма степен от стила на управление. EQC предлага на шофьора пет програми с различни характеристики – Comfort, CO, Max Range, Sport и Individual за индивидуално адаптиране. При по-икономичните режими на управление важна роля играе електронният педал на газта, който подсказва на водача да пести енергия. Той също така може да повлияе на нивото на рекуперация, използвайки така наречените лостчета зад волана. Системата ECO Assist помага на шофьора във всяко отношение на базата на очаквани промени в условията на шофиране, например чрез подканяне на водача, когато е подходящо да отпусне педала на газта, за да се спази ограничението за скоростта, както и чрез функции като движение по инерция и специфичен контрол на рекуперация. За тази цел се свързват и обработват данните от навигацията, разпознаването на пътни знаци и информацията от интелигентните асистенти за безопасност като радар и камера.", "date": "2018.09.22", "title": "Mercedes-Benz направи изцяло електрически SUV"}
{"url": "https://www.monitor.bg:443/bg/a/view/nad-3-hiljadi-bylgari-syrbi-i-makedonci-sednaha-na-edna-obshta-cherga-v-seloto-na-majstora-144959", "text": "Над 3 хиляди българи, сърби и македонци събраха на единствения по рода си Международен фестивал „Балканска черга“ в кюстендилското село Шишковци. Над 150 състави от три държави ще извият глас в селото на Майстора, като самото събитие е достойно за рекорд на Гинес. „Този фестивал се провежда за осма поредна година и с всяка изминала се радва на все по-голям интерес. Тази година поставяме акцент на характерните за нашия регион зелници. Затова ще подредим 80-метрова черга от зелници, в която ще участват майстори от трите държави. За първи път всички гости ще могат да се насладят и на „Кухнята на баба“. Поставили сме автентична печка на дърва в центъра на селото, намерихме тиган от едно време, който калайдисахме и така всеки един от нас ще може да види как навремето нашите баби са приготвяли различните ястия“, коментира един от организаторите на Международния фест Борислав Крумов. „На днешния ден няма как да не си спомним, че Балканската черга е тъкана през вековете с много мъки и сълзи, и че трябва всички заедно да вложим много усилия и разум тя да се тъче с братска обич и майчина нежност. Гнездото на веселието и красотата от векове е Шишковци“, заяви по време на откриването на фестивала кметът на Кюстендил Петър Паунов. Истинска атракция в тридневната проява беше и 78-годишният Атанас Стоименов, който изкара казан за ракия и показа майсторлък в приготвянето й. „Голяма хамалогия е печеното на ракия, но в същото време после изпитваш голямо удоволствие. В момента съм заредил грозде и ето, ракийката тече вече. Мисля, че в рамките на днешния ден ще произведа поне 20 литра и то 50-градусова ракия“, разказва с усмивка дядо Наско, който беше заобиколен от стотиците гости на фестивала. 56-годишната кюстендилка Антоанета Стефанова показа уникални фигури, които са изцяло изработени от вестници. „Мисля, че подобни фигури не сте виждали. Едва ли някой може да си представи, че те са изплетени от вестници. Първоначално всичко започна като хоби, но ето вече все повече хора ме търсят и се радват на изработките ми“, обяснява жената. За първи път тя участва във фестивала „Балканска черга“ и се радва на изключително голям интерес от стотиците гости. „Самата изработка на фигурите не е толкова трудна, колкото подготовката. Един лист от вестник трябва първо да се превърне в тръбичка, след това да се изплете и боядиса, за да можете накрая да видите този резултат“, разказва Антоанета. По нейните думи за изработката на всяка една от фигурите са необходими поне 10 вестника, като всеки един от тях тя намирала от приятели и роднини.", "date": "2018.09.22", "title": "Над 3 хиляди българи, сърби и македонци седнаха на обща черга в селото на Майстора"}
{"url": "https://www.monitor.bg:443/bg/a/view/bajer-leverkuzen-chestiti-denja-na-nezavisimostta-na-bylgarija-144956", "text": "По случай 110 години от обявяването на Независимостта на България, футболните фенове у нас получиха неочакван поздрав. Съперникът на \"Лудогорец\" в групите на Лига Европа - \"Байер\" (Левекузен), публикува колаж на официалните си страници в социалните мрежи. С публикацията си от германския тим честитиха празника на всички привърженици у нас, само 2 дена, след като победиха българския шампион с 3:2 в първи мач от турнира. В колажа грее Димитър Бербатов. Причината е, че българският нападател изгря за големия европейски футбол именно при \"аспирините\". През 2002 г. именно с \"Байер\" той игра на финала на Шампионската лига срещу \"Реал\" (Мадрид).", "date": "2018.09.22", "title": "\"Байер\" (Леверкузен) честити Деня на Независимостта на България"}
{"url": "https://www.monitor.bg:443/bg/a/view/oktoberfest-zapochna-v-munhen-sys-zasileni-merki-za-sigurnost-144960", "text": "В Мюнхен започна 185-ото издание на прочутия бирен фестивал Октоберфест, предаде ДПА. По традиция началото на проявата стартира в 12 ч. местно време, когато кметът Дитер Райтер отвъртя кранчето на първото буре с бира. За целта той си помогна с дървено чукче. Фестът продължава до 7 октомври. Той протича при засилени мерки за сигурност. Нови заграждения, допълнителни видеокамери, повече полицаи с камери, прикрепени към тялото им - това са само част от мерките за сигурност. Около 600 полицаи се грижат за сигурността по време на феста, посетен миналата година от 6,2 милиона души. Полицията за първи път ще изпита и така наречените \"Супер разпознаващи агенти\". Това са полицаи, които се вглеждат внимателно в подозрителни лица и ги държат под око по време на фестивала. Тези агенти ще проверяват и кадрите от 47 камери. На Октоберфест бирата се сервира в еднолитрови халби, като цената на една е 11,50 евро. Тази година на Октоберфеста има нови атракции като например Махалото на хаоса, която оставя у хората физическо усещане, подобно на усещането по време на полет в космоса, или атракция, наречена Хищник, при която посетителите се озовават с висящи с главата надолу.", "date": "2018.09.22", "title": "Октоберфест започна в Мюнхен със засилени мерки за сигурност"}
{"url": "https://www.monitor.bg:443/bg/a/view/armijata-ni-predstavi-bojna-tehnika-i-vyoryjenie-snimki-144961", "text": "Бойна техника и въоръжение представи Българската армия по случай 110–ата годишнина от обявяване на Независимостта. Събитието се проведе в 17 български града в страната, като в София бяха показани бронирани машини „Хамър” „Командо”, „Гардиан“ и „Пустинна котка“. Инициативата е под наслов „Това сме ние“, с която Министерството на отбраната цели да популяризира военната служба. Посетителите видяха още „Хамър” „Гардиън“ и „Пустинна котка“. Те се използват и в мирно време за защита на хората при бедствия и аварии. „Миналата година участвахме в потушаването на пожара край Кресна. Помогнахме и при пожара над Рилския манастир. С машините „Хамър” и „Гардиън“ могат да се извършват и патрули, съвместно с Гранична полиция“, каза старши лейтенант Веселин Станков от Бригадно командване Благоевград. Имаше и изнесено бюро, където интересуващите получаваха информация както за военната служба, така и за курсовете за военна подготовка. Какви са положителните аспекти на военната служба, обясни Даниела Толева, старши експерт във военно окръжие София. „Заслужава си, защото има перспектива. Има много добри социални придобивки. Все пак е първа категория труд. За тези, които изявяват желание, могат да участват в мисии извън територията на страната. За младите хора това е една възможност и добра перспектива“, заяви Толева.", "date": "2018.09.22", "title": "Армията ни представи бойна техника и въоръжение (СНИМКИ)"}
{"url": "https://www.monitor.bg:443/bg/a/view/sestri-stoevi-otpadnaha-na-polufinalite-v-kitaj-144962", "text": "Стефани и Габриела Стоеви отпаднаха на полуфиналите на двойки на турнира от Световните суперсерии 1000 по бадминтон в Чанчжоу (Китай) с награден фонд 1 милион долара. Сестрите, които са носителки на европейската титла за тази година, загубиха от световните шампионки от Нандзин 2018 и поставените под №8 Маю Мацумото и Вакана Нагахара от Япония с 16:21, 12:21 за 33 минути. Българките играха равностойно през първия гейм, но в средата на втората част японките натрупаха преднина и спечелиха мача. За сестри Стоеви достигането до полуфиналите е огромен успех. Българките за първи път в кариерата се класират за тази фаза на най-високата категория турнири - с 1 милиона долара награден фонд, които са само три в света. След европейската титлата това е най-силното представяне на бадминтонистките за тази година, което ще ги върне в топ 10 на световната ранглиста на двойки.", "date": "2018.09.22", "title": "Сестри Стоеви отпаднаха на полуфиналите в Китай"}
{"url": "https://www.monitor.bg:443/bg/a/view/napraviha-ogled-na-shtetite-v-rojenskija-manastir-144963", "text": "Експерти от Главна дирекция „Инспекторат за опазване на културното наследство“ в Министерството на културата са извършили вчера оглед на място в Роженския манастир. Поводът е извършеното на 18 септември посегателство в храма „Св. Успение Богородично“ в манастира, който е недвижима културна ценност от национално значение, съобщиха от пресцентъра на Министерството на културата. При огледа е установено, че е извършена умишлена повреда на културна ценност. Частично е избит прозоречен отвор при абсидното стенно пространство на храма. Прозорецът е зазидан още през втората половина на 19 век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой. Огледът е извършен в присъствието на игумена на Роженския манастир архимандрит Епифаний, отец Николай от Мелник, Вангел Анталавичев, заместник-кмет на община Сандански и Антон Ковачев, директор на Археологическия музей в град Сандански. Кметският наместник на село Рожен Сашо Филипов съобщи за БТА, че вече са монтирани половината от 16-те камери за видеонаблюдение, които бяха повредени при опита за обир. Останалите ще бъдат монтирани в началото на следващата седмица. Общо 42 са камерите, които осъществяват денонощно наблюдение на Роженския манастир. Днес манастирът е изпълнен с посетители, като се очаква туристическият поток да бъде засилен и през следващите почивни дни, допълни кметският наместник на село Рожен.", "date": "2018.09.22", "title": "Направиха оглед на щетите в Роженския манастир"}
{"url": "https://www.monitor.bg:443/bg/a/view/ulian-kostov-talant-na-3-moreta-144964", "text": "Талантът му се простира на три морета. Започва кариерата си в сферата на спорта. Като плувец става десеткратен републикански шампион на България. Впоследствие вятърът го отвява към Холандия, където учи бизнес мениджмънт, а преди няколко години открива и истинската „любов на живота си“ – киното. Позициониран вече във Великобритания, Юлиан Костов неведнъж е давал повод за гордост на българските любители на седмото изкуство. От роли в продукции като „24“ (с Кийфър Съдърланд), и Barbarians Rising, през филми като „Бен-Хур“(реж. Тимур Бекмамбетов), „Код: Лондон“ (с Джерард Бътлър) и т.н., 29-годишният артист успя да се наложи като един от най-добрите ни актьори зад граница. Неслучайно го наричат и „българската следа в Лондон“. А върховете си в киното и телевизията покорява без името му да се подхвърля ежедневно от жълтата преса... у нас или на Острова. Наскоро Юлиан направи и режисьорския си дебют в кратката пиеса Quiet Please („Тихо, моля“), част от постановка за нова драматургия наречена The Millennials, която се продуцира от друга българска актриса живееща в Лондон - Девора Уайлд. Очакваме и да го видим и във вампирската сага A Discovery Of Witches, в която ще влезе в образа на демона Тимур. Преди по-малко от месец пък актьорът представи в родината си два филма със свое участие. Късометражният „Разговорът“ му донася няколко номинации от престижни американски фестивали, а „Син на друга майка“ бележи първата му главна роля в западна продукция. „Монитор“ успя да откъсне актьора от натоварения му график за няколко въпроса, а какво имаше да ни сподели той, четете сега: -В момента определено се радвам на признанията за работата ми в “Разговорът”, които вече са от три фестивала в Щатите. Наскоро филмът ни стана част и от официална селекция във фестивала в Орландо, Флорида, който освен, че е един от топ 20-те феста в света, е и „Оскар“ квалифициращ. За “Син на Друга Майка” по-рано през годината бях в дългия списък за награди БИФА и  БАФТА за най-добър актьор, което също беше приятно. Тази година наистина ми бе доста успешна, с поддържащи роли в три сериала - Discovery of Witches, Flack и един нов проект, който снимам цяло лято в Будапеща и Берлин, но все още не мога да споделя повече за него. -Беше страхотно от страна на фестивала да направят този жест. Значеше много за мен, родна публика най-сетне да може да гледа филма, тъй като има голям интерес. За жалост българските дистрибутори не смятаха така или поне досега. Надявам се невероятният отзвук от фестивалната прожекция да стигне до тях и най-сетне да му се даде по-голяма платформа. За мое огромно съжаление ден по-рано ми се наложи да пътувам за Унгария за извънредни снимки в гореспоменатия нов сериал. И се случи така, че празнувах рождения си ден бягайки цял ден в гората, стреляйки по лошите. -Силен мой актив винаги са били езиците. Когато реших на 21, че искам да пробвам да се занимавам с актьорство прецених, че трябва да направя акцента ми напълно американски, за да мога да бъда избиран и за неевропейски персонажи. Работих по това в продължение на година и добих някакво ниво на автентичност. Мисля, че от две, три години дори и американци смятат, че съм им сънародник или от Канада. Важно нещо, което актьорите трябва да знаят, е какъв е типажът им чисто етнически. Втората стъпка е да се опитат да научат максимално много акценти на английски, които съвпадат с външния им вид. Аз, например, освен американския, съм разработил британски, френски, испански, италиански и нюанси на източно европейски акценти. Интересното е, че в момент от кариерата ми, в който нещата вървяха добре и бях убеден, че ще пробия с американска роля, учителят ми в актьорското студио, в което ходя в Лондон и Ел Ей - AMAW - ми каза, че трябва да работя върху друга част от мен - на уязвимото, чувствително момче от България. Въпреки началната ми съпротива, в крайна сметка влязох на 100 процента в задачата и успях да освободя много креативна енергия, която бях репресирал дълго време. Седмица след това изведнъж изскочи кастингът за ролята в „Син на друга майка” и ме намери подготвен за нея. Затова го има и силното ми желание да споделя методите на AMAW в България вече се овенча със 7 интензивни уикенд курсове, които организирахме в София през последните 3 години. Следващият курс ще организирам отново през октомври. -Определено беше трудно. Бях станал доста раздразнителен, просто защото бях гладен. Това ми даде обаче важна перспектива за ситуацията в Джърси по онова време на окупация. Разбрах защо някои хора са били готови да предадат съседите си за допълнителна дажба храна. В този ред на мисли оцених и героизма на Луиза Гулд много повече. Тук следва да разкажа малко за филма, който е по истинска. Вдовицата Луиза приема избягалия руски военнопленник – моят герой Фьодър, и го укрива от нацистите в продължение на 2 години и го заобичва като свой син. Много интересна история и особено важна за разказване точно сега тъй като филма излезе след Брекзит и малко след встъпването в длъжност на новия американски президент. -Със сигурност съм се запътил и към екшън филмите. В новия сериал също правя сам каскадите си. Определено се забавлявам, но Том Круз е изключителен адреналиноман. Не бих се нарекъл особено екстремен човек, въпреки че с годините правя все „по-страшни“ неща. Това, което ме накара да скоча в „Разговорът“, например, беше предизвикателството, пред което се озовах. Харесва ми да разширявам комфортната си зона, иначе става скучно. -Бях за пръв път в Ел Ей по-рано тази година и подписах с много сериозен мениджър. Холивуд вече не ми се струва далеч и Ел Ей надявам се ще се превърне в голяма част от живота ми. Но не искам да избързвам. В нашата професия е безсмислено да се планира за повече от 3 месеца напред. -Все повече ставаме! Аз лично познавам поне 20-25 български актьори, които работят или учат в Лондон. Някои дирекно търсят реализация там, както направих и аз. Други, които живеят и са успешни в България, идват тук за кастинги и от време на време също работят. Вторите определно намират пазара ни за малък. Но им е трудно да отсъстват от София понеже в България театърът е конструиран така, че един актьор играе една пиеса по няколко дни в месеца с години. Ако играе в две или три пиеси, ето че половината му месец в следващите години е зает, което намалява възможността, а и мотивацията му да потърси агенция в Лондон. Тук една пиеса се играе всеки ден в продъжление на 3 месеца и приключва. Надявам се подобна система да се установи и в България, за да не се спъва графикът на артиста, който така или иначе не получава достатъчно пари за тази си лоялност. -Обичам България и се връщам често по работа и за кратки почивки, но нямам намерение да се върна за постоянно. Имам обаче планове да развия школа тук, която да учи актьора не само как да бъде невероятен артист, но и как да „продава” себе си, как да се държи на кастинг, да научи бизнеса на професията. - -„Флак“ беше супер забавен проект. Комедия с „Оскар“ носителката Анна Пакуин, която широката публика познава като Плевел от „Х-мен“. Играя в един епизод, като испнаски футболист от Челси на име Хуан. Мисля, че сериала излиза тази есен по POP TV. -  -Случи се така, че трябваше да избера между двата, защото снимаха по едно и също време – но главна роля в драма е очевидният избор. Избирам проектите си с комбинация от инстинкт и претегляне. Например, искам ли да играя в хорър жанр отново - не, искам ли да съм в сериал в България 5 месеца, което да ме държи там още безброй години - не. Някои избори не са толкова очевидни, но трябва да погледнеш понякога с години напред и да кажеш - хубав проект, но последиците и потенциалният успех не съвпадат с дългосрочната визия за живота ми.  -Последните години успявам да се прибирам за по седмица на всеки 3-4 месеца. Основно прекарвам времето си с близки и приятели.", "date": "2018.09.22", "title": "Юлиан Костов – талант на 3 морета"}
{"url": "https://www.monitor.bg:443/bg/a/view/hvanaha-dvama-bylgari-za-iztochvat-karti-v-turcija-144951", "text": "Двама български граждани, на 45 и 37 години, са задържани от полицията в Измир, Турция. Мъжете са обвинени в източване на карти от банкомати, предаде БТА. Българите били заловени, докато са се опитвали да поставят скимиращо устройство в банкомат в район Байраклъ в турския град. Полицията е блокирала сметките на абонатите, чиито карти са засегнати. Проверка е установила, че мъжете са пристигнали в Турция през ГКПП Хамзабейли-Лесово. След проследяване от органите на реда са арестувани. При обиска са открити копирни устройства, микрокамери, електронни устройства, мобилни телефони и 2815 турски лири. Установено е, че двамата българи са копирали около 360 000 шифъра. Съдът в Измир постанови нарушителите да бъдат оставени в ареста и да бъдат съдени.", "date": "2018.09.22", "title": "Хванаха двама българи да източват карти в Турция"}
{"url": "https://www.monitor.bg:443/bg/a/view/api-s-priziv-kym-shofiorite-karajte-razumno-spazvajte-pravilata-144949", "text": "Интензивен е трафикът в съботния ден по основни пътни направления. От Агенция \"Пътна инфраструктура\" отправиха апел към шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, посочват от пътната агенция. В участъците, в които се извършват ремонти дейности, е необходимо шофьорите да предвидят повече време за пътуване поради по-ниската скорост на движение и въведените временни организации или да използват алтернативни маршрути. В момента на АМ \"Хемус\" се извършва ремонт на 4 виадукта - при 19-ти км (виадукт \"Потоп\"), 33-ти км (съоръжението при тунел \"Витиня\"), при 36-ти километър (виадукт \"Коренишки дол\") и при 51-ви км (виадукт \"Разлив\"). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна. Поради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел \"Витинска река\". Строително-монтажни работи се извършват и на две мостови съоръжения на АМ \"Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен. На АМ \"Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември ще има две за София и една за Бургас. Ремонтни дейности се извършват и на моста над р. Елшишка при 89-ти км на АМ \"Тракия\". Движението се осъществява двупосочно в платното за Пловдив. Шофьорите могат да използват алтернативни маршрути. На 24 септември от 14 ч. до 20 ч., за повишаване безопасността при пътуване и увеличаване на пропускателната способност на инфраструктурата, ще се спре движението на камионите над 12 тона по автомагистралите и най-натоварените пътища.", "date": "2018.09.22", "title": "АПИ с призив към шофьорите: Карайте разумно, спазвайте правилата"}
{"url": "https://www.monitor.bg:443/bg/a/view/rabotnici-ot-zavodite-na-minu-stajkov-blokiraha-jp-linija-sofija-burgas-144948", "text": "Няколкостотин работници от \"Винпром Карнобат\" блокираха жп линията Бургас - София, за да изразят недоволството си от затварянето на завода от агенция \"Митници\". Става въпрос за три фабрики за производство и бутилиране на алкохол - две в село Церковски и една в съседното село Венец. В тях по изчисления на компанията, заедно със заетите по кампанията за прибиране на гроздето, работят между 2 и 3 хиляди души. Собственикът на \"Винпром Карнобат\" Миню Стайков е в ареста с обвинение за участие в организирана престъпна група за производство на цигари без бандерол, данъчни престъпления и пране на пари. Протестиращите работници са притеснени, че ще загубят прехраната си. \"Тези хора тук имат ученици, имат студенти. Искаме да знаем по чие разпореждане от вчера складовете на Винпром \"Карнобат\" и \"Сис Индустрис\" бяха запечатани. Питайки вчера представителите на Агенция \"Митници\", на нас ни казаха, че по устна заповед се запечатва от най-високо ниво. Искаме да знаем кое е това най-високо ниво\", каза пред bTV една от протестиращите. \"Продължаваме борбата за хляб, за да спрем своеволията на това високо ниво\", посочи и друг служител.", "date": "2018.09.22", "title": "Работници от заводите на Миню Стайков блокираха жп линия София - Бургас"}
{"url": "https://www.monitor.bg:443/bg/a/view/papa-francisk-zapochna-obikolka-v-baltijskite-republiki-144955", "text": "Папа Франциск започва обиколка в балтийските републики. Очаква се по време на визитата си да отправи послание за солидарност. Четиридневната обиколка на светия отец в Литва, Латвия и Естония е първата папска визита в региона от 1993 г. Първата му спирка ще е Литва. В столицата Вилнюс той ще посети Музея на жертвите на геноцида, някогашен затвор на КГБ, където са били убити стотици хора и откъдето хиляди, включително свещеници, са били изпратени на заточение в Сибир. Посещението на папа Франциск съвпада със засилващото се безпокойство от агресивната политика на Русия в региона.", "date": "2018.09.22", "title": "Папа Франциск започна обиколка в балтийските републики"}
{"url": "https://www.monitor.bg:443/bg/a/view/radev-objavjavaneto-na-nezavisimostta-e-primer-kak-s-volja-i-reshitelnost-nashijat-narod-moje-da-byde-gospodar-na-sydbata-si-144950", "text": "\"Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации\", заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от прессекретариата на държавния глава. \"Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България\", се казва още в поздравителния адрес. Румен Радев припомня, че за по-малко от три десетилетия нашите предци уверено и последователно са изминали трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. \"Вярвам, че успехът на българската независимост бе нагледен пример как с воля, единство и решителност нашият народ може да бъде господар на съдбата си\", подчертава още президентът.", "date": "2018.09.22", "title": "Радев: Обявяването на Независимостта е пример как с воля и решителност нашият народ може да бъде господар на съдбата си"}
{"url": "https://www.monitor.bg:443/bg/a/view/boljari-iskat-denja-na-nezavisimostta-da-byde-objaven-za-nacionalen-praznik-144952", "text": "Жители на Велико Търново искат 22 септември, Денят на Независимостта, да бъде обявен официално за национален празник на България вместо 3 март. Според болярите именно на 22 септември България става отново независима държава и се нарежда редом до останалите европейски и световни страни. А на 3 март се подписва мирен договор, който е само с пожелателен характер, тъй като след това не се изпълнява и страната ни е разделена и разпокъсана от европейските велики сили. Инициаторите на идеята за смяната на националния ни празник започват подписка, която след това ще бъде дадена за разглеждане в народното събрание. На 22 септември по традиция Велико Търново отново се превърна в център на празника по случай обявяването на Деня на Независимостта, извършено на този ден през 1908 г. Тържествата започнаха с тържествена света литургия в средновековната църква „Св. 40 мъченици” в подножието на Царевец. Владиката Григорий поръси за здраве със светена вода знамената на Националния военен университет и др. патриотични организации, а официалните гости поднесоха цветя пред саркофага на славния български цар Калоян. Актьори разиграха историческия момент с прочитането на Манифеста към българския народ от цар Фердинанд, с който той провъзгласява независимостта на българската държава. „Независимистта учи колко е важно националното ни обединение и единство. Преди 110 години политическите пристрастия и личните стремежи остават на заден план. държавният глава, правителството и народът действат в съзвучие. Българските национални интереси за тях са над всичко. Когато има единство и справедлива общобългарска кауза, тогава няма невъзможни неща. Съединение, независимост, сила, това са ключови думи, това е урокът от историята, в който тряба да вникнем”, каза в словото си кметът на старата столица Даниел Панов. „Това е най-високата дата, но дали действително сме искрени, когато говорим за тзи дата? Дали действително сме искрени, когато почитаме всички тези празници? Когато предстоят избори, всички политически сили са тук, от най-високото политическо ниво на всяка партия. Когато няма избори, всички се потапят и изчезват”, каза председателят на ПГ на ГЕРБ Цветан Цветанов. След тържествената част в центъра на Велико Търново започнаха и забавленията: богата музикална програма, най-дългото хоро, изложби на занаятчийски произведения на Самоводската чаршия. Жителите и гостите на старата столица могат да се насладят и на музикалните изпълнения на участниците в тазгодишния традиционен Фестивал на военните духови оркестри, в който участват музиканти от България, Полша и Украйна. Заради празника през целия ден ще бъдат отворени за безплатни посещения църквата „Св. 40 мъченици” и историческата крепост Царевец. Тържествата ще завършат вечерта с тържествена заря проверка и с излъчването на аудио - визуалния спектакъл „Звук и светлина” на хълма Царевец.", "date": "2018.09.22", "title": "Боляри искат Деня на независимостта  да бъде обявен за национален празник"}
{"url": "https://www.monitor.bg:443/bg/a/view/merkite-za-neotklonenie-na-pishman-obirdjiite-ot-rojenskija-manastir-shte-se-gledat-dnes-v-plovdiv-144953", "text": "Макар и в почивен ден, Върховния касационен съд спешно реши делото за гледане мерките за неотклонение на четиримата арестувани пишман обирджии от Роженския манастир да се гледа днес от състав на Пловдивския съд. Припомняме, че вчера всички съдии от Районния съд в Сандански си дадоха отвод с мотива, че единият от задържаните е адвокат от курортния град, с когото са имали дълги години служебни взаимоотношения. Вчера следобед Росица Калугерова, временно изпълняваща длъжността председател на Районен съд – Сандански оповести:  „Всички съдии, които са на работа днес  решиха да си дадат отвод и подготвихме искане до Върховния касационен съд по най-бързия начин да определи съдебен състав, който да гледа делото по определяне мярката за задържане под стража на арестуваните четирима за опита за грабеж в Роженския манастир.“  Тя мотивира отвода на санданските съдии, че единият от задържаните е адвокат от Сандански и от дълго време е в служебни отношения с районните съдии. За да се избегнат всички съмнения, е подготвено искането за определяне на съдебен състав от ВКС. Мярката на четиримата задържани със 72-часова прокурорска заповед изтича в събота и неделя и, ако дотогава не се гледа съдебно дело, те трябва да бъдат освободени. Двама от арестуваните са на 16 и 17 години, вероятно това са младежите завързали игумен Теофил. Третият задържан е продължително пребиваващият в Кипър Бейнур Исим, родом от село Яворница. Четвъртият арестуван  е 44-годишният адвокат от Сандански Стефан Матеев, обвиняем за нападението с кирки в Роженския манастир. Баща му  Олег Матеев е бивш дългогодишен следовател в курортния град, а майка му Лидия Матеева години наред е работила като секретар на община Сандански по времето на кмета Андон Тотев.", "date": "2018.09.22", "title": "Мерките за неотклонение на пишман обирджиите от Роженския манастир ще се гледат днес в Пловдив"}
{"url": "https://www.monitor.bg:443/bg/a/view/boksovite-nacionali-s-lageri-i-turniri-u-nas-i-v-chujbina-144954", "text": "Националите по бокс от различни възрасти са в трескава подготовка за предстоящи международни турнири и шампионати. От 5 септември Горяна Стоева води своята подготовка на Белмекен под ръководството на треньора Петър Лесов. Талантливата ни боксьорка ще участава на Младежките олимпийски игри в Буенос Айрес през октомври. 5 дни след нея на високопланинската база се качиха и националките ни при жените. На 10 септември Аслъхан Мехмедова спечели бронзов медал от международния турнир „Ахмет Комерт“ в Турция. Лагерът и надпреварата са част от подготовката на нашите за световното първенство по бокс за жени през ноември. Юношите пък започнаха лагера си в София, а в момента са на подготовка в Браила, Румъния. Там те ще проведят съвместни занимания и спаринги с отборите на Румъния, Молдова, Унгария и др. От 8 до 17 октомври юношите ни ще вземат участие на европейското първенство за тази възраст в Анапа (Русия). Някои от нациналите ни при мъжете, за които тази година няма големи първенства, пък участваха на турнира „Cup of Lviv“ в Украйна (12-17 септември), а от 25 до 30 септември ще боксират на турнира „Голден белт“ в Галац, Румъния.", "date": "2018.09.22", "title": "Боксовите национали с лагери и турнири у нас и в чужбина"}
{"url": "https://www.monitor.bg:443/bg/a/view/domakinstvata-bez-vodomeri-shte-plashtat-razlikata-v-kubicite-na-obshtija-i-individualnite-uredi-144945", "text": "Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие, че всички потребители са изрядни. Досега разходваните количества се начисляваха на абонатите пропорционално на тяхното потребление. Това предвижда новата Наредба за условията и реда за присъединяване на потребителите и за ползване на водоснабдителните и канализационните системи, която е публикувана за обществено обсъждане, съобщиха от МРРБ. „Няма как да не се отчита цялото количество вода, което постъпва в сградата. Всички собственици имат еднакви ангажименти към поддържането на общите части, включително на ВиК системата. Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други“, коментира зам.-регионалният министър Малина Крумова. Тя обаче подчерта, че разпределението по равно е само при условие, че всички потребители са изрядни - осигурили са достъп за реален отчет през последните 12 месеца и водомерите им са технически изправни и в метрологична годност. В противен случай разликата между общия водомер и показанията на измервателните уреди в апартаментите, ще се разпределя само между тези, които нямат  индивидуални водомери или не са осигурили достъп за отчитането им. Зам.-министър Малина Крумова допълни, че когато потребителите са изрядни, етажната собственост може да вземе решение за друг начин на разпределение на разход „общо потребление“. Наредбата беше изработена от междуведомствена работна група. В състава й са включени представители на различни ангажирани по темата ведомства, на институцията Омбудсман, Държавната агенция за метрологичен и технически надзор, ВиК операторите, Комисията за защита на потребителите, както и представители на неправителствени организации. ВиК операторите отговарят за поддръжката на публична инфраструктура и на базата на разходите, които правят за това, се определя цената на услугата на цялата територия, която обслужват. Поддръжката на ВиК системите вътре в сградите и имотите, включително в режим на етажна собственост, е отговорност на собствениците. Новата Наредба определя много по-ясно границите между двете, с цел избягване на неясноти. Предвиждат се строги мерки при кражби на вода. При установяване на незаконно присъединяване към общите мрежи и съоръжения, съответните отклонения ще се прекъсват. В случай, че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер. Според наредбата датата и часът на отчитане на общия водомер и на индивидуалните водомери трябва да се обявяват от оператора в срок не по-кратък от три работни дни преди деня на отчитането: чрез писмено съобщение, поставено на подходящо място в сградата, и чрез публикуване на електронната страница на оператора. Ако потребителят отсъства, може да посочи друга дата за посещение, но това се заплаща по цени на оператора. Важно е също да се знае, че при водомери с дистанционно отчитане, трябва да се извършва физическа проверка и отчет най-малко веднъж на 12 месеца. Същото се отнася и за потребителите, които се самоотчитат. Проектът на новата Наредба за условията и реда за присъединяване на потребителите и за ползване на водоснабдителните и канализационните системи е пусната за обществено обсъждане. Целият текст може да се видят на: https://www.mrrb.bg/bg/proekt-na-naredba-za-usloviyata-i-reda-za-prisuedinyavane-na-potrebitelite-i-za-polzvane-na-vodosnabditelnite-i-kanalizacionnite-sistemi/.", "date": "2018.09.22", "title": "Домакинствата без водомери ще плащат разликата в кубиците на общия и индивидуалните уреди"}
{"url": "https://www.monitor.bg:443/bg/a/view/bydeshtijat-prezident-na-meksiko-gotov-za-dogovor-samo-s-kanadata-vmesto-nafta-144946", "text": "Избраният за президент на Мексико Андрес Мануел Лопес Обрадор не изключва възможността за сключването на двустранно търговско споразумение с Канада, в случай, че Отава не успее да се договори за модернизиране на сегашния тристранен търговски съюз на страните от Северна Америка - НАФТА, съобщава „Прайм”. Изявлението идва след като американският президент Доналд Тръмп през август намекна за възможността да бъде постигнато отделна договорка с Мексико. Обитателят на Белия дом неведнъж е лансирал идеята, че в едно ново търговско споразумение няма нужда да се пази място за Канада.", "date": "2018.09.22", "title": "Бъдещият президент на Мексико готов за договор само с Канадата вместо NAFTA"}
{"url": "https://www.monitor.bg:443/bg/a/view/belintash-tajnstvoto-mejdu-bogovete-i-horata-144899", "text": "Тракийското светилище Белинташ е магическо и необяснимо място - извън логиката на обозримото и същевременно - физически огромно и внушително. Това възбуждаше любопитството ми и желанието да го видя от години. В тайнствената прегръдка на Родопа планина, оброчната скала посреща само тези, които са се освободили от предразсъдъците на логиката, които са отворили умовете си за необяснимото. А за мен това предизвикателство беше най-голямата мотивация. Тръгнахме с изгрева на слънцето от София. Маршрутът е доста лесен за запомняне - само по магистрала \"Тракия\" до Пловдив. После продължихме до Асеновград. В центъра на Асеновград (градът, чиято инфраструктура е побъркващо изградена само от кръгови) питахме за упътване към село Червен. В селото приключи лесния участък от нашето пътуване и започна красивото ни родопско изживяване. Ако разполагате с повече време, каквото ние нямахме, задължително поспрете за час в трите села, през които ще преминете на път за Белинташ. Те са красиви, планински и за всеобща изненада - поддържани и богати. и баби, които пасат кокошките си по поляните. При с. Червен отбихме вдясно и тесният планински път ни поведе към Доброслав и Орешец. Виехме се през гъстите гори на Родопите. В последната част от прехода си на четири колела, преминавайки през селата, шофирайте изключително внимателно. Въпреки що-годе добре поддържания асфалт, пътят е доста тесен и често недостатъчен да се разминат две коли. От едната страна ви очакват пропасти и урви, а от другата - скали и отвеси. Пък и концентрацията лесно се губи при спиращите дъха гледки на надиплената планина, завила се в зелената си премяна. Високо над с. Орешец пътят се разклонява на две - вдясно води към с. Мостово, а вляво към махала Врата, накъдето сме се запътили. Тя носи името си от голямата врата, която пропускайки и спирайки пътниците, желаещи да преминат през близкия планински проход. Малко преди последните къщи ще ви посрещне още един разклон. Както и при всички предишни - вашият път е на ляво. Няма опасност обаче да се изгубите, защото навсякъде по пътя, при разклоненията има табели за Белинташ. Когато пътят стана прилично раздробен и започна да ни отчайва, стигнахме до поредния разклон с табелка \"Белинташ\", сочеща този път надясно. Оставихме колата там. Съветвам ви и вие да го направите, за да се насладите на прекрасните горски пътеки. В маршрута, който си бяхме избрали, основното тракийско светилище беше втора спирка. Затова след като оставихме колата при малка каменна постройка накичена с табели, поехме по лявата пътека. Тя ни изведе до спомагателното светилище Инкая, част от двата концентрични кръга от светилища около Белинташ. Разходката от разклона до Инкая е 30 минути много бавен ход. Пътеката е изключително приятна, а денивелацията не се усеща. Маркировката към Инкая е черно-бяла. Инкая е невероятна скала, която с помощта на човешката намеса преди повече от 2-3 хиляди години е приела формата на главата на бог Сабазий, главният бог на траките, с типичен тракийски шлем. За разлика от Белинташ светилището Инкая е трудно достъпно и почти невъзможно да се покатериш до върха му. Може само да му се любуваш от далеко. Ако продължите по пътеката с черно-бяла маркировка, тя би трябвало да ви изведе не след дълго и до Сини връх. Но ние обърнахме ход и се върнахме до разклона, на който бяхме паркирали, само за да продължим по дясната пътека. Към крайната цел на похода ни - Белинташ. За щастие на всички българи - табелите има в изобилие, но само на нашия език. Да му мислят чужденците! От разклона до самата свещена скала разходката е малко по-дълга. Теренът е почти равен и много лесен. Маркировката е бяло и червено. В началото на пътя ни посрещнаха два заслона с чешми и зидани барбекюта. Идеално място за обяд. Почти преполовили пътеката, в подножието на изкачването по самата скала ни посрещна чисто нова църква, с ограден двор. Трябва да минете през двора, покрай нея и да излезете от другата й страна, където започва тясна горска пътека с лек наклон. Тя ще ви отведе през младите си борове до Видите ли дървото бъдете нащрек, за да не изпуснете една истинска ценност, която голяма част от туристите не знаят. Непосредствено след като минете покрай него пътеката се разклонява на две. Тръгнахме по десния й ръкав. 20 м по-късно, отляво на пътеката, скрити между младите дървета са останките на стара римска крепост - доказателство за ценността на светилището, което е било охранявано околовръст от високите зидове на твърдината. Каквото и да сте чели и колкото и снимки да сте гледали на Белинташ, гарантирам, че няма да сте подготвени за това, което ще видите. Скалата е наистина могъща и странно изсечена от прадедите ни с което да охранява светилището. Почти нищо от историята на Белинташ не е сигурно, всичко са само теории и легенди. Всеки си обяснява това чудно място сам за себе си и си избира в какво да вярва. Ако имате повече фантазия, ще видите в самото начало на Белинташ, от източната му страна изсечена глава, същата като на Инкая. Обяснението е, че древните тракийски жреци са изсекли своя бог от изток, откъдето посреща слънцето, защото е бог на сътворението, доброто и природата. От западната страна пък са изсечени още няколко глави, които лично на мен ми приличаха на мечки. Според част от археолозите Белинташ е централно тракийско светилище на бог Дионисий (или както бесите го наричат Сабазий), Въпреки че проф. Овчаров твърди, че този Дионисиев храм е на Перперикон. Белинташ е в центъра на два концентрични кръга от спомагателни светилища, разположени по рида Добростан. В превод името му означава \"умен камък\" или \"камък на познанието\". Повърхността му е осеяна с различни по размер ниши, които според вярванията са издълбани от хората, като проводник на душите душите на покойниците към космоса. Затова и по западния склон на Белинташ са преброени близо 2000 такива ниши. Върху самата скала има големи щерни, които най-вероятно са служели за жертвоприношения. Те са четири на брой - за виното, за водата, за млякото и за кръвта на жертвеното животно. Истински феномен е, че дори в най-голямата суша в днешни дни тези щерни са пълни с вода. По тях тракийските жреците са гадаели. На Белинташ са Филип Македонски, Александър Македонски, Гай Октавиан Август и синът му - най-великия император на Римската империя Октавиан Август. Дори има легенда че Александър Велики е оставил златна колесница, зазидана в някоя от пещерите, която да го посрещне при завръщането му от победоносния поход за завоюване на Азия. Друга легенда разказва, че именно на Белинташ е акостирал Ноевият ковчег. Тази легенда се подхранва след като преди години жител на близко село намира на скалата халка, за която се вярва, че е бил вързан Ноевият ковчег. По скалата могат да бъдат видяни следи, които са оставени от халки и въжета. Съвсем отделно се проучва Белинташ като уникална обсерватория. И до ден днешен учените чертаят звездни карти по издълбаните в скалата ниши. Вече са открити, че По време на равноденствие слънцето изгрява точно над Сини връх и залязва точно над Караджов камък. В определен ден от годината Слънцето и Луната се отразяват в двете най-големи щерни. Вярва се че именно това място траките са използвали за да се свързват с космоса и да се зареждат с необикновена енергия. Твърди се, че на Белинташ компасите полудяват от твърде силното енергийно поле. Но ние забравихме да си вземем един и да проверим тази теория. Все пак се отдадохме на почивка и опит за презареждане с космическа енергия. Дори да звучи налудничаво - усещането да се излегнеш там е някак странно. Чувстваш тялото си слабо, отпуснато и леко и същевременно - пълнещо се с отмора. За светилището говори и „Белинташ ще разкрие своите тайни, когато там загинат 8 души\", е казала пророчицата от Рупите. Много екстрасенси от цял свят ходят там, за да се заредят с космическа енергия, а уфолозите вярват, че Белинташ е площадка за НЛО. Каквото и да е Белинташ, разбрах едно нещо със сигурност - това е място, което всеки българин трябва да посети поне веднъж в живота си. Дали скалата или самата планина носи усещане не прераждане. А днес за всеки е особено важно да намира тези места като свои и да се отделя от ежедневието, преминавайки в спокойствието на майката природа.", "date": "2018.09.22", "title": "Белинташ: Тайнството между боговете и хората (СНИМКИ)"}
{"url": "https://www.monitor.bg:443/bg/a/view/127-stanaha-jertvite-na-tajfuna-manghut-vyv-filipinite-144944", "text": "Броят на жертвите на преминаването на тайфуна Мангхут и на мусонните дъждове във Филипините достигна 127 души, предаде ДПА, като се позова на данни на местната полиция. Безследно изчезнали са 111 души. Няколко дни след като тайфунът премина през Филипините, проливни мусонни дъждове предизвикаха свлачище в централната провинция Цебу. Там най-малко 57 души се водят за изчезнали, а 29 са потвърдените жертви, предава БТА. Филипините са връхлитани средно от 20 циклона на година, които предизвикват наводнения, свлачища и други инциденти. През ноемви 2013 г. тайфунът Хаян отне живота на над 6300 души, а над 4 милиона бяха принудени да напуснат домовете си.", "date": "2018.09.22", "title": "127 станаха жертвите на тайфуна Мангхут във Филипините"}
{"url": "https://www.monitor.bg:443/bg/a/view/sedmichen-horoskop-za-22-28-septemvri-144918", "text": "За вас съботният ден ще даде старт на преобразяване, на промяна в отношения, визия и идеи. Ще се насочите към нови начинания и проекти, които е вероятно да ви противопоставят на амбициите и желанията на семейството, децата и приятелите. И на работното място трудно ще си намирате мястото. От 23-и Слънцето ще ви гледа цял месец в опозиция от знака на Везните. Ще се наложи да балансирате върху тънкото въже на чуждите желания и личните ви възможности и амбиции. Още от съботния ден и планетата на бизнеса Меркурий ще навлезе във Везни и ще подготви ситуацията за посрещане на Слънцето. Очертават се рокади на работното място. Ще се наложи да посрещнете неочаквани промени в положението и търговската ви инициатива. Съветът е през уикенда да направите промените, които ще ви улеснят поне малко живота. Понеделнишки ще се действа с хищнически интереси. Тази вечер е пълнолуние, което ще засегне болезнено родените около пролетното равноденствие. Не позволявайте да ви провокират и въздействат. 26-и ще изисква от вас да не правите избор, а да водите балансирана политика. На 27-и може да спечелите неочаквано, но повече поради грешките на другите. В този ден може да ви предложат по-висока позиция и поради напускане или проблем на колега. 28-и изисква да смените постановката и да коригирате мнението си, за да се задържите на новата позиция. На 22-и се заемете със себе си, променете прическа и визия, направете промените, които ще ви дадат възможност да изпъкнете и да ви забележат. Предстои един магичен ден, който ще преобърне колелото на съдбата. Ще се появи стар проблем, който този път трябва да решите изоснови, за да не продължава да ви пречи. Ще се намери начин и метод на дейстиве. 23-и е ден на призив, на възможност да направите нови връзки и да се приобщите към нова среда. Осигурете си възможност за нов старт в живота. Всичко предприето ще носи ползи и предимства. Активизирайте се максимално, гонете си интереса по всички линии на живота. 26-27-и са най-активните ви и силни дни за периода. Понеделнишки ще доминирате на всички нива не само на работното място, но и в отношенията с околните. Няма да има прошка за тези, които по някакъв начин са ви предали или поставили в неблагоприятно положение. Ще се действа от позиция на силата, а в момента силата на правото и закона е с вас. Това пълнолуние ще напълни потребителската ви кошница. 25-и е ден свързан с човешката душа. Опитайте де привлечете тези, които прибързано сте отблъснали. На 27-и проблемите ще са повече за родените в първата декада. Очертават се експлозии в чувствата, мълниеносни запознанства и изневери. Меркурий и Слънце навлизат в знака на хармоничните ви Везни през уикенда, а това положение ще стабилизира бизнеса, връзките ви в обществото и начина ви на живот. Есенното равноденствие е такъв момент в живота ви, който дава старт на нови амбиции и инициативи, събужда страсти и апетити и ви вкарва в нови емоционални и професионални коловози. Пригответе се за сериозен отпор и за агресивна реакция на работното място в понеделник. На 24-и всеки се стреми да захапе и елиминира другите. Това ще бъде ден на тежки битки за вас, за да запазите доминиращото си положение. Предстоящото пълнолуние превъзбужда и вади на показ скривани до момента амбиции и страсти. На 25-и е добре да проведете уравновесяващи силите разговори. Не отивайте в крайности в този ден. И околните ще се опитват да запазват статуквото. 26-и дава нови насоки, позволява да се реагира изпреварващо на промените и да се завледеят нови позиции. Ще получите неочаквани предложения и обаждания, които ще уточняват намеренията на партньорите ви. Някой ще почерпи за добре свършената работа и за получените екстри. На 27-и може да спечелите неочаквани пари и придобивки. Сключват се нови договори. Не се препоръчват любовни връзки на работното място. 28-и ще изисква вече нов подход и нови отношения в променената ситуация. 22-и е един магичен ден, който ще ви помогне да решите натрупаните проблеми. Ден на пръстена и колелото. Природата се кани да започне нов цикъл след есенното равноденствие. Така и някои от вас ще започнат нова връзка или ще се решат да затвърдят старата с брак. Постарайте се да не нервничите, да мислите и действате спокойно и решението само ще дойде. Екстрите няма да са за всички. В живота на родените до 1 юли може да се появи опасен дразнител. Ще бъдете предизвикани да започнете нова търговска инициатива, която е вероятно да глътне спестяванията ви. Внимавайте, да не лапнете голям залък. Претегляйте и премисляйте всичко. На 24-и късметът ще следва родените във водните знаци. Доверете се на интуицията. Хора с хищнически намерения и страсти ще се опитат да овладеят командните позиции на всички нива. Активизира се змеят на желанията, никой няма да пусне кокала. Този ден ще е тест за личната ви програма. Ако тя е конкурентоспособна ще оцелее и ще ви донесе победи и материално благополучие. 25-и противопоставя интересите на родители и деца. Очартават се конфликти. Работа и семейни задължения са противопоставени. На 26-и може да направите рязък завой в личната си политика, за да овладеете положението. На 27-и идват неочакани придобивки. 28-и дава повече права на силните. Добре е в съботния ден да отделите повече време за релакс, за козметични и оздравителни процедури. Полезните вещества прекрасно се усвояват и кръвта се обновява. Родените в третата декада ще имат повече проблеми, ако се натоварят с много задачи. Почивайте, ограничете контактите, отнесете се спокойно към проблемите. В неделя ще постигнете максимума, ще осъществите полезни за бъдещето връзки и може да подновите старото си хоби. Ден на тръбача, който свири сбор. Лесно се овладява ентусиазмът на масите. Сформирайте нов екип или отбор, влезте в нова среда. На 24-и всеки е тръгнал с голямата кошница. Стремежът е да се надцакваме и да си подливаме вода. Ден на плътски изкушения и астрални битки. На всички нива печелят силните на деня. Трудно ще направите компромис и не бива да очаквате такъв. 25-26-и ще бъдат силните ви дни за периода, в които нещата ще стават така както сте го намислили и е по-добре за всички. На 25-и разпределете поравно отговорнистите и джобните на децата. 26-и ви дава предимство при подписване на изгодни договори. Родените до 1 август ще имат проблем с пари, документи и застраховки на 27-и. Нещо ще се обърка и в играта на чувствата. Може да изневерите и да разберете за изневери. Очаквайте компроматна игра и силов натиск. На 28-и не се обвързвайте с никого и за нищо. Използвайте ефикасно получените информации в съботния ден, за да парирате вероятните удари от страна на конкуренцията. Меркурий напуска вашия знак, а в неделя и Слънцето ще си тръгне. Може да се окажете в патова ситуация, ако не сте предприели изпреварващи действия. Хубавото е, че в този уикенд може с лекота да се освободите от минал ангажимент и връзка, която ви вреди. Не бързайте да се обвързвате, запазете неутралитет и в понеделник, когато агресията и амбицията ще са повсеместни и никой на никого няма да направи компромис. Вероятно е да влезете в заробващи връзки. Ако искате с някого да се разберете и да проведете равностойни и уточняващи разговори насрочете ги за 25-и, когато природата се стреми да запази баланса на пълнолунието. 26-и ще ви даде шанс, възможност и протекция за старат на нови бизнес инициативи. Ще получите вест и предложение, за което ще почерпите. Ще се окажете търсени за престижни дейности и позиции. Пазарете се за пари и екстри. Сключените договори ще са дълготрайни. Родените в първата декада са на прага на неочаквани и нестандартни събития, срещи и запознанаства в четвъртък. В този ден предстои преобразяване, маските падат. Препоръчват се публични изяви. В петък работете самостоятелно, не давайте обещания и не правете предложения. Неблагоприятен ден за обвързване и сключване на брак. Не е ден и за първа среща. Меркурий навлиза във вашия знак в съботния ден. Гответе се за старт на нови бизнес проекти. Използвайте този ден за разкрасителни процедури, за пътувания и срещи с потенциални клиенти. Ще получите нова информация, която ще ви помогне да се ориентирате в обстановката и да направите изпреверващ ход. На 23-и в 01ч. 45 мин. по Гринуич Слънцето навлиза във Везни. Предстоящото пълнолуние ще засегне по-неприятно родените до 1 октомври. Тази вечер не оставайте сами. Засилват се меланхоличните и депресивни състояния. В понеделник скандалите са лош знак. Бъдете внимателни и не правете нищо на всяка цена. Сънищата от този ден показват в символичен вид проблема, с който трябва да се справим. На 25-и смирете злобата и агресията. Лош ден за секс, за поставяне на условия и ултимативно поведение. Родители и деца не се разбират, трети лица се намесват и влошават нещата. На 26-и върху вас действат разширяващи и стагниращи сили. Ще получите предложение, което трудно ще реализирате поради липса на време и пари. Ще се настроите агресивно към невинните в ситуацията. На 27-и много неща ще се променят мълниеносно. Ще разберете кой ви обича и цени. В този ден се получава по заслуги. Ще разберете и доколко ви оценяват в работата. 28-и е ден на мрежата, не се препоръчва обвързване и съвместни инициативи. В събота кръвта се обновява, полезните вещества лесно се усвояват. До обед се занимавайте с козметични и прочистващи процедури. Родените в третата декада да не бързат с амбициозните дела, за да не ударят на камък. С напредването на деня ще намерите начин да решите всеки проблем. Денят е магичен, нека всичко, което ви дразни и вреди да остане в миналото. Обърнете гръб на тези, които не могат да решат с вас ли са или с друг. 23-24-и са най-силните ви дни за периода. В неделя осъществете срещи и преговаряйте по взаимно изгодни дела. Предприетото ще носи късмет и ще ви изкачва на по-висока социална позиция. Ще имате шанс, който в миналото ви е убягвал. Натоварете се физически. Обадете се на приятел в нужда. Ден на маниакалните депресии. В понеделник ще доминирате в ситуацията у дома и на работното място. Защитавайте справедливи каузи и използвайте силата си за налагане на взаимно изгодни проекти. С лекота ще елиминирате конкурент и ще попречите на някой да си разиграва коня в общия имот. За 25-и носрочете преговори, на които да се разделят територии на влияние. Всеки да получи своето и да не спори. 26-и ще ви даде шанс да спечелите дело, да подпишете изгоден договор и да се внедрите на по-добра позиция. На 27-28-и стъпвайте внимателно. Вероятни са изневери и противопоставяния. Спазвайте закона. 22-и започва с пътувания и приятни моменти. Приключвате с нещо обещано и сте доволни от себе си. Към обед навлизате в труден период, в който трябва да се вземат болезнени решения за напускания и раздели. В деня на колелото е добре да приключиш някакъв цикъл и да започнеш друг. В неделя хората, които лесно изпадат в депресии не е добре да остават сами. Предстоящото пълнолуние ни кара да се чувстваме недостатъчно обичани. Не оставайте сами и самотни. В понеделник стойте далече от колегиалните конфликти. Не взимайте страна и не влизайте в спорове. Апетитите са огромни, не очаквайте да ви направят компромиси. Отложете за вторник и сряда важните срещи и преговори и ще спечелите много повече. 25-и е хармоничен и ведър ден, в който с всеки може да се разбереш и да намериш общ език. Сключените договори на 26-и ще ви осигурят пари и престижни позиции, ще ви вкарат в нова среда и ще помогнат да затворите производствения си цикъл. Уреждате и бъдещето на децата с работата, която започвате. На 27-и нещо непредвидено ще се случи. Внимавайте да не се окажете третият в споровете на други двама. Най-неблагоприятният ден за изневери. Някой ще си пострада и ще бъде изнудван. В петък не започвайте нова връзка, стойте далече от сделки, споделяния и разговори в мрежата. Ден на паяка и неговите жертви. В събота енергия, кръв и полезни вещества прекрасно циркулират в организма ни. Идете на сауна и масаж, позволете си козметични глезотийки, тествайте нов продукт. Ще се справите и с проблем, който ви мъчи от доста време. Може да направите и да ви направят предложение тази вечер. Ден на пръстена и колелото. С лекота ще отхвърлите нещо, което ви тежи и ще прескочите на нова навивка на развитие. В неделя е време за старт на нови дейности и осъществяване на нови връзки. Обадете се на тези, с които смятате да работите и живеете заедно, да започнете нови дейности и инициативи. Ден на тръбача. Добре е да се действа отборно. Събираме се под знамената на общите цели и отговорности. 24-и отваря огромни апетити, но не само по отношение на храната. Всичко ще ви се струва малко, ще се пазарите. Другите ще ви отвръщат със същото. Очертават се конфликти и компроматна война. Действайте умерено и балансирано, а не с рогата напред. На 26-и ще си дадете сметка какво губите, когато печелите и какво печелите, когато нещо ви се отнема. Предстоят два силни дни. На 27-и споровете на други двама работят за вашата кауза и личен интерес. Нещо определено за друг идва при вас. Печелите конкурси и получавате повишение. 28-и дава шанс да привлечете някой, който да ви свърши неприятната работа. Разчитайте на проверени хора. Чудесен съботен ден за родените в третата декада. Пътувайте, доставете си радост за тялото и душата. Тествайте нов козметичен продукт, променете прическа и визия. Промените на външно ново ще помогнат да промените и живота си в положителна посока. Ще получите предложения и покани даващи възможност да разширите сферата си на влияние в бизнеса и в обществото. В неделя организирайте делови и духовни срещи. Съберете се със съмишленици, влезте в нова среда и в нова група по интереси. Чакайте някакъв дар от съдбата. От този уикенд Слънце и Меркурий ще ви гледат стимулиращо от знака на Везните. В неделната вечер не оставайте сами. Меланхолията се засилва, предстоящото пълнолуние навява печал. На 24-и ще се действа с нокти и зъби, ще се играе подмолно и нечестно. Отложете важните срещи и инициативи за вторник, когато ще се действа балансирано и умерено, няма да се иска невъзможното и околните ще се съобразяват с вашата гледна точка. В сряда вдигате нивото и с голяма вероятност уреждате нови договори. Очертават се срещи с хора от миналото ви, които ще обезпечат бъдещето и новите ви творчески инициативи. Родените до 1-и февруари може да направят рисков ход на 27-и. Бъдете вниматели, не теглете кредит. В петък може да попаднете под фатално влияние и привличане и да позволите някой да си играе с чувствата ви. Луната навлиза в Риби и бележи дните до вторник с възходи и падения, с емоционални изблици и желание за доминиране в средата. 22-и е магичен ден, в който може да решите поне един проблем и да получите свежи сили за новото, което ви предстои. Падат прегради и ограничения. От този уикенд Меркурий и Слънце вече няма да ви гледат в опозиция. Дистанциите се стопяват. В неделя ще се събудите с блестящи идеи. Работете в посока на творческото си вдъхновение и не си позволявайте да споделяте идеите си в суров вид. 24-и ще ви донесе предимства, ако добре си изиграете картите. Препоръчват се всякакви форми на аскетизъм и дистанциране, за да запазите личната си тертория от посегателства. 26-и носи полезни връзки, в които ще се чувствате равнопоставени, оценени и разбрани добре. На 27-и някой ще спечели повече от предвиденото и ще си включи в голямата игра. Ден на хазартно привличане и в любовта. Явете се на конкурси и прослушвания, ще получите заслужени награди за старанията в миналото. 28-и носи опасности при сърфиране в мрежата. Следете децата, не си позволявайте да влизате в зависимости и не подписвайте неравностойни договори. Най-лошият ден за брак. Последните два дни на периода ще донесат ползи на умелите играчи на пазара, но ако не сте от тази порода, не се захващайте и не рискувайте излишно.", "date": "2018.09.22", "title": "Седмичен хороскоп за 22-28 септември"}
{"url": "https://www.monitor.bg:443/bg/a/view/den-bez-avtomobili-v-sofija-opoznajte-ja-pesha-144942", "text": "София отново се присъединява към вече традиционната за Европа инициатива - Ден без автомобили. Това съобщиха от пресцентъра на Столичната община (СО). Един от най-ярките примери е Париж, където всяка година през септември пешеходците превземат улиците на целия град. Само градският транспорт, колела и всякакви други видове безмоторни превозни средства се допускат за движение, посочиха от СО. От 11.00 до 17.00 ч. центърът на София ще бъде затворен за влизане на автомобили в обхвата на синята зона за паркиране. Гражданите и посетителите на града ще могат да разчитат на градския транспорт за стигане до центъра, а в периметъра между бул. \"Княз Александър Дондуков\", бул. \"Васил Левски\", бул. \"Патриарх Евтимий\", бул. \"Христо Ботев\", бул. \"Александър Стамболийски\" ще се придвижват пеша, с колело, тротинетка или отново с градски транспорт. За улеснение на софиянци на сайта на общината, както и на Фейсбук страницата на \"Зелена София\" (https://www.facebook.com/SOfiaGreenCity/), ще бъде качена карта с описание на всички улици с ограничен автомобилен достъп. Жителите и посетителите на София ще имат възможност да се разходят спокойно в центъра на града, да тестват електрически велосипеди или да се включат в някой от туровете, които разказват за историята на града, архитектурата и неговата природа.", "date": "2018.09.22", "title": "Ден без автомобили в София: Опознайте я пеша (СНИМКИ)"}
{"url": "https://www.monitor.bg:443/bg/a/view/chestvame-110-godini-ot-objavjavaneto-na-nezavisimostta-na-bylgarija-144939", "text": "Днес отбелязваме 110 години от провъзгласяване на Независимостта на България. 22 септември 1908 година е денят, в който княз Фердинанд, управляващ дотогава васалното на Османската империя Княжество България, прочита подписания от него и от правителството на Александър Малинов манифест. Това става в църквата „Св. Четиридесет мъченици“ във Велико Търново. С този акт българската държава отхвърля политическата и финансовата си зависимост от Османската империя, наложена ѝ от големите европейски държави с Берлинския договор тридесет години по-рано. Княз Фердинанд приема титлата „цар на България“. Година по-късно Високата порта признава независимостта на България, а след това същото правят и останалите европейски държави. Мястото, което Фердинанд избира, за да провъзгласи Независимостта, не е случайно. Манифестът е прочетен в църквата „Св. Четиридесет мъченици“ в Търново, за да се подчертае приемствеността с Втората българска държава. Обявяването на Независимостта е най-високият връх в политическото самоосъзнаване и самоопределение на българската нация в годините след Освобождението. Издига се международният авторитет на страната ни и тя се превръща в равноправна на другите държави. Денят на независимостта е обявен за официален празник от парламента на 10 септември 1998 година. Днес в цялата страна ще има официални чествания и тържества.", "date": "2018.09.22", "title": "Честваме 110 години от обявяването на Независимостта на България"}
{"url": "https://www.monitor.bg:443/bg/a/view/slynchevo-i-toplo-vreme-v-praznichnija-den-144940", "text": "В празничния съботен ден, когато отбелязваме годишнина от обявяването на българската Независимост, времето ще остане слънчево. Ще има временни увеличения на облачността, но ще остане почти без валежи, успокояват синоптиците. Ще духа слаб до умерен вятър от запад-северозапад. В Източна България ще духа до умерен югоизточен вятър. Максималните температури ще са между 27 и 32 градуса, за София - около 28 градуса. Над планините ще бъде предимно слънчево с временни увеличения на облачността. Ще духа умерен и силен вятър от запад-северозапад. Максималната температура на височина 1200 м ще е около 21 градуса, на 2000 м - около 15 градуса. И по Черноморието ще бъде слънчево. Ще духа до умерен вятър от изток-югоизток. Максималните температури ще са 24-26 градуса. Температурата на морската вода е 23-24 градуса, а вълнението на морето ще бъде 1-3 бала. През първата есенна седмица времето ще бъде доста динамично, с чести промени на вятъра и температурите. До вторник ще е почти без валежи, с променлива облачност.", "date": "2018.09.22", "title": "Слънчево и топло време в празничния ден"}
{"url": "https://www.monitor.bg:443/bg/a/view/armijata-predstavja-tehnika-i-vyoryjenie-v-17-grada-v-stranata-144941", "text": "По случай 110-ата годишнина от обявяването на Независимостта на България, по разпореждане на министъра на отбраната Красимир Каракачанов днес в 17 български града ще бъдат показани военна техника, образци оръжие и екипировка. Това съобщиха от Министерството на отбраната. Инициативата е първа от поредицата изяви под наслов \"Това сме ние\", с които МО цели да популяризира военната служба. В София от 9.00 до 12.00 ч. пред парадния вход на МО всички гости на празника ще могат да разгледат военна техника на Въоръжените сили - бронирана машина \"Хамър\", бойни бронирани колесни машини \"Командо\", \"Гардиън\" и \"Пустинна котка\". Интересуващите се от военната служба ще могат да получат информация за свободните места в армията, както и за условията за участие в курсове за начална и специална военна подготовка. Гостите на инициативата ще могат да чуят и изпълненията на Представителния духов оркестър на Сухопътните войски. Денят на Независимостта ще бъде отбелязан със същата инициатива и в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол. В Националния военноисторически музей ще се проведе Ден на отворените врати. Посетителите ще видят ценни експонати като държавния печат на Княжество България, най-високото отличие на Царство България - орден „Св. Св. равноапостоли Кирил и Методий“, както и отличия на генерал-майор Стефан Паприков, който има важен принос за обявяването на Независимостта на България. Музеят ще работи от 10.00 до 17.00 ч., а входът ще е свободен.", "date": "2018.09.22", "title": "Армията представя техника и въоръжение в 17 града в страната"}
{"url": "https://www.monitor.bg:443/bg/a/view/pojaryt-v-stolichnija-cirk-35-godini-bez-vinovni-144869", "text": "Страстта по цирка не свършва с детството. Вълшебството се възражда в душата всеки път, когато, макар и вече пораснали, прекрачим неговия праг. За нещастие, този израз в България може да се използва само като метафора – вече 35 години у нас това велико изкуство си няма стационарна сграда. След ужасяващия пожар на 25 септември 1983 г., изпепелил Софийския държавен цирк до основи, неговият храм така и не е възстановен. Почти едночасов документален филм, чиято премиера ще е в 18 ч. на 24 септември по Канал 1, припомня събитията на Солни пазар в онзи страховит ден, както и отзвука им, кънтящ и до днес в много човешки съдби. Негов режисьор е Николай Василев, оператор – Борислав Георгиев, а продуценти са БНТ и Студио „Екран“. Сценарист на филма е известният журналист и тв водещ Драгомир Драганов – собственик на първия виртуален музей на българското цирково изкуство bgcircus.com и подвластен на магията на манежа още от най-ранно детство. Неслучайно „Мокър от дъжд не се бои“ за своя автор е не просто документален филм, а сантиментален... „Има нещо, което няма да забравя никога – деня, в който изгубихме 5-годишната ми сестра в цирка. Бяхме с баба и аз за пръв път се престраших да помоля за цирков плакат, защото видях през прозорчето на гишето зад гърба на касиерката цяла купчина. Жената грижливо нави плаката, разменихме няколко думи и като се обърнахме, сестра ми беше изчезнала. Изпаднахме в ужас, върнахме се обратно, понеже представлението току-що беше свършило и публиката още излизаше. Почнахме да викаме, дойде дежурен, но нея я нямаше и нямаше. Търсихме навсякъде, отново и отново, докато накрая останахме с баба сами пред сградата. Хукнахме към къщи, за да съобщим на милицията. Когато се прибрахме, заварихме сестра ми усмихната да разказва на дядо преживяното в цирка“, връща Драго лентата за „Монитор“. Щом ги изпуснало от поглед, момиченцето се обърнало към някакви какички, съобщило 3-те си имена и точния адрес (съвсем близо до цирка), а те го завели у дома. „Такъв скандал отнесохме, че го помня и до днес, така както пазя и ще пазя вечно и първия цирков плакат, с който се сдобих – за Парад на смеха с Георги Парцалев“, доверява водещият. Като малък той е толкова увлечен по цирковото изкуство, че всеки божи ден, прибирайки се вкъщи, намира начин да се разходи в подножието на цирковия купол край бул. „Христо Ботев“. Тъй като в злополучната неделя не е на училище, разбира за пожара чак в понеделник и тича до изнемога до любимото място. „Бяха започнали да изолират пространството с метални огради, гонеха зяпачите. Гледката беше толкова страшна, че и сега я виждам и сякаш която витаеше във въздуха“, признава извън екрана на филма Драганов. И отбелязва, че идеята за този филм е зреела у него от деня, в който започва работа в телевизията: „Отдавна знаех, че ще дойде момент, в който ще говоря за тази болка и ще изразя с думи обичта си“. Сега, в „Мокър от дъжд не се бои“, я изразява и с думи – свои и на свидетели, и с образи. На 25 септември преди 35 години изгаря модерната за времето си сграда от стъкло и метал, в която почти всяка седмица има нова програма – цирково шоу, мюзикхол, вариете, ревю върху лед, парад на смеха, естрадни концерти... Цирковите артисти остават без дом, пръскат се по света, а тяхното изкуство, в което дотогава сме втора водеща сила на планетата, постепенно запада. Конструкцията пламва около обяд и за кратко рухва изцяло. Пожарните коли са пристигнали 30-40 минути след възникване на инцидента, поетапно от различни райони, и водата, която изпомпват поотделно, вместо да действат едновременно, няма сила да укроти стихията. Тя се разгаря с по-голяма скорост от тази, с която водните струи могат да потушат огъня. В центъра на бедствието пламъците са 10-15 метра, а димът – като от бомбата над Хирошима, в гримьорните се топят сценични костюми и перуки, гърмят дезодоранти... Температурата навярно е към 1000 градуса и перископите на пожарните коли също се стопяват. В съседство, почти долепена до цирка, има ведомствена кооперация на циркови артисти и една от тогавашните обитателки заявява в кадър, че съхраняваните там газови бутилки биха изпратили в небитието дори Съдебната палата. За късмет, не са се взривили. Фотографът на в. „Поглед“ Иван Григоров е в редакцията, за да проявява в неделя на спокойствие. Излиза да си вземе нещо за хапване, когато вижда огромни кълба дим откъм „Св. Неделя“. Насочва се натам и започва да снима разкрилата се пред очите му драма. Изщраква филма и го сменя с друг. Цивилен милиционер обаче го спира и нарежда лентата да му бъде предадена. Григоров се подчинява, вади я от апарата, но първата остава спасена в джоба му. На другия ден неговата снимка в органа на СБЖ е единствена в българската преса във времена, когато подобни неща не се показват. На Григоров принадлежат съществуващите едва от събитието. На фаталната дата прочутият маг Астор има участие към 16 ч. и, доближавайки „местоработата“ си, е поразен, че сградата на цирка я няма. Решава, че някой му е приложил илюзия с изчезване на предмети... Сякаш иронично, последната премиера там, чийто плакат над входа личи на някои от фотосите на Григоров, е „Мокър от дъжд не се бои“ - Парад на смеха със звездите на Сатирата Георги Калоянчев, Татяна Лолова, Никола Анастасов, Константин Коцев и др., както и с артисти от Румъния и Югославия. Едноименният филм на Драганов се отнася с изключително уважение към версиите за пожара, тъй като до момента няма официална такава. „Историята потъва в пепел, следствието приключва без конкретно установени причини и виновници. Да, има множество наказани, хиляди левове обезщетения са изплатени на пострадалите, но виновни няма и до днес“, припомня той. Работейки по сценария, журналистът се натъква на особен парадокс, влизащ в противоречие не само с неговите лични спомени, но и с впечатленията на мнозина други – относно масивността на цирковата сграда. В неговото детско съзнание тя се издига грамадна, непоклатима и бляскава, но се оказва, че още по проект е била дефинирана като „преместваемо“ съоръжение. Лека метална конструкция, обшита с дървени плоскости, изолирана със стъклена вата и, Едва ли някой се е замислял, че е пожароопасна за побиращите се в нея 2000 зрители... А защо след толкова години и правителства все още не е решен проблемът с намирането на постоянен покрив за изкуството, носило толкова слава, а и валута на страната ни? Ето какво мисли по въпроса авторът на документално-сантименталния филм: „Идеята преди 10 ноември бе затрупана от комунистическата бюрокрация, от тежката социалистическа машина на обявяване, провеждане, обжалване на конкурси и т.н. С решение на СОС е определено петно за построяването на нов цирк на мястото на циганските коптори на бул. „К. Величков“, но разрушаването на незаконните бараки, когато ехото на възродителния процес не е заглъхнало, сигурно е стреснало някого и проектът е спрян. А след 1989-а държавата вдигна ръце от всичко стойностно и едни от първите, които понесоха най-жестоко промените, станаха цирковите артисти. Министър Елка Константинова е физическият екзекутор, който с една заповед ликвидира Главна дирекция „Български циркове“ и изхвърли за ден 400 щатни циркови артисти на улицата. Започна обсебването на цирковата база в Илиянци, разграбването на държавното имущество, раздаването под наем на безхаберници, които го унищожиха. Артистите потърсиха спасение в чужбина, големите трупи се разпаднаха и...така се стигна до днешния ден“.  ", "date": "2018.09.22", "title": "Пожарът в столичния цирк – 35 години без виновни"}
{"url": "https://www.monitor.bg:443/bg/a/view/borisov-ne-trjabva-da-zabravjame-smelite-dejstvija-na-nashite-predci-doveli-do-nezavisimostta-144943", "text": "\"Честит Ден на Независимостта на всички българи! Днес нашият национален интерес е свързан със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България\", е написал премиерът Бойко Борисов в официалния си профил в социалната мрежа \"Фейсбук\". \"Ние трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава\", пише още министър-председателят.", "date": "2018.09.22", "title": "Борисов: Не трябва да забравяме смелите действия на нашите предци, довели до независимостта"}
{"url": "https://www.monitor.bg:443/bg/a/view/kompanionkite-trygnaha-na-turne-iz-provincijata-144933", "text": "Компаньонките тръгнаха на турне в цялата страна и основно в малките провинциални градове. Това показва проверка на „Монитор“ в различни сайтове за предлагане на платени сексуални услуги. Според обявите, момичета, които са основно от големите градове, са започнали да обикалят и малките общини, където се задържат по около седмица, след което отново тръгват на турне. В много от обявите дори са публикувани графици за градчетата, където момичетата ще останат. Така например Палавата Сиси ще остане в Ловеч около седмица в датите между 20 и 27 септември, след което ще мине през Плевен и Русе, после ще акостира във Варна, а след това ще се върне за началото на зимата в София. и много нейни колежки са предприели гастрол из всички градове в страната. Според запознати това се прави по основно две причини. Първата е, те да не бъдат засечени от полицията, а втората, да не омръзнат на клиентите си и постоянно да има нови желаещи, които да платят за услугите им. „Стационарната работа е смърт за бизнеса. Когато веднъж си бил с една жена, рядко желаеш да повториш, особено когато е платено. Заради това момичетата обикалят градовете. Малко ни е обидно, че ни сравняват с цирк, но все пак това си е бизнес, който ни носи пари, и ние трябва да правим максималното, за да изкарваме повече. Най вече когато и момичетата го правят по тяхно желание“, обясниха запознати пред „Монитор“. По думите им почти всички компаньонки правят подобни гастроли. Това се потвърждава и от хилядите обяви, в коментарите под които са пуснати графици по дати с градовете, в които момичетата ще бъдат. Цените не търпят промени въпреки дестинациите. Те са твърди. Започват от 80 лева на час и Последната тарифа обаче е единствено за млади девойки, които предлагат всички екстри и „нямат никакви задръжки в секса“. За да се видят обаче всички отзиви за девойките и да се добие реална представа за възможностите им, е необходимо да се прати есемес за достъп до всички данни на сайта. Той струва минимум 5 лева. С него могат да се видят и точните адреси, където се помещават девойките. Това не ги притеснява, тъй като по думите им полицията рядко ги закачала. Дори се надявали скоро и професията им да се легализира. Според информация на „Монитор“ от известно време е сформирана група от няколко министерства и агенции, които обмислят за пореден път как да вкарат под някакъв контролен режим проституцията у нас. Според последните предложения, които се прокрадват в кулоарите на парламента в последната година, е родните жрици да плащат годишен лиценз, за да могат легално да работят, а дейността им да се контролира от държавата. Освен лиценза се предвижда и налог от В законопроекта е заложена идеята да се ограничат районите, в които може да се предлага платена любов. Проститутките ще обслужват клиенти само в определени места - извън центъра и далеч от училища и обществени сгради. Работна група дори разсъждава около списването на текстовете. Кога обаче те ще бъдат внесени и дали ще бъдат приети, не е ясно. Това е поредния път, в който различни представители от парламентарни групи се опитват да легализират платената любов, за да стане тя по-безопасна и контролирана от държавата, което ще намали и трафика на жени за бели робини, както и склоняването към проституция. Предложенията обаче често срещат отпор заради опасността, че платените ласки подтикват все повече млади момичета и момчета да тръгнат по пътя на лесните пари.", "date": "2018.09.22", "title": "Компаньонките тръгнаха на турне из провинцията"}
{"url": "https://www.monitor.bg:443/bg/a/view/ivan-i-andrej-silata-smelostta-i-gordostta-shte-bydat-nezavisimi-vyv-vsjako-vreme-144881", "text": " Честит празник. Отдавна нито една държава в света не е независима. Парадоксалното е, че най-големите и влиятелни страни в много отношения са най-зависими и по-уязвими от малките държави. Така че в момента ние, българите, сме супернезависими, защото нищо не зависи от нас. Но има едно голямо НО. В условията, в които независимостта на България е извоювана, това е бил грандиозен дипломатически успех. В този смисъл именно това постижение отеква през времето. За мен този празник представлява извор на национална гордост. Гордея се, че съм потомък на онези българи. Смели, силни и горди. Това е смисълът, който би трябвало да има днес това събитие - че силата, смелостта и гордостта ще бъдат независими във всяко време. Такъв искам да бъда.  Конкретно обявяването на независимостта през 1908 г. е по-скоро формален, но много значим исторически момент. На национално ниво вярвам, че силните нации и държави запазват поне относителна независимост, доколкото е възможно в глобалния свят.  За мен златната среда е там, където можеш да обичаш сънародниците си и родината си и това да не ти пречи да се отнасяш с уважение и разбиране към съседни държави и чужди народи. Ние, българите, сме като всички други хора по света. Обичаме и мразим нещата, които и другите обичат и мразят. Иска ми се просто да сме добри хора. Нищо повече.  Патриотизъм със сигурност се възпитава. А средата в България в последните 30 и даже последните 75 години не е била подходяща за това. За да ви кажа как аз разбирам патриотизма, ще трябва да напиша книга. Мога да кажа обаче, че моите баща и дядо се погрижиха да имам мнение и отношение към тази тема.  Това е една истински гореща и на моменти болезнена тема, която интересува всички българи. Последното национално представително проучване, което bTV поръча за новия сезон на „Фермата“, доказва със статистика нещо, което ние всички интуитивно усещахме - почти всяко българско домакинство е засегнато от процесите на емиграцията. От проучването излиза, че 60% от българите са се разделили с роднина или близък приятел, който живее в чужбина. Едва около 15% от тях смятат, че има вероятност емигрантите да се завърнат, като вярват, че не само по-добре платената работа, но и носталгията биха мотивирали близките им да се завърнат в родината. Резултатите от изследването показват, че по-добрият икономически и социален климат, в който живеят емигрантите, не ги прави по-малко заинтересовани и ангажирани с обществения живот в България.  Ами всъщност темата избра нас, а не ние темата. Патриотизмът и връзката с природата бяха център на първите три сезона на предаването. Някъде паралелно с патриотизма през цялото време се развиваше и линията за съдбата на емигрантите и носталгията им по България.  Не можем да говорим за всички българи в чужбина като за един човек. Не можем и да говорим за всички българи тук като за един човек. Хората си помагат или не в зависимост от характерите и възпитанието си. А не в зависимост от това дали са българи или чужденци. В миналата Ферма имахме една италианка - Франческа. Тя каза, че откакто е в България избягва да общува с италианци, които живеят у нас. Просто били измамници и щели да я излъжат! Оказва се, че хора от всякаква народност не се изказват ласкаво за хора от тяхната националност зад граница. Аз деля хората на добри и не толкова добри, а не на българи в чужбина, българи у нас и т.н.  Моите лични впечатления, а аз съм обиколил целия свят, са, че българите за съжаление не са особено задружни в чужбина и което е много по-голям проблем, още след първото поколение в огромното си мнозинство се претопяват. Фактът, че във „Фермата“ емигрантите са по-задружни, може би се дължи на това, че работейки на Запад, те са станали много по-дисциплинирани. Все пак смятам, че е рано за обобщение, а и най-важното - кадърните и успешни хора ще бъдат успешни и в България, и навсякъде по света.  Не е парадокс. Щастието, както и любовта не са чувства, които могат да се сметнат с цифри. Да имаш по-добро здравеопазване, не те прави по-щастлив по правило. Слава Богу, че все още има чувства, неподлежащи на логиката.  Дължи се на факта, че щастието е съвкупност от много условности и е твърде относително. Очевидно у дома има твърде много неща, които не могат да бъдат обяснени, но те правят щастлив. Тях най-често ги оценяваме, когато сме далеч. Иначе извън обобщенията аз не познавам интелигентен човек, който може да е постоянно щастлив.  Няма дърво без корени. Нашата история е нашият корен. Можем да се гордеем с историята си. Тя е още по-важна в такива времена на хаотична, празна динамика като днешните.  Преди всичко, защото сме българи и е много по-добре да се гордеем с това, което сме, отколкото да не го познаваме. Честно казано, мисля, че ако хората познавахме малко повече историята, и нашата, и световната, щеше да има много по-малко обществени и социални катаклизми.  „Слънчев бряг“ ще бъде сериал от ново поколение. Не може да бъде оприличен на комедия. Това ще е микс от сериозни и забавни ситуации. Точно копие на живота на всеки човек. : „Слънчев бряг“ е проект, по който работим от много време. Досега сме правили само риалити сериали и това е изцяло нова крачка за нас. На този етап не искам да разказвам твърде много подробности, но мога да обещая на зрителите, че ги очаква страхотно забавление, много качествен телевизионен продукт и прекрасен актьорски състав.  Такова, което успява да говори на езика на хората и може да ги научи на нещо. Човек може да се учи и когато се разтоварва. Дори, когато се смеете пред телевизора, ако скечът или етюдът е направен добре, вие пак се учите.  Трудно ми е да отговаря кратко на този въпрос, но мога да цитирам любимия си баща: „За всеки един професионалист има една линия на професионалната съвест. Той може да се движи нагоре, може да слиза надолу, но никога под тази линия.”  Иван може да отговори подробно на този въпрос, защото аз имам четиримесечен опит и ми е рано за обобщения. Със сигурност мога да кажа, че удоволствието, което изпитвам, когато съм със сина си, е безкрайно.  Вкъщи се оправям както всеки българин, който има и работа, и семейство.  Да са добри хора. Да уважават по-възрастните. Да се смеят много! И да са любопитни към всички житейски ситуации. Да изследват живота и себе си с детско любопитство, независимо на колко години са. Животът е смешно нещо.  Да бъде работлив, амбициозен, честен. Да не взима живота твърде насериозно и, разбира се, най-важното - да бъде от \"Левски София\".  На 7 октомври, под патронажа на Негово Светейшество патриарх Неофит ще кръстим заченати през 2017 г. деца. Тази година в кампанията се включиха 12 града – с три повече от миналата година. В първото издание участваха около 1000 деца, тази година бройката е малко по-голяма. Надявам се, че отново ще бъде събитие, което да постави темата за изчезването на нацията на дневен ред и да покаже, че няма по-голямо щастие от децата. Продължаваме да работим активно и по платформата за българите в чужбина Bulgaria wants you, защото вярваме, че най-силният лост, който имаме да се преборим с демографската криза, са именно тези българи, които напуснаха страната в последните 30 години, както и всички българи от традиционната диаспора в Украйна, Молдова, Сърбия, Македония и т.н., което пък ни връща към началото на интервюто.", "date": "2018.09.22", "title": "Иван и Андрей: Силата, смелостта и гордостта ще бъдат независими във всяко време "}
{"url": "https://www.monitor.bg:443/bg/a/view/derbita-ot-ispanija-italija-i-holandija-tozi-uikend-po-max-sport-144915", "text": "Богатата на футболни срещи уикенд програма на спортните канали на А1 отново ще предложи много емоции и качествени сблъсъци на феновете. Програмата в събота ще се открие от 17:15 часа със сблъсъка между “Селта” и “Валядолид”. От 19:30 часа е време за мадридското дерби “Хетафе” – “Атлетико” (Мадрид), а денят ще завърши с прякото излъчване на двубоя от „Сантяго Бернабеу” между “Реал” (Мадрид) и “Еспаньол”. В неделя от 21:45 часа феновете на “Барселона” ще могат да се насладят на домакинския двубой на Лео Меси и компания срещу местния съперник “Жирона”. Всички двубои от кръга в La Liga ще се излъчват в ефира на MAX Sport 1.Началото на петия кръг в италианската Серия А ще бъде дадено в петък от 21:30 ч. по MAX Sport 2 с двубоя “Сасуоло” – “Емполи”. В събота, отново по MAX Sport 2, феновете на Калчото ще се насладят на три много интересни сблъсъка. От 16:00 часа “Парма” посреща “Каляри”, от 19:00 часа “Фиорентина” играе срещу СПАЛ, а от 21:30 часа “Сампдория” ще се опита да продължи добрата си серия при домакинството на колебливия състав на “Интер”. В неделя спортните канали на А1 ще излъчат пряко цели 5 мача от Серия А. Началото ще бъде дадено по MAX Sport 2 в 13:30 часа със сблъсъка “Торино” – “Наполи”. От 16:00 часа по MAX Sport 1 феновете ще могат да проследят мача “Лацио” – “Дженоа”, а по същото време MAX Sport 2 ще предава пряко “Болоня” – “Рома”. В 19:00 часа “Милан” посреща “Аталанта” по MAX Sport 2, а в последния мач за деня лидерът във временното класиране “Ювентус” гостува на “Фрозиноне”, като срещата отново е в ефира на MAX Sport 2. Неделната програма на холандската Ередивизи ще предложи на феновете едно от класическите дербита в Европа – “ПСВ Айндховен” срещу “Аякс”. През изминалия сезон двата отбора си размениха категорични домакински победи с по 3:0, а сблъсъкът този уикенд ще покаже кой от грандовете ще се очертае като ранният фаворит за титлата в Ередивизи. Голямото дерби може да се проследи по MAX Sport 1 в неделя от 17:45 часа.", "date": "2018.09.22", "title": "Дербита от Испания, Италия и Холандия този уикенд по MAX Sport "}
