{"url": "https://www.monitor.bg/bg/a/view/dvoen-skok-na-zastrahovanite-sys-stvolovi-kletki-102199", "text": "Двойно са скочили манипулациите, с които се вземат стволови клетки от новородени, сочат данните на Изпълнителната агенция по трансплантации. Това се е случило в последните години. Все повече родители пристъпват към съхраняване на клетки от пъпната връв на бебетата си. За 2008 година са съхранени 1239 проби, през 2009 г. те са 1139 през 2010 г. - 1378, а за 2011-а – 1370 проби със стволови клетки от пъпна връв и 119 от периферна кръв. Общо за десет години обаче цифрата е вече 25 217, съобщи шефката на агенцията д-р Мариана Симеонова.  Ако искате да застраховате детето си от смъртоносни болести, трябва да се бръкнете със 7000 лева. Толкова струва процедурата за добиване на стволови клетки от пъпната връв на бебето при раждане. 25 217 родители замразиха материал от новородените си бебета в последните десет години. Толкова са взетите проби от 2007 до 2017 година, съобщи директорката на Изпълнителната агенция по трансплантациите д-р Мариана Симеонова. Половината от пробите – 14 081, са взети от частни банки с представителства у нас, поясни д-р Симеонова. 11 049 са от тъкан на пъпна връв, а в последните пет години са взети и 87 проби на мезинхимни  стволови клетки от млечни зъбчета.  Колко от тези проби са били размразени, за да се спаси живот, Агенцията не може да каже, понеже не разполага с тези данни. Причината е, че според Закона за трансплантациите чуждестранните банки нямат задължение да дават подобни сведения. Техният ангажимент е само да подадат информация за взети проби за съхранение от български граждани. Но и това важи само за тези, които имат свои представителства у нас. На практика те оформят документите и взимат пробите, но ги  изпращат за съхранение зад граница, където са централите им.  От 2007 г. към момента са взети 452 проби стволови клетки от пъпна връв на новородени, които са предоставени на Националната публична донорска банка, базирана в Александровска болница. За разлика от частните чуждестранни структури взимането на материала и съхраняването му в нея е безплатно. Той обаче не се пази само за хора от семейството на дарителя и се предоставя на нуждаещ се реципиент независимо кой е той.  Между 6000 и 7000 лв. е цената за взимане на проби в частните банки за стволови клетки. Някои клиники са свалили цената на 3000 лева, но отделно от това за всяка година съхранение клиентите плащат 130 -150 евро, като могат да броят сумата и в левове. Клетките, независимо дали са взети от пъпната връв, от кръв или от зъбче, се замразяват  в течен азот при минус 150 градуса по Целзий  в Дюарови съдове. Съхранението е за 15-20 години по желание на клиента. Този срок е приет за страните от Европейския съюз. С трансплантацията на стволови клетки се лекуват 80 тежки болести като левкемия, ревматоидни заболявания, диабет от втори тип и анемии. Те са и отличен материал за заличаване на тежки, обезобразяващи белези. Въпросните количества са взети предимно от частни банки за стволови клетки с представителства в България. У нас се добива само материалът, съхраняването му е в чужбина. Спасителният лек се предоставя при необходимост със заявка от клиента и придружаваща епикриза от лекуващия лекар.", "date": "2018.06.10", "title": "Двоен скок на застрахованите със стволови клетки"}
{"url": "https://www.monitor.bg/bg/a/view/vanja-djaferovich-stava-producent-na-rialiti-102186", "text": "Да намерят път през гората със завързани очи и да търкалят гуми – пред подобни предизвикателства Ваня Джаферович ще изправи участниците в своето предаване Maximal Revenge. разкри пред „Монитор“ той. В изпитанията едни срещу други ще мерят бицепси двойки, всяка от които сформирана от мъж и жена. Спортният мениджър се е съюзил с напористия Димитър Господинов, когото редовият зрител помни от участието му във „Фермата“. Двамата се познават още от кастингите на „Сървайвър: Камбоджа“, откъдето Ваня още стриктно пази наградата от 100 000 лв. Мъжете, в чиято кръв тече любов към екстремното, изпитали носталгия към приключенските предавания и решили да заснемат свое. Maximal Revenge вече разполага с пилотен епизод, който е заснет в Копривщица. издаде ни още най-добрият певец сред футболистите. Решението проектът да излезе онлайн, ако не се стигне до договор с телевизия, Джаферович взима, след като пуска промото към първия епизод. Много от последователите му в социалната мрежа го затрупали с въпроси как и кога могат да се запишат, което му вдъхнало надежда, че риалити форматът ще се радва на голям интерес. Междувременно нежната половинка на бившия футболист - шампионката ни по плуване Жени, се изявява като влогър и се старае поне веднъж на седмица да качва по нещо ново. Съветите, които тя раздава, са свързани с грима – страст, която завладя чаровната блондинка още през 2015 г. и бързо се превърна в нейно амплоа. За да могат да отделят повече внимание на професионалните си ангажименти, Ваня и Жени са поверили грижите за наследниците си на тяхната баба. Двойката възпитава 6-годишна дъщеричка Леа и малкия Бо, който се появи на бял свят в началото на 2015 г.", "date": "2018.06.10", "title": "Ваня Джаферович става продуцент на риалити "}
{"url": "https://www.monitor.bg/bg/a/view/dve-katastrofi-zadrystiha-magistrala-trakija-kraj-plovdiv-102197", "text": "Две катастрофи задръстиха магистрала „Тракия” от Бургас в посока София край Пловдив, съобщиха читатели на Агенция Монитор. Тапата е над 5-километрова, а скоростта е не повече от 10 км/час, се ожалиха шофьори. „Колите са буквално спрели. Ако имате пътуване по магистралата в този участък, отложете го или заобиколете през стария път към Пловдив. Тапата е над 5 километра и колите са спрели”, се съветваха шофьори. Според тях причина за километричната тапа са две катастрофи, които са станали в отсечката на аутобана, която се ремонтира. Едното пътно произшествие е станало на 159-ия километър на магистралата близо до отбивката за село Белозем. Кола се е преобърнала по таван, а близо до тази катастрофа имало още една – между камион и лека кола, която затруднявала допълнително движението. Според очевидците първото произшествие е станало, след като гумата на колата се е спукала в движение, водачът не е успял да овладее возилото и то се е преобърнало по таван. Шофьорите се съветват в социалните мрежи, ако някой има път по магистрала „Тракия” в посока София да отбива през Плодовитово, откъдето много по-бързо ще стигне до Пловдив. В обратната посока от София към Бургас движението не било затруднено.  ", "date": "2018.06.10", "title": "Две катастрофи задръстиха магистрала „Тракия” край Пловдив"}
{"url": "https://www.monitor.bg/bg/a/view/ne-se-znae-na-koj-brjag-shte-te-otnese-techenieto-102194", "text": "Нормата вече е толкова размита, че не се знае кое е нормално и кое не, когато говорим за предпочитания. По-скоро предпочитанията са потребности. Всеки има право да има своята норма, да задоволява своите потребности. Дали ще е предпочитание към индийска кухня или към балканска, към марка автомобил, към стил на обличане, към мъж, към жена, към двете. В този смисъл нормата е по-скоро право на избор. Всеки избира кое е нормално за него и кое не. Всеки избира как да задоволи потребността си. Да си ляга с мъж или с жена. Всичко, което не е забранено от Наказателния кодекс, е в рамките на нормата. Може да не е морално, но не могат да те осъдят. А и кой определя морала? Обществото, което приема за норма всичко, което е модерно. Нищо, че понякога тази съвкупност от хора издига в норма нещо, което е трудно за разбиране. Може би е дори и против природата. Но все пак се водят спорове откъде е произлязъл човекът. Дали е създаден от Господ, или сме еволюирали маймуни. А при маймуните определено има бисексуалност. Така че неприемливото за много хора поведение да се демонстрира привързаност към същия пол, а не към срещуположния, може да се окаже генетично заложено. И да се смята за нормално след известно време. Вярно, че тогава ще изчезнем като вид, освен ако учените не измислят начин да се възпроизвеждаме чрез двата пръста на ръцете си или мъжете да зачеват в местата, на които седят. Затова нормалното е едно доста разтегливо понятие. По-скоро можем да го наричаме приемливо, а не нормално. И в този ред на мисли ама хич не е приемливо да се режат гумите на линейка, която да е четири часа извън строя, само защото на човек, който претендира за нормалност, прави нещо ненормално. Човек, който е викал за правата си до преди 30 минути, а нарушава най-същественото право – това на живот. Застрашава съществуването на себеподобен, на когото тази линейка трябва да помогне. А това вече и от Наказателния кодекс не се приема за нормално, морално, законно, приемливо. И този човек, без значение по кой начин се опитва да зачене и по кой начин изпитва удоволствие, когато е в леглото, трябва да си понесе отговорността. Защото това вече не е нормално. А е дори шизофренно. Искаш да си разбран, а не разбираш останалите. И крачката от провокацията на контрапротест на твоя е тотален пример за неразбиране на тези, от които искат да те разберат. Претендираш за евроценности, демокрация, свобода, а ограничаваш тази на останалите. Това не граничи с никакви норми. Тогава нормата се размива. Тогава просто се пускаш по едно течение, което не знаеш на кой бряг ще те отнесе. На този на хората, които ти смяташ за ненормални, на този на останалите, които за теб са нормални, защото имат същите сексуални предпочитания, или на този, където е нормално винаги да си в контра на някого – да не разбираш, да съдиш, да смяташ, че само защото си различен, ти си привилегирован.", "date": "2018.06.10", "title": "Не се знае на кой бряг ще те отнесе течението"}
{"url": "https://www.monitor.bg/bg/a/view/mirela-skochi-2-m-ivet-pyrva-v-stokholm-102192", "text": "Мирела Демирева преодоля гросмайсторската граница от 200 см в скока на височина. Това се случи по време на турнира от Диамантената лига в Стокхолм. Сребърната медалистка от Рио 2016 се справи с височината от третия опит, а после се пробва и на 202 см, но не успя. До момента най-доброто постижение на българката на открито беше 197 см от 2016 г. Първа в Стокхолм също с 200 см, но преодолени от първи опит, стана световната шампионка Мария Ласицкене, която през сезона единствена има победи над българката. На същия турнир в Стокхолм Ивет Лалова-Колио спечели първото място на 200 м с личен рекорд за сезона от 22,63 секунди (-0,2 м/сек.). До момента тя имаше 22,64 сек от второто си място на Диамантената лига в Рим. Дисциплината 200 м за жени не беше сред диамантените в Швеция.", "date": "2018.06.10", "title": "Мирела скочи 2 м, Ивет първа в Стокхолм"}
{"url": "https://www.monitor.bg/bg/a/view/ramadan-atalaj-za-belene-njama-kak-da-se-stori-102195", "text": "АЕЦ „Белене“ няма как да се построи. Това коментира депутатът от ДПС Рамадан Аталай пред Канал 3 по повод решението на НС и кабинета да възобнови работата по проекта за втора атомна централа. Аталай даде да разбере, че реализирането на проекта няма да доведе до нови работни места или да съживи икономиката.  „Искаме базова мощност, без да имаме база“, коментира Аталай. По думите му няма и да имаме нужните кадри. Около 100 човека се пенсионират от АЕЦ „Козлодуй“, където също имат недостиг на кадри. Да сме подготвяли квалифицирани ядрени специалисти?, попита реторично Аталай и добави - „Закъсняхме“.  Аталай поиска сериозна енергийна стратегия, която да каже кои мощности да се извадят или не от експлоатация и едва след това да се водят дебати за АЕЦ „Белене“.  „Решенията в енергетиката не се вземат от днес за утре“, заключи той.  ", "date": "2018.06.10", "title": "Рамадан Аталай за АЕЦ„Белене“: Няма как да се построи"}
{"url": "https://www.monitor.bg/bg/a/view/italija-zatvori-pristanishtata-si-za-migranti-102191", "text": "Вицепремиерът на Италия, министър на вътрешните работи и лидер на управляващата партия „Лига“ Матео Салвини забрани на пристанищата в страната да приемат натоварени с мигранти кораби на неправителствени организации. Така Салвини удържа на обещанията си при встъпвянето си в длъжност преди няколко дни да не позволи на тези плавателни средства да бъдат повече „трафикантски таксита“ за превоз на пришълци към страната. Първата „жертва“ на заповедта на италианския вътрешен министър стана корабът „Акуариус“, насочил се към Апенините с 629 души на борда и отклонен най-вероятно към Малта. Според италианските медии решението на Матео Салвини, което най-вероятно е било продиктувано само от стоварените през последното денонощие по южните брегове на страната общо към 1000 мигранти, ще предизвика напрежение сред средиземноморскте държави от ЕС. На първо място това се отнася до Малта, която в случая е най-засегната, по простата причина, че най-много кораби на неправителствени организации плават под нейния флаг. Но те рядко стоварват на нейна територия пасажерите, събрани в открито море от тръгнали обикновено от Либия гумени плавателни съдове, правейки го почти винаги в италиански пристанища. Някои наблюдатели в Рим и Милано очакват италианското решение да предизвика напрежение и с Гърция, Франция, Испания, Хърватска – евентуалните резервни дестинации на корабите на НПО-та. Едновременно с изпълнението на забраната, служителите на вътрешното министерство започнаха да конфискуват и журналистически материали, освидетелстващи спасяването на мигранти в открито море и стоварването им по италианските брегове.", "date": "2018.06.10", "title": "Италия затвори пристанищата си за мигранти"}
{"url": "https://www.monitor.bg/bg/a/view/zeehofer-nastojava-za-reforma-v-sistemata-za-ubejishte-sled-smyrt-na-momiche-ubito-ot-kurd-102193", "text": "Вътрешният министър на Германия Хорст Зеехофер отново изрази днес желание системата за предоставяне на убежище в страната да бъде реформирана. Поводът е убийството на момиче, за което е заподозрян иракски кюрд, кандидатствал за убежище, предаде ДПА. \"Политиката за убежище в Германия трябва да бъде преработена из основи. Ние все още нямаме подходящ правилник за бъдещето\", каза Зеехофер в коментар, публикуван от неделното издание на в. \"Билд\". Има информация, че министърът ще представи във вторник пред медиите план от 63 точки по темата, призоваващ мигрантите без документи да не бъдат допускани в Германия на границата и да бъдат приети по-строги правила за депортиране. Двайсетгодишен кандидат за убежище от Иракски Кюрдистан беше върнат в Германия снощи. Той избягал от Германия след убийството на 14-годишно германско момиче. Според полицията в Иракски Кюрдистан мъжът признал, че убил момичето, преди да бъде екстрадиран. Заподозреният получил отказ за убежище в Германия в края на 2016 г., но успял да предотврати депортирането си с помощта на правен съветник. Мъжът трябва да се изправи пред магистрат днес в германския град Висбаден. Консерваторите на германската канцлерка Ангела Меркел призоваха за по-строги имиграционни правила и по-бързо депортиране на отхвърлени кандидати за убежище след общественото възмущение заради случая с 14-годишната Сузана Фелдман, за която се предполага, че е била убита и изнасилена от 20-годишния иракчанин Али Башар, посочва Ройтерс. Според полицията Фелдман била намерена мъртва в сряда в гориста местност във Висбаден близо до бежански център, където живял заподозреният нападател. Башар беше екстрадиран от иракските власти, след като бил арестуван в петък от силите за сигурност в Иракски Кюрдистан. Той напуснал Германия заедно с роднини по-рано този месец. \"Процедурите и правилата за убежище, подслоняване и интеграция трябва да бъдат внимателно прегледани\", каза лидерът на консерваторите в парламента на провинция Райнланд-Пфалц Кристиан Балдауф. Според него щедрите гаранции за защита на бежанците в Германия пораждат сериозни въпроси. \"Кой може да разбере, че получил отказ кандидат за убежище, съден няколко пъти за различни престъпления за извършено насилие, не може да бъде депортиран, но същият този човек успява да пътува обратно до родната си страна при потайна операция?\", заяви Балдауф. Иракчанинът, пристигнал в Германия в разгара на европейската миграционна криза през 2015 г., бил известен на полицията, защото проявил насилие към длъжностни лица във връзка с убежището. По-рано Башар бил заподозрян за изнасилване на 11-годишно момиче в бежански център. Председателят на долната камара на германския парламент Волфганг Шойбле каза, че Германия трябва да затегне сравнително великодушните си правила за предоставяне на убежище. \"Трябва да орежем части от нашия германски закон, ако искаме да стигнем до обща европейска политика за убежището\", заяви той.", "date": "2018.06.10", "title": "Зеехофер настоява за реформа в системата за убежище след смърт на момиче, убито от кюрд"}
{"url": "https://www.monitor.bg:443/bg/a/view/pes-plashi-bsp-s-izkluchvane-zaradi-istanbulskata-konvencija-102188", "text": "Партията на европейските социалисти (ПЕС) е заплашила БСП със замразяване на членството или дори с изключване, ако не подкрепят Истанбулската конвенция и не променят позицията си. Това станало ясно от думите на соцлидера Корнелия Нинова пред актива по време на заседанието на пленума на столетницата. Нинова обяснила, че това е част от един общ процес на признаването на гей браковете и осиновяването на деца от гей двойки, особено след последното решение на съда в Люксембург. Тя заявила пред съпартийците си, че няма намерение да отстъпи от позицията си по Истанбулската конвенция. Нинова признала, че имат проблем с ПЕС, а на всички международни форуми били упреквани, че не подкрепят конвенцията. \"Този въпрос ми е поставен остро и непримиримо и че с нашия отказ не отговаряме на левия профил\", заявила Нинова. „Ако смятате че това трябва да е знамето на лявата политика в България и в Европа, ми го кажете в очите. Ако смятате, че трябва да променим позицията, че аз съм пречка пред прогреса на БСП като лява партия, пак ми кажете в очите. Ако се налага да направим този компромис, аз няма да мога“, казала тя , давайки знак, че е готова да хвърли оставка. Нинова обяснила още, че очаква сериозна делегация от ПЕС у нас, която да лобира по темата. Оказва се, че ПЕС е изпратила работна група заради гейпарада в София, която трябвало да се срещне с организаторите на шествието, а след това и с червените. Малко по-късно стана ясно, че Националният съвет на БСП застава зад лидера си. Атанас Зафиров обясни, че пленумът на партията показал забележително единство и няма промяна в позицията на формацията. Според него ПЕС няма да изключи БСП, защото соцпартията е една от малкото в Европа, които бележат ръст. БСП прие и декларация до ПЕС в подкрепа на БГ превозвачите и с призив да атакуват пакета „Мобилност“. На заседанието червените обсъждаха и модернизацията на армията, след което стана ясно, че БСП дават политическа подкрепа, но под условие. По време на дебатите стана ясно, че Михаил Микова е бил един от яростните противници на позицията на червените. Само той и още един член на Националния съвет са гласували против. Преди пленума Георги Гергов разкритикува Нинова, че са подкрепили проектите за модернизация, но без изрично партийно решение. Близо 2 млн. лв. пък е бюджет на БСП за създаването на партийна телевизия, заяви преди началото на пленума Филип Попов. Социалистите приеха и решение, което гласи до 15 юли да са готови с концепцията за червената телевизия и да подават документи в СЕМ за лиценз. Тя няма да е изцяло партийна, а политематична.  ", "date": "2018.06.10", "title": "ПЕС плаши БСП с изключване заради Истанбулската конвенция"}
{"url": "https://www.monitor.bg/bg/a/view/ortak-na-bg-madof-ostrie-na-kremyl-102200", "text": "Близкият сътрудник на БГ Мадоф Цветан Василев Николай Малинов, който е офицер за свръзка с руските му олигархични приятели като Константин Малофеев, изпълнява ролята на острие на Кремъл за налагане на руско влияние над България.   Бизнесменът и бивш депутат, който е дългогодишен председател на Национално движение „Русофили“, официално се счита за главния проводник на интересите на Кремъл у нас, а през миналата седмица блесна на международната сцена с участие в Четвъртия международен ливадийски форум. Форумът се проведе на анексирания от Русия украински полуостров Крим, под егидата на горната камара на Федерално събрание на Русия. Участвали са русофилски организации от цял свят. По собствените си самохвални твърдения Малинов се изявил като и идеите му за увеличаване на властта на Кремъл над България и държавите от Източна Европа били горещо посрещнати от представителите на властта в Москва. В частност - в лицето на председателя на Съвета на Федерацията на Русия Валентина Матвиенко. Малинов предложил на руските си другари да се създаде междуведомствен съвет на руските агенции, министерства и организации, занимаващи се с наука, култура, образование и спорт, с който съвет той и колегите му русофили от цял свят да могат да контактуват по-тясно. Освен това бившият депутат предложил и изграждането на международно русофилско движение и създаването на Съвет на ветераните – русофили, в който да бъдат включени редица личности с международно влияние, които да лобират за интересите на Русия по света. Русофилските изпълнения на Николай Малинов са част от политиката на Кремъл за налагане на влияние и овладяване на държави от бившия Източен блок, като България, отделянето от европейските им партньори като ЕС и НАТО и приобщаването им към Евразийския съюз. Дипломатическите напъни на агентите за влияние на Русия като Николай Малинов са част от т. нар. хибридна война, която Кремъл води за овладяването на България. Пръв за нея предупреди преди няколко години бившият служебен министър на отбраната Велизар Шаламанов в доклада на МО за състоянието на армията за 2014 година. Николай Малинов обаче не работи за превръщането на България в пета колона на Русия само на идеологическата сцена, чрез културни мероприятия и участия в конференции. Малинов е бизнесмен и представител на редица руски медии у нас. Той е бивш издател на партийния вестник на БСП „Дума“ и от години има сериозни интереси в овладяването на медийния пазар в услуга на руските си другари. Докато е партиен деец в БСП и издател на печатния им орган „Дума“, Николай Малинов поддържа и тесни бизнес контакти с Цветан Василев, за което свидетелстват и собствените му показания по делото КТБ. Излиза, че с благоволението на БГ Мадоф Паралелно с това Малинов е също така и офицерът за свръзка на приближената до Кремъл руска олигархия с БГ Мадоф. В Русия сред близките приятели на Малинов е митичният генерал от съветското разузнаване Леонид Решетников, както самият генерал неведнъж е обявявал. Много добър приятел на Решетников и негов колега в ръководството на Дружеството за развитие на историческото образование „Двуглав орел“ е руският православен олигарх Константин Малофеев. Съответно като приятел на приятеля именно Николай Малинов запознава Малофеев със своя мустакат авер Цветан Василев. В свое интервю от преди години Малофеев сам разказва, че след фалита на КТБ, когато Василев се укрива в Белград, той се свързва с него чрез Малинов и дори му отива на гости, където двамата олигарси Цветан Василев и Константин Малофеев си „говорили за църкви“. Явно разговорът на Малофеев с Василев се оказва доста плодотворен, тъй като веднага стартират общите си далавери с цел Първият публичен опит за това е направен през март 2015 г., когато на сцената се появява бандата за 1 евро на белгиеца с московски паспорт Пиер Луврие. Той обявява, че банкерът беглец му продал, докато се крие в Белград, златните активи, закупени със заеми от КТБ - „Дунарит”, „Авионамс”, БТК, НУРТС, „Фърст диджитал“ и ГАРБ. Групата измамници със скъпи костюми, ръководени от Василев, не успяха да придобият активите, тъй като обществото и институциите ни реагираха остро срещу наглия грабеж, целящ единствено да легитимира прехвърлянето на активите, закупени с парите на вложителите във фалиралия трезор, в полза на подставени от Василев лица. В медиите се появи информацията, че Пиер Луврие и олигархът Малофеев са били съдружници в руския фонд „Маршъл Кепитъл“. Тази връзка е осветена и от самия Малофеев, който твърди пред руската медия \"Ведомости\", че се е познавал добре с Пиер Луврие и двамата имали общи бизнес планове. Напълно ясно е, че Луврие е имал мисия, поръчана му от Василев и руския му покровител Малофеев – да открадне активите на КТБ, но фино, през скалъпена история за група инвеститори. След провала на Пиер Луврие и неуспешния опит за овладяване на активи от КТБ на сцената излиза следващият руснак, също близък на олигарха Малофеев – Дмитрий Косарев. Този път с безумната идея, че Василев му бил прехвърлил множество активи, закупени с парите на КТБ като БТК, НУРТС, „Дунарит” и други, срещу задължението на Косарев да го охранява – него и семейството му. В подписания между Василев и Косарев договор двамата се уговарят да разпределят приходите от бъдещата продажба на активите в съотношение 80% за Василев и 20% за Косарев. Да разпределят активите, закупени с парите на вложителите в КТБ. За тези активи нито Василев е давал пари, нито пък Косарев, но и двамата нагло претендират, че им принадлежат. Двамата се договарят и Косарев се развихря – започват да валят всевъзможни искове срещу руската банка ВТБ, която закупи БТК на публичен търг. Но Косарев претендира, че именно той бил собственик на БТК, без да е дал нито лев за придобиването на компанията, като това обаче не му пречи по всякакъв начин да се противопоставя на всяко корпоративно действие на телекома. Косарев не посегна на „Дунарит“, въпреки че и това предприятие е в договора му с Василев, само защото там междувременно влезе друг приятел на бившия банкер – оръжейникът Емилиян Гебрев, с когото руските благодетели на Василев явно са в добри отношения. Според \"Коммерсант\" Косарев е бивш вицепрезидент на \"Инфра инжиниринг\" - дружество под контрола на Малофеев. Доказателство за това е и че Косарев ползва услугите на същата мощна адвокатска кантора, която обслужва олигарха в други негови бизнес начинания. Така на пистата на съмнителните бизнес отношения Малинов е топлата връзка между Цветан Василев, ограбените от него активи на КТБ и руската олигархия, подкрепяща Кремъл. Паралелно с това същият този агент Малинов с помощта на неговите руски другари облъчва обществото с антиевропейска пропаганда и московски частушки. А, парите? Парите по традиция идват от изтърбушения от Цветан Василев трезор на КТБ. Ортаците на Българския Мадоф са в черен списък на ЕС и САЩ заради подкрепата си за сепаратистите в Донецк и Крим. На квартета Малофеев, Косарев, Гиргин и Александър Бородай е забранено да влизат в страните от Евросъзюа и Щатите, както и да оперират на тяхна територия. Бородай е сред най-приближените на Малофеев, бил е PR консултант в компанията му „Маршал Кепитъл“, а впоследствие и „първи министър-председател“ на самопровъзгласилата се Донецка народна република. Стрелков - бившият бодигард на Малофеев и шеф на охраната му, е бил в спецчастите на наследника на КГБ - Федералната служба за сигурност на Русия. Участник е във войната в Приднестровието, където е свързан с казаческите отряди, после се бие в Босна на страната на Република Сръбска. Обвиняват го във военни престъпления, извършени във Вишеград, Фоча и Сараево. Гиркин беше осъден от американски съд на $400 млн. компенсация за близките на загиналите пътници от сваления малайзийски „Боинг“. Ливадийският форум, на който Николай Малинов щедро представя идеите си за пропагандна инвазия на русофилството, се провежда под патронажа на знаковата фигура в политическия живот в Русия Валентина Матвиненко. Тя заема поста председател на Съвета на Федерацията на Русия и е известна като едно от най-верните протежета на самия руски президент Владимир Путин. Матвиненко е фармацевт по образование, но на практика прекарва цялата си трудова кариера като партиен работник, а след Перестройката - като държавен служител. Големият й възход в политиката е при втория президентски мандат на Путин, когато укрепва стабилно позициите си. През 2003 г. е избрана за губернатор на Санкт Петербург, където работи 9 години, а след това поема ръководството на Съвета на Федерацията на Русия, който се явява горна камара на националния парламент. Синът й Сергей Матвиненко е известен милиардер, инвестиционен банкер и шеф във ВТБ. „Дайте наистина да обмислим тези организационни форми. Това е свежа, нова мисъл“, казва г-жа Матвиненко за предложенията на Никлай Малинов.  Българския Мадоф Цветан Василев се е опитал на три пъти да открадне TV7 и News7 с помощта на руските си ортаци Малофеев и Косарев, за да превърнат двете български медии в пропаганден рупор на Кремъл. В един от тези напъни му помага проруският бивш издател на в. „Дума“ Николай Малинов, който запознал Малофеев с Василев. Константин Малофеев е сред първите граждани на Федерацията, включени в забранителните списъци на ЕС и САЩ. Замисълът е бил след овладяването TV7 да се трансформира в православен канал с аналитична насоченост, а News 7 да играе ролята на новинарска телевизия. И двете е трябвало да обслужват геополитическите цели на Москва на Балканите. Именно такъв канал създава в Русия през 2014 г. ортодоксалният олигарх Константин Малофеев. Медията се нарича „Царьград ТВ“ и е интернет телевизия с информационна и аналитична насоченост. Защитава консервативни и монархически позиции и, разбира се, геополитическите тези на президента Владимир Путин. Аудиторията възлиза месечно на 20 млн. души, като каналът присъства в пакетите на основните кабелни оператори. Малофеев освен собственик е и генерален продуцент, като през 2017 г. постепенно сдаде властта на генерал Леонид Решетников. Генералът беше избран за председател на надзорния съвет на „Царьград ТV”. В крайна сметка след като TV7 губи лиценза си и руснаците губят интерес към нея, но през септември 2017 г. Василев прави четвърти отчаян опит да наложи контрол над медията. През дружеството „Вояджър резорт“, собственост на верния му паж Йордан Златков. Съдът обаче го порязва, а в крайна сметка миналия февруари TV7 e окончателно обявена в несъстоятелност и е наложена обща възбрана върху нея, става ясно от решението на магистратите. Така приключва и сагата с опитите да се попречи на държавата да се опита да осребри актива. Въпреки всички опити на банкера беглец да скъса пъпната връв между кредитирането от КТБ и TV7, в делото по обявяването на телевизията във фалит бяха представени документи, доказващи, че десетки милиони заеми от КТБ са отишли именно в медията. Любопитното е, че те дойдоха от „Краун медиа“, която поиска да бъде вписана като основен кредитор на телевизията. В периода 2011-2014 г. в телевизията са налети близо 300 млн. лева от фалирания от Цветан Василев трезор. Само че не под формата на директни заеми (бел. ред. - такъв има само един – за 7,8 млн. лева), а сред косвени необезпечени кредити, отпуснати от КТБ през ТЦ-ИМЕ, което пък ги дава на фирмата собственик на телевизията “Краун медиа“. Това прави по 100 млн. лева на година, а статистиката показва също, че в медията са били инжектирани около 1/15 от източените от трезора пари.   Движението на българските русофили, предвождано от бизнесмена Николай Малинов, преследва политическата цел за връщането на България в орбитата на Русия. Това гласят част от изводите в статията \"Паметниковата обсебеност на българските русофили\". Сайтът „Кода“, за който работят няколко реномирани англоезични журналисти, публикува в края на миналата година тази статия от канадския публицист Майкъл Колбърн, посветена на българските русофили и тяхното национално движение начело с Николай Малинов. „Според Николай Малинов 35-хилядното Национално движение на русофилите е просто културна организация, голям клуб, който строи паметници и организира фестивали, за да напомня на българите за дълбоките им исторически, културни и езикови връзки с Русия“, пише авторът и цитира своя събеседник: \"Днес Русия има духовен план за спасяването на Европа - чрез традиционните ценности и силната държава в един многополюсен свят\". Майкъл Колбърн припомня, че Русия упражнява влияние в цяла Европа, а някои хора в България приписват на Малинов и неговото движение сериозна политическа цел - страната им и занапред да остане в орбитата на Кремъл. „Руският език също е важен за русофилите, които са организирали национални фестивали на руските поезия и танц за деца (под мотото \"Нека винаги да бъде слънце\") и са помогнали да се финансират курсове по руски език в повече от 300 детски градини в цяла България. Всичко това е част от мисията на Малинов да насърчава привързаността на българите към Русия \"на фона на историческите традиции, православното християнство и славянските идеи и ценности\". Тази година русофилите са спонсорирали екскурзии до България за руски военни кадети, спечелили конкурс за историческо есе, като авторите на първите три премирани есета за Руско-турската война са посетили \"обекти на руската слава\" в България\", обяснява по-нататък авторът на статията, след което пише и за един човек, който е добре познат на българската публика. \"Леонид Решетников, когото Малинов нарича свой приятел, по време на службата си в СВР (руското външно разузнаване) беше известен като „краен ястреб“. Той ежегодно прави класация на \"русофобските чуждестранни журналисти\", а наскоро заяви, че \"е време Русия да се върне на Балканите\". Решетников и Малинов имат и общ приятел - руския инвестиционен банкер Константин Малофеев, когото САЩ и Европейският съюз санкционираха заради предполагаема финансова подкрепа за руските подразделения в Украйна. През 2015 година Малинов и Малофеев с обединени усилия се опитаха да погълнат частната телевизия TВ7. По същото време в едно интервю Малофеев казва, че връзката му с Малинов е \"много близка\" - и предсказва \"брилянтно бъдеще\" за русофилите. Но това \"брилянтно бъдеще\" все още се чака. Превземането на TВ7 в крайна сметка се провали, а телевизията беше закрита. В последния си годишен доклад \"Русофилите\" признават \"финансови затруднения\", но в същото време твърдят, че през последната година даренията и спонсорите са се увеличили. Официално обаче не огласяват подробности“, пише още авторът.", "date": "2018.06.10", "title": "Ортак на БГ Мадоф  острие на Кремъл"}
{"url": "https://www.monitor.bg:443/bg/a/view/novakov-za-paketa-mobilnost-edin-uspeh-be-postaven-pod-symnenie-102189", "text": "Той коментира нападките и от страна на своя колега от БСП в ЕП Петър Курумбашев. „Петър Курумбашев последните дни ме напада лично и аз не мога да разбера това. Рвагирах малко по-емонциално, защото живея с грижите на тези хора. Останах много учеден, когато в дена след гласуването прочетох какво се пише в България. Просто не мога да повярвам\", заяви той.  Новаков заяви, че в първоначалния си вид предложенията били наистина пагубни за българските превозвачи. Отпаданла идеята за тотална забрана за почивки в кабината, както и тази шофьорите да се връщат на определ период в родината. Все още имало текстове, според които камионът да се връща в страната, в която е регистриран, но това важало само са каботажните превози. Това са превоз между две точки в една държава „Аз не съм генерал, но не съм и дезертьор. Бях там при гласуването и се борих, а него го нямаше. Не приемам критики от човек, който не е свършил нищо по темата. Той рапира пред медиите\", категоричен беше Новаков. \"Пак ще повторя, че това е общ български успех. Никак не беше лесно да преборим пакета \"Макрон\". Използвахме всички средства, за да се противопоставим. Сега имаме време, за да работим още. Искам да кажа на българските превозвачи, че никой от понеделник няма да променя правилата на работата им. За съжаление имаше малка група превозвачи, които бяха подведени политически. Никой няма да им взема хляба от понеделник\", убеден беше той.", "date": "2018.06.10", "title": "Новаков за пакета „Мобилност“: Един успех бе поставен под съмнение"}
{"url": "https://www.monitor.bg/bg/a/view/nadal-s-rekordna-11-a-titla-na-rolan-garos-102198", "text": "Рафаел Надал спечели Откритото първенство на Франция – „Ролан Гарос“ за 11 път в кариерата си. На финала испанецът надви Доминик Тийм с 6:4, 6:3, 6:2 и вдигна купата Мускетарите. По пътя към трофея Надал загуби едва 1 сет – на четвъртфиналите срещу Диего Шварцман. Успехът гарантира на Матадора и запазване на първото място в световната ранглиста. Рафа вече има общо 17 титли от „Големия шлем“, като по този показател изостава единствено от Роже Федерер (20). Доминик Тийм, който за първи път в кариерата си игра финал на турнир от Шлема, ще се изкачи с една позиция в ранглистата и от понеделник ще бъде №7. Ден по-рано неприятен гаф сътвориха домакините на Откритото първенство по Франция по тенис. Оказа се, че в колекцията на надпреварата липсва един от символите на страната - \"Марсилезата\". След като тандемът на домакините Пиер-Юг Ербер и Никола Маю триумфално вдигнаха ръце, побеждавайки шампионите от Откритото първенство на Австралия Оливер Марах и Мате Павич 6:2, 7:6(4), двамата бяха наградени на скромна церемония на самия корт. Докато позираха с трофея, националният химн на Франция не се чу. За щастие в този момент се включи публиката. Местните тенис любители се заеха с изпълнението на \"Марсилезата\", а шампионите също се включиха в общото изпълнение, съобщи bTV. Ербер и Маю завоюваха трета титла от „Големия шлем“ като дует след US Open 2015 и \"Уимбълдън\" 2016. При двойките жени шампионки станаха чехкините Барбора Крейчикова и Катерина Синякова. Те надиграха на финала Ери Ходзуми и Макото Ниномия от Япония с 6:3, 6:3 за 65 минути игра. Шампионката на сингъл Симона Халеп пък в неделя се отдаде на снимки с купата. Вместо под Айфеловата кула обаче тя позира в комплекса пред огромна стена с логото на „Ролан Гарос“, сякаш изработено от клей. На финала в събота тя обърна шампионка от US Open Слоун Стивънс (САЩ) с 3:6, 6:4, 6:1. 26-годишната румънка, която загуби финалите в Париж през 2014-а от Мария Шарапова и през 2017-а от Елена Остапенко, спечели първа титла от „Големия шлем“ в кариерата си. Това стана точно 10 години, след като Халеп триумфира при девойките на „Ролан Гарос“. \"Благодаря ви за подкрепата. Беше невероятно. В последния гейм чувствах, че не мога да дишам повече. Страхотно е всичко, което се случва, все още не мога да повярвам. Мечтая за това, откакто започнах да играят тенис. Щастлива съм, че се случи тук, защото Париж е специален град за мен\", бяха първите думи на водачката в световната ранглиста след двубоя. - Миналата година беше трудно да говоря, защото загубих мача. Сега ми е също трудно, защото съм много емоционална. От 14-годишна мечтая за този трофей. Надявам се да играя отново на финал тук, защото този корт ми е любим“, допълни Халеп, която стана първата румънка с титла от „Големия шлем“ след Виржиния Ружици, триумфирала на \"Ролан Гарос\" преди 40 г.", "date": "2018.06.10", "title": "Надал с рекордна 11-а титла на „Ролан Гарос“"}
{"url": "https://www.monitor.bg:443/bg/a/view/premenil-se-ilija-ogledal-se-pak-v-tija-102196", "text": "Изминалата седмица отново показа симбиозата между Иво Прокопиев и Цветан Василев, изразяваща се в общите им действия срещу Пеевски. А темата този път бе поредните документи от кориците на съдебното дело срещу Василев, които „Капитал“ в няколко поредни броя публикува, без да посочва как същите документи достигат до вестника.   Какво се случва за пред хората? Явно Прокопиев се опитва публично да се дистанцира от Цветан Василев, изобличавайки го чрез публикуване във вестник „Капитал“ на поредица от документи от съдебното дело, представляващи писма и докладни записки с писмени резолюции на самия Василев, от които става ясно, че ексбанкерът е контролирал изцяло процесите във фалиралата банка. Нищо ново, едва ли вече някой има съмнение, че Василев като последна инстанция е одобрявал всеки кредит в банката, особено онези, раздавани без обезпечения на десетките свързани с него кухи фирми, които е използвал за реализацията на своите проекти. След като разградският бизнесмен дълго време се беше заиграл да защитава позициите на Василев, резкият завой от преди три седмици е меко казано странен. Явно Прокопиев сериозно се е притеснил, че връзките му с Цветан Василев стават все по-видими за хората, което, разбира се, не е приемливо за имиджа му на „бяла якичка“. Поради това Прокопиев решава да „атакува“ Василев, използвайки вече познати на публиката факти. Следва, разбира се, и реакцията на Василев, като укриващият се от правосъдието фараон обвинява Прокопиев през Фейсбук в некомпетентност и че е полегнал на Пеевски и прокуратурата. Но всичко това е само на повърхността – размяна на предварително заучени реплики между Прокопиев и Василев, които да покажат наличието на непримирима вражда между двамата. За да научим какъв обаче е истинският сценарий на тази евтина пиеса, разигравана от двамата, трябва да четем между редовете. В действителност а само координирани между тях действия, насочени срещу общия им враг Делян Пеевски. Да, целта на двамата винаги е била една – да се атакува Пеевски с всички възможни средства. Защото Пеевски е единственият, който ги разобличава и реално им пречи да съществуват в удобство и комфорт. Пеевски е истинският им враг, който им руши комфорта. Какво се случва в действителност? Вероятно адвокатите на Василев Константин Симеонов и Христо Ботев, които имат пълен достъп до съдебното дело, снимат документите с резолюции на Василев и ги предоставят на Прокопиев. След което „Капитал“ ги публикува в автентичния им вид (дори не заличават грифовете и печатите на следствието и прокуратурата), а в отговор на това Василев гневно напада Прокопиев във Фейсбук профила си. Изглежда напълно истинско, но това именно е целта – да се придаде максимална достоверност на съдържанието на публикациите и на последиците от тях. Публикуваните документи са истински (събрани са в хода на съдебното следствие и се намират в съдебното дело) и последиците от публикациите също са истински – Василев реагира с гняв и обвинения, с което целта е постигната. Може да започне на Прокопиев и Василев, а именно атаката срещу Пеевски. След като изнесените факти за Василев са истински (никой не би ги оспорил), значи със същото очакване може да се подходи и относно „фактите“ за Пеевски. Това именно внушение цели Прокопиев, без обаче да вземе предвид, че докато документите срещу Василев съдържат изявления на самия ексбанкер, със саморъчно положени подписи и описват реални факти или събития (които могат да бъдат проверени), то публикуваните от „Капитал“ документи, които по техни твърдения „изобличавали“ Пеевски и ролята му в работата на КТБ, са или документи без авторство и без ясен произход (не съдържат саморъчни изявления или подписи, било на Пеевски или на който и да е друг), или са такива, от които само Прокопиев и верните му конспиратори могат, и то с голяма доза въображение, да направят изсмукани от пръстите и изгодни за тях предположения и инсинуации, нищо повече. Какво говорят все пак публикуваните в „Капитал“ документи извън дежурните инсинуации, че „били повече от 100“ и че от тях „прозирал Пеевски“, но прокуратурата видите ли не ги изследвала? Приложена справка от ДАНС относно хората, които са ползвали (са пътували с) личния самолет на Цветан Василев. В справката под №30 явно фигурира и името на Пеевски. И какво от това? Делян Пеевски никога не е отричал, че е познавал добре Василев и че между двамата е съществувало приятелство. Или според Прокопиев и конспираторите му щом е ползвал самолета, значи е завлякъл фалиралата банка с 500 млн. лева. Каква желязна логика – по тази логика с колко са „завлекли“ банката останалите поне 29 души, които също са ползвали самолета на Василев. Някой от конспираторите на „Капитал“ ще отговори ли? Следва справка – лист хартия без авторство, в който са описани 17 дружества, като според твърденията на „Капитал“ същите дружества били на Пеевски. И как го разбрахте, господа оракули от „Капитал“, от Търговския регистър или от друг документ, в който Пеевски да потвърждава това обстоятелство, или сте гледали в магическо кълбо, Със същата „достоверност“ може да се прибавят и още фирми – нека всички проблемни фирми да са на Пеевски, като е гарга, поне да е рошава. А защо същите фирми да не са били под контрола на Василев - нали са кредитирани по негово разпореждане, от неговата банка? А парите от кредитите как са използвани, знаят ли оракулите от „Капитал“? Не знаят, със сигурност не са използвани от Пеевски, а са заминали по всевъзможни направления в мрежата от взаимосвързани транзакции, чрез които Василев се е опитвал да прикрива реалното използване на кухите кредити. И в тази връзка, напълно невярно е и твърдението на „Капитал“, че отпуснатите на „Инвестмънт проджектс“ и „Риъл естейт проджектс“ през 2011 г. кредити, обезпечени с ипотека на терена на „ИПК Родина“, в чието управление е участвала Ирена Кръстева, са използвани от Пеевски. Ако дори малко се бяха постарали, конспираторите от „Капитал“ щяха да установят, че като в капитала на „Риъл естейт проджектс“ дори участва непряко чрез семейната си фирма „Тръст Василеви“, както и че парите от кредитите не са използвани целево, а са тръгнали в посока към други дружества на Василев – към „Синектик“ (900 хил. лева), а оттам към едноличната му фирма „Бромак“; към „Карне М“ (4,9 млн. лева), а оттам също към „Бромак“, както и близо 5 млн. лева са били преведени към свързаната с него „ТЦ- ИМЕ“ (в която краен собственик е офшорното дружество на Василев „EFV“), към „Критие“ (7,5 млн. евро) и „Булит 2007“ (2,6 млн. евро), и т.н. И това е само част от публичната информация, която може да бъде намерена по темата. И не само Ирена Кръстева е участвала в органите на управление на „ИПК Родина“, самият Василев също е участвал. Същият е бил член на надзорния съвет на „ИПК Родина“ през същия период, както е бил и до момента е и краен собственик на печатницата – през фирмата „Си Ди Дивелопмънтс“ (в която мажоритарен собственик е „ТЦ–ИМЕ“). Подобно е и състоянието на повечето дружества в публикувания списък с фирми, крайно необосновано приписвани на Пеевски, дори чрез използване на конспиративните обозначения „ДП“, „групата ДП“, „ДП 1“, „фирмите на семейството“ и какви ли още не фантасмагории. Апропо, относно темата за мистериозните обозначения - какво означават в публикувания списък с активи и пасиви инициалите „файл 2“, „БМ“, „СТД 2“, „ЛГ“? За тях от „Капитал“ не питат, защото те нямат значение, единствено важно е да се създава инсинуацията, че „ДП1“ означава именно Пеевски или групата фирми на Пеевски и че срещу това обозначение стои сума от 500 млн. лева, т.е. да се създава и инсинуацията, че Пеевски има дълг към КТБ в размер на 500 млн. лева. Да, но това е доста стар и изтъркан вече рефрен, защото и от БНБ, и от синдиците на КТБ бе оповестено, че Делян Пеевски и фирмите, които той притежава, нямат непогасени кредити във фалиралата банка (включително напълно погасен е и прословутият кредит от 6,4 млн. лева, отпуснат на „Балканска медийна компания“, за който Пеевски също никога не е отричал). Същото обстоятелство е констатирано и от одиторските фирми, и от чуждестранната фирма за разследване „Аликс партнърс“, чиито констатации също са публични, стига да има кой да ги чете. Този обективен факт обаче „Капитал“ умишлено не коментира, и не защото псевдоконспираторите страдат от къса памет, а защото този факт не се връзва със сценария на Прокопиев и Василев. Не се връзва и другият обективен факт, а именно - че нито един от ограбените след фалита на КТБ активи, закупени с пари на банката, не е при Пеевски – нито „Петрол“ или БТК, нито оръжейните заводи „Дунарит“ и „Авионамс“, нито заводът за хартия „Костенец“, нито прескъпата телевизия ТВ 7, нито веригата от хотели „Сана Спайс“, нито „Русенска корабостроителница“, нито един – други са хората, които и към момента контролират тези активи, и тези хора не са на Пеевски. Конспираторите от „Капитал“ също много добре знаят кои са те, защото десетки пъти са писали дописки в тяхна защита и в защита на Василев. Може и да им се припомнят тези факти, дописка по дописка, ако паметта наистина им изневерява, но едва ли ще е необходимо... Следва документ с писмена резолюция на Василев, в който той указва на Бисер Лазов „да види Пеевски (нали ще партнира)...“, като в документа се описва някакъв проект за удълбочаване на пристанище Мидия порт в гр. Костанца, Румъния. Какво в случая е нередното според „Капитал“ - че Василев е искал мнението или съвета на Пеевски ли? На Прокопиев мнението не се ли иска? Той е дори по-нахален, години наред ни натрапва мнението си по всякакви въпроси, независимо дали някой изобщо му го е искал. И относно т.нар. партньорство на Пеевски - нито такъв проект в Румъния някога въобще е бил реализиран, нито по някакъв начин Пеевски има отношение към темата (цитираното писмо е изпратено до КТБ – на вниманието на Цветан Василев, а не до Пеевски). Има само някакъв намек на Василев, с неясен смисъл и без каквито и да са реални последици. Ако за намеци се повдигаха обвинения, то вероятно хиляди невинни хора щяха да търкат наровете. Но не се повдигат, България все още е правова държава и за обвинение трябват реални доказателства. И изобщо цялата статия в „Капитал“ със заглавие „ДП защо не го търсиш?“ изобилства от инсинуации и предположения, изказани по начин да внушат, че Пеевски има роля в работата на КТБ и че той „прозирал измежду документите по делото“, а лошата прокуратура ги пренебрегвала. Не, господа конспиратори от „Капитал“, Пеевски има роля единствено в разобличаването на финансовата пирамида КТБ и в разобличаването на опитите за вторично разграбване на активите, закупени с парите на вложителите в същата банка, от страна на Василев и неговите ортаци. И тази негова роля е Главна и именно поради това Пеевски е обект на постоянни манипулации и фалшиви новини от страна на „Капитал“. Но това и без друго е добре известно на „Капитал“, а опитът на Прокопиев да се облече в нови дрехи и от поддръжник на фараона Василев да се превърне в негов съдник, може да се опише много точно с народната поговорка „Пременил се Илия, огледал се – пак в тия“.    ", "date": "2018.06.10", "title": "Пременил се Илия, огледал се – пак в тия"}
{"url": "https://www.monitor.bg:443/bg/a/view/bfs-tyrsi-trenior-na-mladejkite-nacionali-102179", "text": "Младежките национали на България останаха без треньор. Отборът ни до 21 години беше воден от Антони Здравков, който влезе в щаба на новия наставник на „Лудогорец“ Пауло Аутори. Надеждите бяха, че Сухия ще съвместява двете длъжности. От щаба на шампионите обаче са били против и така младежките национали останаха без треньор. Очаква се БФС да обяви до месец наследника на Здравков, който да поеме тима. Както е ясно, Сухия и Аутори се познават от съвместния им период в португалския „Маритимо“ през сезон 1990/91. Освен него в щаба на новия треньор на „Лудогорец“ влиза и Бруно Пивети. Антони Здравков води младежките национали в последните 3 години, а вчера се присъедини към лагера на „орлите“ в Смолян.", "date": "2018.06.10", "title": "БФС търси треньор на младежките национали"}
{"url": "https://www.monitor.bg:443/bg/a/view/ukrajna-v-top-3-na-iznositelite-na-pchelen-med-102178", "text": "Украйна влезе в топ 3 на износителите на пчелен мед. Това съобщи националният консултант на Организацията по прехрана и земеделие на Организацията на обединените нации (ФАО) Анна Бурка. „Лидер сред световните износители на мед е Китай с 19% от общия износ, следван от Украйна и Аржентина с почти равен дял – по 10% всеки. По този начин през 2017 г. първите три страни – износители формират около 40% от общия обем на износа“, отбеляза тя. Почти цялото изнасяно количество от Украйна е в насипно състояние. В ценовия сегмент бившата съветска република се конкурира с Китай, Виетнам, Аржентина и Индия. Около половината от общия обем на световния износ е бил предназначен за страните от Европейския съюз. Основните вносители са Германия, Великобритания, Франция и САЩ.", "date": "2018.06.10", "title": "Украйна в топ 3 на износителите на пчелен мед"}
{"url": "https://www.monitor.bg:443/bg/a/view/mvr-nakazanija-ili-reforma-102176", "text": "Сагата с нагло избягалите през централния вход на затвора престъпници едва ли ще приключи с убийството на единия и изчезването на другия. Лековато звучи оправданието, че ние щяхме да го заловим, но друг престъпник ни изпревари и го застреля. Не е успокояващо, че убитият, за щастие, не е извършил други престъпления, защото в укритието му бил намерен цял боен арсенал, включително и гранати. А какво да кажем за тези, които са го укривали и не са съобщили на полицията. Това, че са се страхували е неприемливо, но показва и друго – че не са имали доверие във възмездието и властите. И гражданите нямат доверие не само защото, както се оказа убиецът (също криминално проявен) на избягалия е агент на службите. А защото са убедени, че полицията не може да ги защити. Научаваме още, че разследващите денонощно работели и хвърлили много усилия. Също така, че очаквали по-голямо съдействие от гражданите. Щяло да има вътрешна проверка, можело да има и наказани. В едно друго ведомство, след бягството на двамата, бяха уволнени висши шефове на затворническата администрация. И всичко приключи.Не, не е възможно всеки гаф на институциите, да приключи само с наказания. Сигурни сме, че разследващите са си вършели работата съвестно. Възможно е дори криминалният сътрудник на полицията да е получил указания да помогне за залавянето и ако няма възможност – да застреля беглеца. Дори подобни реалистични фантазми не успокояват. Разковничето е в едни изпуснати от министъра думи, че не знае точният брой на чиновниците в МВР. След като нещо не може да стане известно с елементарна математика, какво да кажем за работата на такъв сложен механизъм, какъвто е борбата срещу престъпния свят. Това само показва, че епизодичните наказания, в това число и смяна на министъра, за каквато настоя част от опозицията, не са решение. Проблемът е системен и може да се реши единствено с реформирането на МВР. Не само на хартия, на каквато все остават и моделите как може да се извърши, предоставени от други държави-членки на НАТО.", "date": "2018.06.10", "title": "МВР: Наказания или реформа"}
{"url": "https://www.monitor.bg:443/bg/a/view/azis-se-degizira-kato-seks-robinja-102184", "text": "Кралят на поп-фолка Азис разбуни духовете в социалните мрежи, преобразен като секс робиня от сериала „Историята на прислужницата“. Изпълнителят на „Мотел“ сподели свой кадър във Фейсбук, където се е дегизирал като героинята Оффред, чиято житейска мисия по неволя е да ражда деца на чужди мъже с висок ранг в антиутопично общество Гилиад. написа той. Актрисата Катето Евро, която е сред най-близките приятели на Костинбродския славей, побърза да се включи с коментар. „Васе, и аз чакам всяка серия с нетърпение!“, гласят думите й.", "date": "2018.06.10", "title": "Азис се дегизира като секс робиня"}
{"url": "https://www.monitor.bg:443/bg/a/view/el-maestro-poiska-dvama-novi-napadateli-102181", "text": "Колоритният нов треньор на ЦСКА-София Нестор Ел Маестро призна, че ще иска от ръководството да привлече поне двама напаадатели. Причината е, че в момента „червените“ разполагат единствено с контузения Фернандо Каранга, който на всичкото отгоре настоява за трансфер и е почти сигутно, че няма да остане на „Армията“. Ел Маестро даде първото си телевизионно интервю за предаването „Код Спорт“ и призна, че тепърва ще се запознава с българския футбол и обстановката в ЦСКА-София. „Защо избрах тази оферта ли? Просто е – аз съм малък треньор и не съм имал много предложения, просто тази оферта бе най-добрата, коментира сърбинът, който стана шампион на Словакия начело на „Спартак“ (Търнава). - Обичам да ми е трудно и интересно, не ме е страх от работа и предизвикателства. Запознах се с клуба основно по интернет, а преди това не знаех почти нищо за българския футбол. В момента приоритет за селекцията ми е да намерим заместници на играчите, които напуснаха. Ще ми трябват още двама нападатели, в момента имаме само един и той е контузен. Нека да сме реалисти – новият треньор на „Лудогорец“ е бил начело на повече отбори, отколкото аз имам мачове като треньор в цялата ми кариера. Колкото до участието в евротурнирите – мога единствено да гарантирам, че ще играем здраво и мотивирано“, заяви Ел Маестро. Той не пропусна да коментира и факта със смяната на името. Както е ясно, когато е на 17 години Нестор Йевтич сменя фамилията си на Ел Маестро, а същото прави и брат му Никон. Спецът също така призна, че не е направил кариера като футболист, просто защото е бил слаб. „Исках да бъда като Меси, но не бях достатъчно добър и затова реших да се занимавам с треньорство. На 15 години взех лиценз от УЕФА, на 17 вече работех в академията на „Уест Хем“. Тогава беше и смяната на името ми – бях тийнейджър и Ел Маестро ми звучеше яко. Идеята ми се струваше фантастична, но сега осъзнавам, че това е глупава грешка. Но аз съм такъв – работя с много страст, емоции и сърце. И именно затова ще искам ЦСКА да играе вдъхновен и емоционален футбол“, допълни Ел Маестро, който стартира престоя си начело на тима с лагер в Тетевен.", "date": "2018.06.10", "title": "Ел Маестро поиска двама нови нападатели"}
{"url": "https://www.monitor.bg:443/bg/a/view/universitet-zatvarja-za-svetovnoto-102182", "text": "Един от най-известните университети в Уругвай обяви, че няма да работи в дните, в които националният тим на страната играе на мондиала в Русия. Заповедта е на декана на учебното заведение, който призова всички студенти да се съберат и да изгледат мачовете заедно, дори да не са фенове на футбола. \"Една от мисиите ни е да обръщаме внимание на всичко от заобикалящата ни действителност. Ние не искаме студентите ни да се формират само в академична среда, но и да реагират на всяко обществено събитие. Очевидно е, че футболът е важен в Уругвай и помага за единството на общественото, обясни деканът, който пожела успех на отбора и участие на финала, макар това да означава няколко пропуснати дни с учебни занятия“, коментираха от учебното заведение.", "date": "2018.06.10", "title": "Университет затваря за световното"}
{"url": "https://www.monitor.bg:443/bg/a/view/gajdite-na-100-kila-vdignaha-na-kraka-sandanski-102168", "text": "„100-те гайди“ на 100 Кила огласиха Летния театър в Сандански и се превърнаха в кулминация на второто издание на BG Music Festival. Рапърът бе хедлайнер на галавечерта на конкурса, а малки и големи протягаха ръце за автограф и се нареждаха за селфи с него. Явор, както е истинското име на изпълнителя, вдигна градуса на настроението с хитове като „Аз съм шест“, „Моето радио“, „Сливенският кашкавал“, „Няма такава жена“ и други. Килата похвали организаторите на конкурса, заели се с мисията да подкрепят новата авторска БГ музика. Преди хитмейкърът от Варна да вдигне на крака присъстващите,  На галавечерта на BG Music Festival музикален поздрав отправи още чаровната Клавдия, която представи ремикс на песента „Твоя“, която миналата година й донесе награда, както и новото си парче „Даваме на късо“. Друга призьорка от миналогодишното издание, пеещата актриса от уебсериала „Кифла“ - Ева, също застана под светлината на прожекторите, за да изпее „Дали“, „Бумеранг“, „2 в 1“ и актуалния си сингъл Mamma Mia. С две награди от BG Music Festival си тръгна групата на отличника на X Factor и „Като две капки вода“ - Славин Славчев, която носи името Julian’s Laughter. Бандата се допълва от Милослав Петров (клавишни), Тихомир Василев (китара) и Николай Николаев (барабани). Разтърсващото парче Smile им донесе златен медал в категорията за рок изпълнение, както и наградата на журналистическото жури. Още едно познато лице от X Factor  Песента му „Да обичам“ надви конкуренцията в категория „Електронен“. Журито, сред които Велизар Соколов-Заки, отреди първото място сред поп изпълненията на Боянски и песента му „Един за друг“, а Диона и „Жестока“ триумфираха при хип-хоп демонстрациите. Сред другите лауреати са Рали Спасова (Награда на телевизионните зрители), THEO (Награда на публиката в Летен театър - Сандански) и Innerglow (Награда на участниците). През първата вечер на BG Music Festival за доброто настроение се погрижиха антилопата на БГ попа – Тита, както и Дичо и Теди Кацарова, които представиха дуетната си песен „Остани“. В ролята на водещи за събитието влязоха рапърът Играта и певицата Ива Атанасова, позната още като Ivy.      ", "date": "2018.06.10", "title": " Гайдите на 100 Кила вдигнаха на крака Сандански"}
{"url": "https://www.monitor.bg:443/bg/a/view/kufar-zabavi-islandec-ot-levski-za-mondiala-102170", "text": "C неволи започна приключението на исландските национали в дебютното им световно първенство. Тимът трябваше да отлети в 10:30 часа местно време за Русия, но полетът се забави с над два часа. Причината за това бе липсващ багаж. Оказа се, че от хотел „Хилтън\", където бяха настанени защитникът на „Левски“ Холмар Ейолфсон и компания, са пратили чантата на селекционера Хеймир Халгримсон в Акуейри, а не на аерогарата в Рейкявик. Така всички трябваше да чакат, докато вещите му пристигнат. На борда Холмар и съотборниците му получиха друга неприятна изненада. Оказа се, че багажното отделение не е могло да побере всичко, от което се нуждаят националите на Исландия. Така част от куфарите на футболистите се озоваха на 1/3 от седалките. Въпреки неволите обаче исландците демонстрираха отлично настроение и се заканиха, че отново ще бъдат приятната изненада, след като се представиха отлично на Евро 2016. Според местните медии пък е възможно бранителят на „Левски“ да бъде сред основните играчи на тима в Русия. В последната проверка преди заминаването – 2:2 с Гана, Холмар Ейолфсон бе изпробван като десен защитник, въпреки че титулярната му позиция е на централен. „Не ме интересува позицията, на която ще играя, за мен е важно да съм на терена“, сподели Холмар.", "date": "2018.06.10", "title": "Куфар забави исландец от „Левски“ за мондиала"}
{"url": "https://www.monitor.bg:443/bg/a/view/rusnacite-otsviriha-pristiganeto-na-arjentina-102169", "text": "Коренно противоположно посрещане имаше за двете суперзвезди на световния футбол Лео Меси и Кристиано Роналдо. Аржентинецът и португалецът пристигнаха на едно и също летище в Русия, но при много различни обстоятелства. Първи на аеропорта в град Жуковский кацна самолетът на европейските шампиони. Роналдо и компанията бяха посрещнати от стотици фенове, които скандираха името на носителя на „Златната топка“. След това за португалците имаше и специална церемония за добре дошли, включваща традиционното посрещане с питка и сол. Обичаят очевидно изненада Кристиано и колегите му, а звездата на „Реал“ (Мадрид) искрено се забавляваше, че трябва да яде подобно нещо. След официалната част португалците се настаниха в базата си, като в официално комюнике бе съобщено, че всички играчи са останали доволни от условията. С далеч по-малко фанфари пък пристигнаха националите на Аржентина. Феновете също бяха далеч по-малко, а Меси и компания отказаха интервюта и директно се отправиха към базата си. Непосредствено преди заминаването на тима звездата на „Барселона“ все пак сподели очакванията си и предупреди, че Аржентина не е сред фаворитите за световната купа. „Хората очакват от мен сам да спечеля световното, а това е невъзможно. Силите са много изравнени, но все пак за мен фаворити са Германия, Бразилия и Испания. Ще бъде много интересна надпревара. За да спечелиш световното, ти е нужно и малко късмет“, коментира Меси. Аржентина стартира кампанията с мач срещу Исландия на 16 юни в Москва, а освен това в групата са още Хърватия и Нигерия.", "date": "2018.06.10", "title": "Руснаците отсвириха пристигането на Аржентина"}
{"url": "https://www.monitor.bg:443/bg/a/view/predlojiha-shvejcarski-half-na-levski-102180", "text": "Швейцарският халф Давиде Мариани е бил предложен на “Левски”. Полузащитникът е клиент на Fairplay agency, която представлява привлечения през зимата от \"сините\" Паулиньо, твърди „Топспорт“. Наскоро представители на агенцията се срещнаха с изпълнителния директор на столичани Красимир Иванов. По време на разговорите, освен представянето на крилото, са обсъдени и няколко имена, които “Левски” може да привлече през лятото. Халфът е собственост на швейцарския елитен „Лугано“, но договорът му изтича в края на месеца и може да бъде привлечен без трансферна сума. През изминалата кампания Мариани е бил основен играч за „Лугано”, като записва 32 мача и 5 гола в първенството. В Лига Европа има 6 срещи и 1 попадение. До момента “Левски” не е обявил нито едно ново попълнение. \"Сините\" успяха да се сдобият с правата на защитника Холмар Ейолфсон и дефанзивния халф Хали Тиам, които играеха на \"Герена\" като преотстъпени. Отборът пък бе напуснат от Роман Прохазка, а с единия крак извън тима са още Васил Панайотов и Антонио Вутов. „Левски“ започва подготовка на 14 юни.", "date": "2018.06.10", "title": "Предложиха швейцарски халф на „Левски“"}
{"url": "https://www.monitor.bg:443/bg/a/view/nashite-ostanaha-bez-medal-na-evro-2018-v-kanu-kajaka-102167", "text": "Мирослав Кирчев се класира най-напред от българските участници на европейското първенство по кану-каяк за мъже и жени в сръбската столица Белград. Той завърши на пето място на финал \"А\" на 500 м едноместен каяк. Кирчев даде време от 1:38,608 минута. Европейски шампион в дисциплината стана чехът Йозеф Достал с 1:36,398 мин. В събота Кирчев остана 11-и на 1000 м на едноместен каяк, след като се нареди втори във финал \"Б\". На 500 м едноместно кану Ангел Кодинов спечели финал \"Б\" с 1:51,265 мин. и завършва на 10-о място в крайното класиране. Ден по-рано той завърши осми във финал \"А\" на 1000 м. Станилия Стаменова се нареди седма във финал \"А\" на 200 м едноместно кану с време 48,357 сек. Европейска шампионка стана Олеся Ромасенко от Русия с 45,726 сек. На 200 м едноместен каяк Кристиян Душев се класира осми с 35,493 сек., като изостана на 0,84 сек. от победителя Карлос Гароте от Испания.  ", "date": "2018.06.10", "title": "Нашите останаха без медал на Евро 2018 в кану-каяка"}
{"url": "https://www.monitor.bg:443/bg/a/view/4-titli-za-mladite-ni-atleti-ot-balkaniadata-102173", "text": "4 титли спечелиха българските атлети от балканското първенство за юноши и девойки под 18 г. в Истанбул (Тур). Александра Начева завоюва два златни медала. Тя триумфира в тройния скок с 13,61 м и в скока на дължина с 6,24 м. Изабела Соколова подобри личния си рекорд на 100 м с пр. за титлата в дисциплината. Тя финишира за 14,18 сек. и свали 0,02 сек. от досегашното си най-добро постижение. В събота Валентин Андреев спечели балканската титла в хвърлянето на чук. 16-годишният състезател на „Черно море 2005“ (Балчик) подобри националния рекорд, като за първи път премина над 80 м – 83,09 м. Андреев беше №1 във страната ни до сега с уреда от 5 кг със 76,46 м. Още два сребърни медала прибавиха към колекцията на България Веселин Живков и Яна Копчева. Живков финишира за 11,03 сек. на 100 м, а Копчева тласна гюлето на 15,32 м. Митко Ценов пък покри норматив за участие на европейското първенство за мъже и жени в Берлин през август. Той финишира за 8:30,03 мин. на 3000 м стипълчейз на турнира в Уелва (Исп) при норматив от 8:40,0 мин.", "date": "2018.06.10", "title": "4 титли за младите ни атлети от балканиадата"}
{"url": "https://www.monitor.bg:443/bg/a/view/germanskite-fenove-naj-mnogo-v-rusija-102171", "text": "Германските фенове ще са с най-силно присъствие на предстоящото свеовно първенство, обявиха от ФИФА. До момента запалянковците на Бундестима са поръчали 338 414 билета. След това най-сериозни са заявките от Аржентина - 186 005, Мексико - 154 611 и Бразилия - 140 848, следват Полша, Испания, Перу, Колумбия, САЩ и Холандия. От всички билети за световното 49 процента са закупени от чуждестранни фенове, а 51 процента са за руснаци. Местната агитка по стадионите в страната пък ще наброява 2.5 милиона, допълват от ФИФА. Бяха огласени и любопитни факти около организацията на световното. По безопасността в Русия ще работят 21 556 служители на 170 обекта, сред които стадионите, хотелите и др. За мачовете са ангажирани 17 440 контрольори разпоредители. Във всеки град домакин на мачове ще бъдат отворени минимум 2 поликлиники, медицинските пунктове ще бъдат 176 и ще ги обслужват 6500 медицински лица.", "date": "2018.06.10", "title": "Германските фенове най-много в Русия"}
{"url": "https://www.monitor.bg:443/bg/a/view/9-godishno-dete-i-motocikletist-zaginaha-pri-katastrofi-102174", "text": "9-годишно дете е загинало, а жена е пострадала при катастрофа на пътя Пирдоп - Клисура, съобщиха от МВР. Сигналът за тежкото пътнотранспортно произшествие е подаден днес около 9.50 часа. На място е установен челен сблъсък между два леки автомобила. Починало е 9-годишно момиче, пътуващо в една от колите. Жена от същия автомобил е транспортирана за лечение. При друг инцидент мотоциклетист загина на пътя Русе - Бяла. Сигналът за самокатастрофирал мотоциклет е подаден около 11.20 часа. Водачът е загинал на място. Причините за произшествията са в процес на установяване.", "date": "2018.06.10", "title": "9-годишно дете и мотоциклетист загинаха при катастрофи"}
{"url": "https://www.monitor.bg:443/bg/a/view/klada-na-shofiorski-knijki-v-italija-102158", "text": "Италианските сили за сигурност спретнаха през миналата нощ невиждана в страната хайка срещу пияни и дрогирани водачи на моторни превозни средства. Инициативата за операцията с кодово название “No binge drinkers on highway” /Не на пияниците по магистралите – прев. кор./ е на новия министър на вътрешните работи и вицепремиер Матео Салвини. В организираната на територията на 13 прочути с нощния си живот области са участвали 174 патрула на пътната полиция, подкрепени от карабинери и служители на финансовата гвардия. Те са проверили над 3500 автомобила като са спрели над 300 от тях от движение, констатирали са 539 нарушения на правилника, отнели са 180 шофьорски книжки и са пратили на прокурор 90 водачи. В 178 от издадените няколко стотин акта пътните полицаи са вписали като поведение „особено опасно за движението” това на точно толкова буквално пияни водачи. Две от отнетите други книжки са на прекалили с различни наркотици и психотропни вещества шофьори, като изловените „в крачка” по „тоя параграф” са към двайсетина. Дадените на прокурор и подлежащи на съд 90 души са били хванати с количества на алкохол и дрога в кръвта далеч над допустимите нормативи. Много от спрените от движение моторни превозни средства пък са били с изтекли застраховки или не са били минали задължителния годишен технически преглед.", "date": "2018.06.10", "title": "„Клада” на шофьорски книжки в Италия"}
{"url": "https://www.monitor.bg:443/bg/a/view/trymp-kacna-v-singapur-102172", "text": "Лидерът на КНДР Ким Ун и американският президент Доналд Тръмп пристигнаха в Сингапур за историческата си среща. Ким е кацнал на летище \"Чанги\" в 6,38 часа по Гринуич с полет на авиокомпания \"Еър Чайна\", а Тръмп чест часа по-късно – в 12:20 ч. с \"Еър форс уан\". Лидерът на Северна Корея е предпочел да се придвижва в Сингапур със собствения си брониран Мерцедес С600 Пулман. С този автомобил Ким пристигна в хотел \"Сейнт Реджис\", където е настанена севернокорейската делегация за срещата на върха САЩ-Северна Корея. През март Северна Корея докара същата кола в Пекин заради визитата на Ким. Той я използва и по време на междукорейската среща на високо равнище в края на април. Американският президент Доналд Тръмп се придвижва с лимузината Звярът, разработка на Дженеръл Мотърс. На път към Сингапур Тръмп коментира, че е налице \"уникална възможност\" със Северна Корея, която работи \"много добре\" със САЩ. Тръмп каза, че отива на \"мирна мисия\". Той потвърди, че целта остава закриване на севернокорейската ядрена програма, и изрази задоволство от свършената до момента работа. Ким пък се срещна със сингапурския премиер Ли Сян Лун, на когото благодари за организирането на събитието. Кортежът на Ким пристигна в хотела, съпроводен от повече от 20 мотоциклетисти и също толкова дипломатически и полицейски автомобили. След като пристигна пред официалния вход на хотела, кортежът се скри зад специален параван, поставен там от съображения за сигурност. Веднага след това движението по улицата бе възобновено. По-малката сестра на севернокорейския лидер Ким Чен Ун, е в състава на делегацията му. Тя съпровожда Ким по време на срещата с Ли Сян Лун, която бе излъчена на живо на страницата във Фейсбук на ръководителя на правителството на Сингапур. В състава на севернокорейската делегация влизат още министърът на външните работи И Йон Хо, новият директор на Главното политическо бюро на Корейската народна армия Ким Су Гил, както и вторият човек в режима в Пхенян, заместник-председателят на управляващата Корейска трудова партия Ким Йон Чхол, който посети наскоро САЩ и се срещна с Тръмп и държавния секретар Майк Помпейо. За първи път севернокорейски лидер ще се срещне с действащ американски президент. Разговорите ще са насочени към постигане на споразумение за премахване на ядрените оръжия на Северна Корея срещу облекчаване на икономическите и дипломатически санкции срещу Пхенян. Мястото на срещата - остров Сентоса е само на 500 метра от континенталната част и до него се стига главно по един-единствен път. Това дава възможност за уединение и улеснява гарантирането на сигурността.  ", "date": "2018.06.10", "title": "Тръмп кацна в Сингапур "}
{"url": "https://www.monitor.bg:443/bg/a/view/hvanaha-pijan-i-drogiran-shofior-na-avtobus-s-uchenici-102156", "text": "Във Варна задържаха водач на ученически автобус с 1.27 промила алкохол в кръвта, употребил е и наркотици.  Автобусът с около 35 деца от ОУ \"Васил Априлов\" в града и родители тръгнал сутринта за екскурзия до Банско. 41-годишен водач на автобус, превозващ ученици, е задържан в неделя сутринта във Варна, малко след като е потеглил на път. Това съобщиха от пресцентъра на Областната дирекция на МВР. Според официалната информация по случая, към 8,30 часа в неделя, при извършване на задължителна полицейска проверка на автобус „ЕОS“ е установено, че 41-годишният му правоспособен водач от Варна, е употребил алкохол с концентрация 1,27 промила в издишания въздух. Автобусът, който е собственост на частна фирма, бил нает от ОУ „Васил Априлов“ в града за ученическа екскурзия до Банско. Скандалният шофьор потеглил с група от около 35 деца и родители. По-късно, при допълнително направените от проверяващите тестове е констатирано, че освен алкохол, той е употребил и наркотични вещества. Засега не се знае какво точно, но след лабораторните анализи ще се установи и това, заяви Ивана Милева от ОД на МВР-Варна. Наложило се фирмата да извика друг шофьор, който да изпълни ангажимента по екскурзията и децата са потеглили с малко закъснение. Според Милева, съществува взаимодействие между училищата и полицията, при което се събира информация а всяка една учениеска екскурзия – посока, брой пътуващи, крайна точка, превозно средство, задължителн престой за почивки... Така, при всеки от потеглящите автобуси с деца, се осъществява необходимия контрол за изправността на машините и състоянието на шофьорите, които ще возят децата. При този случай шофьорът е поискал да тръгнат по-рано от предварително обявения час, като вероятно се е опитвал да осуети контролната проверка. Той обаче бил спрян на изхода на Варна. Според полицейското му досие, той неведнъж е нарушавал правилника за движение, като е залавян да шофира след употребата на алкохол. Затова е бил осъждан и на два пъти му е отнемана книжката. 41-годишният пиян и дрогиран водач на автобуса във Варна е задържан в ареста за срок до 24 часа, а по случая е образувано досъдебно производство. Само за 5 дни в края на май и на 1 юни в страната станаха 4 инцидента с участието на ученически автобуси. От ОД на МВР-Варна посочиха, че вече е в ход национална акция срещу пияни и дрогирани шофьори. Освен за алкохол и наркотици, ще се следи и за наличието на застраховка „Гражданска отговорност“, технически прегледи и неплатени глоби. Проверките ще продължат до 10 юни в цялата страна. Според данните от полицейската справка, при проведената у нас предишна подобна акция, са проверени около 19 000 водачи, от които 246 са били пияни, а 51 – дрогирани.  ", "date": "2018.06.10", "title": "Хванаха пиян и дрогиран шофьор на автобус с ученици"}
{"url": "https://www.monitor.bg:443/bg/a/view/igra-na-tronove-ne-svyrshva-zadava-se-nova-epichna-saga-102161", "text": "Ако мислите, че светът на Вестерос в „Игра на тронове“ е към своя край с наближаването на новия, последен сезон на най-гледания сериал в света – жестоко се лъжете. Галактиката на сагата е готова да избухне, за да се разшири с хиляди години история. HBO официално потвърдиха, че са дали зелена светлина за снимките на нов сериал, който ще върне зрителите хиляди години преди битката за Железния трон, която гледаме в „Игра на тронове“, и ще разказва за „падението на света от Златната ера на героите в най-мрачния му час\". \"От ужасяващите тайни на историята на Вестерос до от мистериите на Изтока до легендарните Старк - нищо не е такова, каквото сме си мислили, че е\", разкриват тайни от продукцията „Варайъти“. По сценарият вече работят писателят Джордж Р.Р. Мартин, по чиито роман „Песен за огън и лед“ е създаден „Игра на тронове“, и британската сценаристка Джейн Голдман. Това е едно от петте предложения за нови сериали, базирани на героите и историята на епичната сага. Преди време Мартин, който е запознат и с всички нови проекти, разкри, че и петте са по-скоро базирани на предисторията на Вестерос, отколкото да са продължения на сериала и че в нито една от новите поредици няма да видим познатите герои. \"Ерата на героите\" е често споменавана в книгите от сагата \"Песен за огън и лед\" на Джордж Р.Р. Мартин. Досега тази тема нямаше особено голямо присъствие в телевизионния сериал, макар че до голяма степен обичаите и традициите в света на „Игра на тронове“ произлизат от онази епоха. Белите бродници са човекоподобните същества, които представляват основна заплаха в последните сезони на сериала. В книгите на Мартин става ясно, че хилядолетия преди да се случат събитията, описани в \"Песен за огън и лед\", но в крайна сметка се освобождават от техния контрол и се превръщат в най-страховитите създания във Вестерос. Възможно е новият сюжет да се базира именно върху тази древна война, или да разкаже за изграждането на Вала, който спира бродниците. Засега не е ясно какво ще се случи с останалите идеи за нови сериали. Програмният президент на HBO Кейси Блойс казва, че всички потенциални проекти продължават да се разработват и че не гледа на този процес като на конкурентно състезание. \"Всички се движат по различен график. Работата по тях не започна едновременно, затова се намираме на различни етапи, но сме много доволни от това, което виждаме досега. Все още няма срок, в който да вземем решението - може да направим и 0, можем да направим и 5. Най-вероятно спинофът ще бъде един\", казва той.    ", "date": "2018.06.10", "title": "“Игра на тронове” не свършва! Задава се нова епична сага"}
{"url": "https://www.monitor.bg:443/bg/a/view/v-nba-trygna-naddavaneto-za-lebron-djejms-102175", "text": "Въпреки че остана без титла, Леброн Джеймс вече е един от най-търсените баскетболисти зад Океана, където започнаха и спекулациите около неговото бъдеще. Настоящият договор на Краля с „Кливланд Кавалиърс“ изтича на 1 юли, когато той става свободен агент. Според „Ню Йорк Таймс“ най-сериозен интерес към Леброн имат от „Сан Антонио Спърс“ като старши треньорът Грег Попович бил готов да предложи на Джеймс договор за $78 млн., ако Дани Грийн и Руди Гей не продължат своите. Преди ден пък се разбра, че Леброн е играл последните 3 от 4-те финални мача срещу „Голдън Стейт“ със счупена ръка. Крилото на „Кавалиърс“ се появи на пресконференцията след мач №4 с шина на дясната ръка и обясни, че сам се е контузил като е ударил дъска в съблекалнята след края на първия мач от финалите. „Кливланд“ не успя да се противопостави на „Уориърс“ и тимът стигна до титлата с 4-0 успеха за втори пореден и общо 6-и път в историята си. Кевин Дюрант за втора поредна година бе избран за MVP на финалната серия.", "date": "2018.06.10", "title": "В НБА тръгна наддаването за Леброн Джеймс"}
{"url": "https://www.monitor.bg:443/bg/a/view/nositeli-na-oskar-pravjat-novata-poredica-naslednici-102164", "text": "Създаден от двама носители на „Оскар“ – сценариста Джеси Армстронг и режисьора Адам МакКейн, новата продукция „Наследници“ обещава да прикове всички към екрана. Или поне тези в вкус към интригата, пикантните моменти и задкулисието. Става дума за силна медийна фамилия – патриарх е Логан Рой (в ролята Брайън Кокс), а неговите неговите четири деца искат или не са бизнеса. Те контролират един от най-влиятелните медийни конгломерати в света. „Навсякъде в историята моментите на успех са и извор на конфликти“, отбелязва създателят на сериала Джеси Армстронг. „Няма съмнение, че „Наследници“ в основата си е семейна история“ - споделя режисьора и продуцент Адам МакКей - „в нея виждаме една трагична страна, която показва как богатството и силата изкривяват и разтърсват из основи семейството“. Изпълнителният продуцент Франк Рич добавя, че характерното за сериала е болезненото чувство за хумор и добре подбрания актьорски състав, които извеждат историята над предъвканата тема за семейни драми за богаташи. Логан Рой е строг и властен, живял и попит с правилата на патриархата и в семейството, и в бизнеса. Кендал Рой (в ролята Джереми Стронг),  големият му син от втория му брак, е дясната му ръка в управлението на компанията.  Роман Рой (Кийран Кълкин), по-малкият брат на Кендъл, е негласен любимец на баща им, но вече не е част от семейния бизнес. Шив (Сара Снук), единствената дъщеря на Логан, преследва политическа кариера. Конър Рой  (Алън Рък) е най-голям и единствено дете от първия брак на Логан. Той има отделен живот в Ню Мексико. Историята се завръзва със събирането на цялото семейство за юбилея на възрастния Рой. И всико това още в първия епизод, който се излъчи преди няколко дни по  HBO, но ако сте го изпуснали, е наличен в стрийминг платформата на гиганта. Сериите от първия сезон, които са 10 на брой, ще се завъртат всеки понеделник от 22 часа.", "date": "2018.06.10", "title": "Носители на „Оскар“ правят новата поредица “Наследници“ "}
{"url": "https://www.monitor.bg:443/bg/a/view/francija-stypi-nakrivo-predi-starta-na-svetovnoto-102159", "text": "Един от фаворитите за световната титла Франция не успя да победи САЩ в контрола, играна на \"Парк Олимпик Лион\". Въпреки че нанесоха 18 удара в очертанията на противниковата врата, петлите\" стигнаха само до 1:1. Американците изненадващо поведоха с гол на Джулиан Грийн в 44-ата минута, а в 78-ата Килиан Мбапе засече подаване на Бенжамен Павар и спаси домакините от сензационна загуба. За французите това беше последна проверка преди заминаването за Русия и футболистите на Дидие Дешан държаха да зарадват феновете в Лион. Домакините показаха зрелищен футбол срещу Италия (3:1) и малцина очакваха, че могат да имат проблеми с американците, които не успяха да се класират за световните финали. В трите досегашни мача между двата отбора Франция имаше три победи с обща голова разлика 10:0. Освен разочароващ резултат контролата донесе на Франция и неприятна контузия. Нападателят Оливие Жиру понесе удар в главата и бе принудително заменен, а главата му бинтована заради кървава аркада. „Жиру ще мине медицински прегледи и ще стане ясно колко време ще отсъства. Моето желание е той да е на разположение още след няколко дни, но последната дума е на лекарите“, коментира Дешан, който за пореден път призова да се намалят очакванията към тима му. Според букмейкъри и специалисти Франция е сред топфаворитите за трофея, като е трета по коефициент, а пред нея с минимална преднина са само Бразилия и Германия. Според френските медии Жиру е под сериозен въпрос за първия мач на тима в Русия. Австралийцийците пък продължават да демонстрират впечатляваща форма преди старта на световното. \"Кенгурата\" спечелиха с 2:1 гостуването си на Унгария в Будапеща, а срещата ще се запомни с два късни автогола. Резервата Даниел Арзани откри за австралийците в 74-ата минута. В 88-ата минута капитанът на гостите Трент Стейнсбъри прати топката в собствената си врата с глава, но в добавеното време и Тамаш Кадар реагира неадекватно в опит да пресече едно центриране и също си вкара автогол.", "date": "2018.06.10", "title": "Франция стъпи накриво преди старта на световното"}
{"url": "https://www.monitor.bg:443/bg/a/view/zvezda-ot-zapaden-svjat-pristiga-u-nas-102162", "text": "Една от звездите на новата мания - сериалът „Западен свят“, Анджела Сарафян, пристига в България за фестивала Aniventure Comic Con 2018. Героинята ѝ Клементин я превърна в едно от най-мистериозните и красиви лица на малкия екран особено в излъчвания сега сезон две.  Актрисата е позната и в ролята си на Tia от „Здрач / Twilight“, където си партнира с Реми Малек в последния филм от поредицата. Анджела ще има собствен панел на главната сцена на Aniventure Comic Con 2018 на 16 септември. Анджела е поредната телевизионна звезда, която си купи билет за България. Преди няколко месеца, участието си в Aniventure Comic Con 2018 потвърди актьорът Крисчън Найрн, познат на телеманиаците като Ходор от „Игра на тронове“. Смъртта е постоянен спътник в сюжета на кървавата сага и след първия сезон трудно се трогваш от масовото клане. Изключение от правилото ще остане гигантът с малък умствен капацитет и голямо сърце, който със своята саможертва спаси Триоката врана Бран и компания. Минути преди да го видим за последно в хитовата продукция стана ясно, че единствената дума в речника му „Ходор“ не е името му, а идва от изречението „Дръж вратата“ ( б. а. - Hold the door) – точно тази развръзка тръпнат в очакване да разберат родните почитатели лично от него. Освен Найрн, на фестивала, събиращ в едно атракции за косплейъри, геймъри и фенове на азиатската култура и сериалите, в София ще пристигнат още двама герои от „Игра на тронове“. Един от най-емблематичните злодеи - Кралят на нощта, в кожата на който скача словашкият актьор Владимир Фурдик, също ще търси бели бродници у нас. Третият герой от сериала на HBO, който ще разписва автографи и ще позира за селфита в Интер Експо Център на 15 и 16 септември, е Джема Уелън. Чаровната актриса е позната като Яра Грейджой, която се бори със стереотипите, ставайки първата жена лидер на Железните острови.", "date": "2018.06.10", "title": "Звезда от „Западен свят“ пристига у нас"}
{"url": "https://www.monitor.bg:443/bg/a/view/g-7-zaedno-sreshtu-protekcionizma-102160", "text": "Лидерите на Г-7 подписаха в края на срещата си в Канада компромисен текст за търговията, който обаче не урежда конфликта с митата между САЩ и шестте им партньори. \"Подчертаваме ключовата роля на международна търговска система, основана на правила, и продължаваме борбата с протекционизма\", заявяват те в заключителното комюнике от 28 точки на осем страници, съгласувано след трудни преговори. Споменаването на необходимите колективни \"правила\" беше изискване на европейците. Частта от текста, посветена на търговията, за разлика от частта за климата, е подписана от седемте страни от групата, включително САЩ. Текстът отговаря на някои изисквания на американския президент Доналд Тръмп - използва се думата \"реципрочна\" за търговията, която също така трябва да бъде \"свободна, равноправна и взаимно изгодна\", и се уточнява: \"Ние се ангажираме да модернизираме СТО (Световната търговска организация), за да я направим по-справедлива възможно най-скоро. Ще направим всичко по силите си, за да намалим митническите бариери, немитническите бариери и субсидиите\". В знак, че текущите спорове за търговията не са уредени, домакинът на срещата, канадският премиер Джъстин Трюдо потвърди, че неговата страна ще приложи от 1 юли митата в отговор на тези, наложени от Вашингтон върху стоманата и алуминия. \"Тези нелегитимни мита трябва да получат еквивалентен отговор\", каза той на заключителната пресконференция, като подчерта, че ответните мерки ще бъдат приложени \"без колебание\". Френският президент Еманюел Макрон също потвърди, че ответните мерки, решени от Европейския съюз, ще бъдат приложени от юли. Макрон обяви, че следваща среща на Г-7 ще е в Биариц. Самият Тръмп, който пристигна последен и си тръгна пръв от срещата, не смекчи оплакванията си от търговските партньори ЕС и Канада. В серия от туитове той ги обвини, че се възползват от САЩ (\"касичката-прасенце, в която всички бъркат\") но провъзгласи: \"След много десетилетия справедливата и реципрочна търговия ще се случи!\" Вече на път за Сингапур от борда на самолета президентът написа: \"САЩ няма да позволят на други страни да налагат масивни митнически и търговски бариери на американските фермери, работници и компании, докато изпращат своята продукция в нашата страна без мита. Търпяхме търговските злоупотреби много десетилетия - и това е достатъчно\". Русия не е решавала да напусне Г-7 и би се радвала да посрещне нейните членове в Москва. Това заяви руският президент Владимир Путин в отговор на въпрос за изказването на американския президент Доналд Тръмп, че Русия е трябвало да бъде поканена на среща на седемте в Канада, предаде Ройтерс. \"Не сме (избирали) да напуснем, нашите колеги в един момент отказаха да идват в Русия, ръководени от известни съображения. Заповядайте, ще се радваме да видим всички у нас, в Москва\", каза Путин пред репортери на срещата на върха на Шанхайската организация за сътрудничество.", "date": "2018.06.10", "title": "Г-7 заедно срещу протекционизма"}
{"url": "https://www.monitor.bg:443/bg/a/view/policijata-izdirvala-radoslav-kolev-kraj-svoge-102165", "text": "Полиция претърсва района около село Ябланица, община Своге за избягалия затворник Радослав Колев, съобщава БНТ. Колев избяга заедно с Владимир Пелов през централния вход на Софийския затвор на 3 април. Във вторник вечерта Пелов беше убит при среднощна стрелба в Ботевград. Ако имате информация за избягалия затворник Радослав Колев, може да подадете сигнал в МВР. Анонимността е гарантирана. Полицията очевидно не е повярвала на версията на Ангел, бащата на Радослав Колев, който в петък цветно разказа пред Нова тв, че синът му най-вероятно е напуснал страната, а той самия не го е виждал след бягството.", "date": "2018.06.10", "title": "Полицията издирвала Радослав Колев край Своге"}
{"url": "https://www.monitor.bg:443/bg/a/view/chehkinja-se-udavi-pri-geokeshing-102166", "text": "Млада чехкиня се удави при игра на геокешинг в подземен канал, изливащ се в река Вълтава, а неин сънародник е в неизвестност, предаде Франс прес. Трагичният инцидент станал снощи по време на буря, придружена от проливни дъждове, в столицата Прага. \"Една жена бе открита мъртва във Вълтава, а един мъж все още е в неизвестност\", каза полицейският говорител Ян Рибански пред Франс прес. Загиналата чехкиня е била на 27 години. Общо четирима души били изненадани от бързо покачване на водите в система от канали по време на геокешинг - откриване с помощта на джи пи ес устройство на предмети, скрити от други участници в играта. Двама от тях успели да се спасят и са настанени в болница. Издирването на изчезналия мъж продължава.", "date": "2018.06.10", "title": "Чехкиня се удави при геокешинг"}
{"url": "https://www.monitor.bg:443/bg/a/view/sa-sht-s-naj-moshtnija-superkomputyr-102157", "text": "Националната лаборатория Oak Ridge (ORNL) към Министерството на енергетиката на САЩ, представи компютър, който може да (200 petaflops). Претендирайки, че е най-мощния суперкомпютър в света, Summit е осем пъти по-мощен от предишния суперкомпютър на ORNL, Titan, който заработи онлайн през 2012 г. и е с капацитет 27 petaflops. Суперкомпютрите се развиват и напредват толкова бързо, че компютрите, наречени смартфони, скоро може да превъзхождат модерен суперкомпютър от предишно поколение, без затруднения.  Отговорът е, че учените са сред най-ненаситните потребители на изчислителна мощ. Всеки път, когато някой учен достигне границите на съвременната компютърна технология, резултатите, генерирани от тези компютри, пораждат нови въпроси, изискващи многократно по-мощни компютри, които да предоставят отговорите. Независимо дали става дума за физика, биохимия, метеорология, инженерство или изкуствен интелект, много области изискват по-сложни цифрови изчисления от преди. Опитите да се моделира въздушно течение, водят до опит да се моделират метеорологичните модели на цял континент. Просто изчисление на ядрена реакция може да прерасне в сложна симулажия на експлозия на термоядрена бойна глава. Пресъздаването на неврон може да доведе, до създаването на виртуален мозък на плъх.  Още по-важно е, че достъпът до подобна компютърна мощ има реални международни последици, поради което има постоянна конкуренция в създаването на по-големи и по-добри суперкомпютри в Китай, Тайван, Япония, Индия, Съединените щати и Европа. Тези компютри са изключително важни не само за науката, но и за прогнозиране на времето, моделиране на климата, развитие и безопасност на ядрени оръжия и сложни инженерни проблеми. За  разлика от хибридния CPU-GPU на Titan, Summit използва системата IBM AC922, състояща се от 4.608 сървъра. Всеки от тях оборудван с два 22-ядрени процесора IBM Power9, както и шест NVIDIA Tesla V100 графични процесора, свързани с Mellanox EDR 100Gb / s InfiniBand. Тази архитектура е поддържана от над 10 петабайта памет и широколентовa връзка за обработка на трафика от данни. Супркомпютъра може да работи върху изследванията на изкуствен интелект, машинното обучение и дълбоко обучение, както и по въпроси от медицината и високоенергийната физика.  ORNL казва, че Summit ще помогне на САЩ да постигне, напълно способна екзоскална изчислителна екосистема с широка научна употреба до 2021 г. Първите задачи за системата, стартиращи следващата година, ще бъдат с помощта на програмата на Министерството на енергетиката на САЩ, Innovative and Novel Computational Impact on Theory and Experiment (INCITE). Някои от ранните проекти на Summit включват проучвания, как суперновите създават тежки елементи, като злато и желязо, симулации на нови материали на атомно ниво, анализ на данните за общественото здраве, за да се разберат по-добре раковите заболявания сред американското население и използването на изкуствен интелект и машинно обучение, за да се изучат по-добре заболяванията срещани при хората.", "date": "2018.06.10", "title": "САЩ с най-мощния суперкомпютър"}
{"url": "https://www.monitor.bg:443/bg/a/view/svaliha-nomerata-na-pijan-kupondjija-karal-muzika-na-parti-102131", "text": "Пиян купонджия от Пловдив няма да може да шофира колата си цяла една година. Причината е, че в разгара на партито мъжът отишъл с автомобила си да докара музикална уредба и тонколони. Тогава обаче бил спипан от полицаи, които му съставили един куп актове и му свалили регистрационните номера на возилото. Случаят е от миналия 10 декември, когато според властите, купонджията е шофирал след употреба на алкохол. При проверката от КАТ той не представил шофьорската си книжка, не пожелал да духа в дрегера и не отишъл в болница да даде кръв за изследване. Разпитана по делото негова приятелка заявила, че шофьорът карък бил гост на именния й ден и й бил обещал да занесе музика. В суматохата обаче той оставил уредбата в колата си. Затова между 23 и 24 часа той и именничката слезли до колата да я вземат. Понеже входната врата била с чип, жената останала там, а мъжът отишъл до колата и отворил багажника й. В този момент бил спипан от двама цивилни, които му се представили, че са полицаи. Единият от тях извикал КАТ, но пътните полицаи не повярвали на мъжа, че не е шофирал. Съдът също не кредитира показанията на неговата приятелка, които намира за необективни и пристрастни. Съдия Анелия Харитева от Административния съд в Пловдив отхвърля жалбата на шофьора. Решението й може да бъде обжалвано пред ВАС.", "date": "2018.06.10", "title": "Свалиха номерата на пиян купонджия, карал музика на парти"}
{"url": "https://www.monitor.bg:443/bg/a/view/syrbija-respektira-s-5-1-fenovete-v-euforija-102154", "text": "Националният отбор на Сърбия показа убийствена форма точно преди световното първенство в Русия. Западните ни съседи разбиха с категоричното 5:1 Боливия в последната си проверка преди началото на мондиала. Срещата се игра на “Меркур Арена” в Грац, Австрия. За Сърбия с хеттрик се отчете Александър Митрович, който се разписа в 4-ата, 23-ата и 68-ата минута. Другите два гола пък бяха дело на Адем Ляич в 19-ата и Бранислав Иванович в 42-ата минута. Почетното попадение за Боливия бе отбелязано от Джасмани Кампос в 48-ата минута на срещата. Веднага след двубоя пък онлайн изданието Kurir пусна анкета за очакванията на феновете за предстоящия мондиал. Сърбите са в една група с Бразилия, Швейцария и Коста Рика. Гръмката победа пък явно е повдигнала високо очакванията на запалянковците, след като над 70 процента смятат, че националите трябва да излязат от групата си и да играят поне на осминафинал в Русия. Сърбия стартира участието си на световното с мач срещу Коста Рика на 17 юни, а утре тимът лети за базата си на руска земя.", "date": "2018.06.10", "title": "Сърбия респектира с 5:1, феновете в еуфория"}
{"url": "https://www.monitor.bg:443/bg/a/view/danija-izbuhna-shvecija-nuleva-ot-337-minuti-102155", "text": "Дания записа победа в последния си приятелски мач преди световното първенство в Русия. “Червеният динамит” се наложи с 2:0 над Мексико на стадион “Брьондби”. Домакините стигнаха до успеха с два гола за три минути през второто полувреме, дело на Юсуф Поулсен в 71-вата и Кристиан Ериксен в 74-ата минута. Така Дания ще отпътува в приповдигнато настроение за мондиала в Русия и вече чака първия си двубой с Перу на 16 юни. Мексико пък ще има тежката задача да се изправи срещу Германия в първата си среща на финалите на 17 юни. Далеч не празнично пък е настроението в лагера на Швеция преди старта на мондиала. „Тре кронур“ записа пореден мач без гол – 0:0 като домакин в контрола с Перу на стадион „Улеви“ в Гьотеборг. Така шведите вече нямат отбелязано попадение 337 минути и това няма как да не тревожи селекционера Ян Андершон. За последно скандинавците се разписаха през март срещу Чили. На световното в Русия Швеция е в група с Германия, Мексико и Южна Корея, а Перу ще има за съперници Франция, Дания и Австралия.", "date": "2018.06.10", "title": "Дания избухна, Швеция нулева от 337 минути"}
{"url": "https://www.monitor.bg:443/bg/a/view/ispanija-se-poizmychi-s-tunis-102153", "text": "Испания записа минимална победа с 1:0 над Тунис в последната си проверка преди мондиала, която се игра на руска земя в Краснодар. “Ла Фурия” никак не впечатли с представянето си в този мач, като дори съперникът имаше повече голови положения, но все пак възпитаниците на Хулен Лопетеги успяха да измъкнат победата с гол на Яго Аспас в 84-ата минута. Това бе мач номер 127 за Испания на Андрес Иниеста. “След победата с 6:1 над Аржентина хората очакват да бием с по 10 гола разлика във всеки мач. Това обаче няма как да се случи. Знаем, че сме сред фаворитите на световното и имаме сили за титлата, но трябва да не се главозамайваме, за да не паднем от високо“, коментира авторът на единствения гол Яго Аспас. Интересното е, че според испанските медии именно постът на централния нападател е голямата въпросителна за треньора Лопетеги. За титулярно място на върха на атаката се борят Аспас, Диего Коста и Родриго, а според Marca шансовете на тримата са равни. Това бе последна проверка и за двата тима преди световните финали. Испания стартира участието си на мондиала с дерби срещу Португалия на 15 юни, докато първият двубой на Тунис е срещу Англия на 18 юни.", "date": "2018.06.10", "title": "Испания се поизмъчи с Тунис"}
{"url": "https://www.monitor.bg:443/bg/a/view/baletna-prima-chestva-ubilej-na-scena-pod-lipite-102150", "text": "4 десетилетия професионална кариера отбелязва в Стара Загора с образа на мадам Ортанс  в спектакъла по музиката на Микис Теодоракис „Зорба гъркът“балетната прима Силвия Томова, в чийто премиера на българска сцена е участвала на 12 май 1995 година. 4 десетилетия професионална кариера отбелязва в Стара Загора с образа на мадам Ортанс  в спектакъла по музиката на Микис Теодоракис „Зорба гъркът“балетната прима Силвия Томова,  в чийто премиера на българска сцена е участвала на 12 май 1995 година. Възпитаничката на елитната сантктпетербургска балетна академия “А. Я. Ваганов”, която има зад гърба  си над 100 главни роли в класически и модерни балетни  балетни заглавия е избрала творбата на Лорка Масине за юбилея си заради участието си като Мадам Ортанс в премиерата й пред българска публика на 12 май 1995 година. Силвия Томова е лауреат е на множество  международни конкурси, самата тя е журирала   В Париж, Люксембург, Варна и Перм. Работила е като асистент-хореограф на Джордже Янку, Марио Пиаца, Фреди Францути, Карла Фрачи, хореограф на Жулиета Канталупи и Кристина Гюрова. От 1996 година е председател на Националния комитет за танцово изкуство – България към ЮНЕСКО. Нейни ученици са едни от най-изявените български танцьори, носители на престижни награди от конкурси и успешно реализирали се на международна сцена. От 2003 до 2007 година е художествен ръководител на Националния балет. От 2005 г. е изпълнителен директор на Българска балетна асоциация. През периода 2009 – 2010 година е художествен ръководител на балета на Пловдивската опера. От септември 2013 до октомври 2016 г. ръководи балетната трупа на Държавна опера – Русе, а от ноември 2016 г. е директор и главен художествен ръководител на балета на Старозагорската опера.  Томова е автор и хореограф на балетните спектакли „Ромео и Жулиета” и „Полет към светлината”, балетните платна в спектакъла на операта „Кармен”, музикално-танцовия „Реквием” на Моцарт, балетния спектакъл „Снежанка и седемте джуджета”, „Делвата“ и др. Партньори в бенефисния й спектакъл под са първите солисти на Балета на Софийската опера: Росен Канев – в ролята на Зорба; Марта Петкова в образа на Марина;Трифон Митев – Йоргос и Никола Хаджитанев – Джон. ", "date": "2018.06.10", "title": "Балетна прима чества юбилей на сцена под липите"}
{"url": "https://www.monitor.bg:443/bg/a/view/hladnokryvni-ubijci-izlizat-predsrochno-ot-kilijata-102149", "text": "Няколко осъдени на дълги години строг тъмничен затвор извършители на хладнокръвни убийства напускат предсрочно затвора. Определенията за „помиловките“ са на различни съдебни състави от старозагорския окръжен съд, които са заседавали „на конвейр“ на 7 юни. Сред напускащите предсрочно килията е 34-годишният Димитър Чершелов, който беше осъден на 12 години затвор за хладнокръвното убийство на 71-годишния Банко Банков от пловдивското село Ягодово. Трупът на стареца бе намерен рано сутринта на 9 март 2012 г., според патоанатомите смъртта е била предизвикана от три силни удара с брадва по главата докато е спял. В хода на досъдебното производство безработният Чершелов направил признания че е извършил убийството заради 105 лв, които жертвата му показала предния ден докато двамата се черпели. Имащият проблеми с алкохола млад мъж решил да прибере банкнотите и проникнал с взлом в дома на самотния старец докато той спял. В тъмното нанесъл три удара с брадва по темето, но след като не успял да открие парите се прибрал в своето жилище. Рано сутринта на 9 март отново „навестил“  жертвата като при този „оглед“ намерил банкнотите и ги прибрал. Престъпникът е бил задържан за броени часове, пред разследващите той направил пълни самопризнания и заради това  първоначалната 18-годишна присъда е била редуцирана с 1/3. Сред аргументите за предсрочното освобождаване старозагорските съдии са отбелязали, че през изминалите 6 години и 3 месеца Чершелов нямал сериозни провинения и дори бил награждаван от затворническата администрация с домашен отпуск. Докато си бил в Ягодово „полагал грижи за двете си невръстни деца и подобрил отношенията с баща си“. Заедно с Чершелов от килията излиза предсрочно и осъден за бруталното убийство на баща си през пролетта на 2011 г. ученик в казанлъшки техникум. Непълнолетният по онова време Слави Христов получи 10 годишна присъда след като призна, че в състояние на афект на 12 април с.г. удавил в бидон със зеле  38-годишния си родител. Тялото престояло в саламурата 3 месеца, докато междувременно  жертвата е била обявена за общодържавно издирване. Полуразложените останки бяха намерени на 20 юли при случайно разчистване на мазето в кооперацията, където живеели Слави и майка му Мария. Първоначалната 15-годишна присъда бе редуцирана с 1/ 3-а заради направените самопризнания, извършителят излиза на свобода 3 години по-рано с аргумента, че „корекционният процес е завършен в голяма степен“. Освободените предсрочно убийци ще бъдат под надзора на пробационни служители за времето, което им остава до изтърпяване пълния размер на присъдите.", "date": "2018.06.10", "title": "Хладнокръвни убийци излизат предсрочно от килията"}
{"url": "https://www.monitor.bg:443/bg/a/view/izteche-zapis-na-skandala-mejdu-nora-nedkova-i-kulagin-video-102147", "text": "Неизлъчван запис от скандала между плеймейтката Нора Недкова и гримьора Валентин Кулагин в „Черешката на тортата“ разбуни духовете в социалната мрежа. Клип с 3-минутна размяна на обидни епитети и заплахи от типа на главно от устата на танцьорката от Варна, се завъртя в YouTube. Макар потребителите да подозират, че Кулагин е пуснал записа, за да си направи реклама, самият той обвинява режисьора Люси Иларионов, с когото участваха заедно в предаването. написа във Фейсбук стилиста. Валентин, който изуми редовия зрител като използва жив човек за лампион в „Черешката на тортата“, не пропусна да коментира и паметното участие на фолк иконата Луна в риалити формата. коментира той. Припомняме, че актуалната Мис Плеймейт скочи на бой на гримьора по време на снимките на предаването, която събра участниците в скандала на една маса с латино гуруто Алфредо Торес и Иларионов. От момента на запознанството им Кулагин провокирал периодично 24-годишната изкусителка с намеци, че изкарва прехраната си с платен секс. В последния ден търпението й се изчерпало и тя хвърлила чаша в лицето на стилиста, след което го набила.", "date": "2018.06.10", "title": "Изтече запис на скандала между Нора Недкова и Кулагин (видео)"}
{"url": "https://www.monitor.bg:443/bg/a/view/uchastnik-v-banda-za-mokri-porychki-se-predade-v-gdbop-102146", "text": "Издирван с червена бюлетина от три години за ръководене на престъпна група за убийства и наркотици, се предаде в ГДБОП. Мартин Георгиев се появил заедно с адвоката си при антимафиотите на 7 юни, стана ясно вчера от съобщение на Специализираната наказателна прокуратура.  Джито, както е псевдонима на Мартин, е обвиняем като лидер на престъпна група за поръчкови убийства, разпространение на дрога, рекет и пране на пари заедно с майка си и други членове на семейството му. 30-годишният мъж е син на Мила Георгиева, също подсъдима, но и за данъчни престъпления. Георгиева е била доведена дъщеря на бившия шеф на митниците Христо Кулишев. До 2012 г. е работила с афериста Иван Танев - Универсалния, който също се издирва от Интерпол. През януари 2015 г. групата на Мила Георгиева и Мартин Джито беше разбита, но синът успя да избяга. Според прокуратурата бандата на Мила и Мартин е поръчвала убийства. Едното от тях е на Георги Семерджиев - Жоро Шопа.  От изявление на прокуратурата при разбиването на бандата тогава се разбра, че мишена на групата са били Георги Бързанов през 2013 в „Какао бийч“, Тихомир Дочев - Мравката, Георги Семерджиев (сочен за дясна ръка на издирвания кокаинов крал Евелин Банев - Брендо) в Лозенец, срещу които е имало три опита за убийството им. При акцията бяха задържани още Ангел Ангелов, Мирослав Стоянов, Олек Попов, Георги Божилов, Антони Янков. Петима са свидетелите по случая, като 4-ма са говорили пред съдия, сред един от свидетелите е и човек поръчан за убийство.  Делото срещу Мила Георгиева и останалите от бандата - доведеният и родният й брат, бившият й съпруг, бизнесменът Георги Божилов-Жоро Тениса, е в специализирания съд. Материалите за Мартин Георгиев бяха отделени заради изчезването му. Преди да избяга, Георгиев живееше на семейни начала с дъщерята на Радослав Калчев - Черния Роди от Варна.  Сега най-вероятно обаче събраните доказателства ще бъдат приобщени към едно дело. Началото беше дадено и вчера, след като Специализирания съд заседава по мярката за неотклонение на Георгиев.  Съдия Аделина Иванова го остави за постоянно в ареста. Съставът прие, че по делото са събрани достатъчно доказателства, от които може да се направи обосновано предположение, че е участвал в ръководенето на престъпната структура. Според съдия Иванова обаче няма нито един документ, че близо 3 години Мартин Георгиев се е укривал и е бил издирван. Причината за това е, че по делото прокуратурата не е приобщила издадената европейска заповед за арест, няма и призовки, които да доказват, че е бил търсен. Това най-вероятно ще бъде направено на по-късен етап.  Според спецсъда той няма да се укрие, но може да извърши друго престъпление, ако бъде на свобода. Адвокат Ивайло Найденов приложи медицинска документация, от която става ясно, че клиентът му има опасна аневризма близо до главния мозък, но съдът прие, че експертното заключение е изготвено по стари документи и е нужно ново.  Делото срещу останалите членове на групата вече е в съдебна фаза и е имало няколко съдебни заседания.", "date": "2018.06.10", "title": "Издирван 3 г. за убийства и дрога се предаде в ГДБОП"}
{"url": "https://www.monitor.bg:443/bg/a/view/prijanka-chopra-lovi-teroristi-102152", "text": "Суперзвездата на Боливуд Приянка Чопра се извини за гнева, който предизвика с ролята си в американски тв сериал, в който тя разкрива терористичен заговор, замислен от индийски хиндуистки националисти. Епизодът на шпионския трилър \"Куонтико\" показа Чопра, агент на ФБР, на име Алекс Париш, която осуетява плана и забеляза, че един от терористите носи индуска броеница. Терористите се бяха опитали да привлекат пакистанци за атентатите, планирани преди срещата на върха в Кашмир, оспорваната територия в Хималаите, за която си съперничат Индия и Пакистан, всяка от които твърди, че тази територия е нейна. Кашмир е източник на историческо напрежение между разполагащите с ядрените оръжия съседи, които са водили две войни за тази земя. Епизодът, излъчен на 1 юни, предизвиква възмущение в Индия, като много фенове използваха социалните медии, за да заявят, че се \"срамуват\" от родената в Индия актриса и я наричат \"предател\". Чопра, бивша Мис Свят, каза, че е \"горда индийка, която никога няма да се промени\". \"Изключително съм натъжена и съжалявам, че някои чувства са били наранени от неотдавнашния епизод на „Куонтико““, написа в Туитър 35-годишната Чопра. \"Това не беше и никога няма да бъде моето намерение, искрено се извинявам.\" ABC Studios, продуцентите на криминалния сериал, също се извиниха, защитавайки Чопра, която е в главната роля. \"Епизодът предизвика много емоции, голяма част от които са несправедливо насочени към Приянка Чопра, която нито е създала сериала, нито е написала сценария, нито е режисирала филма, е позицията на студиото. \"Серията включва антагонисти от различни етноси и произход, но в този случай ние по невнимание и за съжаление навлязохме в сложен политически въпрос. Определено не беше нашето намерение да обидим никого\".      ", "date": "2018.06.10", "title": "Приянка Чопра лови терористи "}
{"url": "https://www.monitor.bg:443/bg/a/view/zatvoriha-basejn-v-uchilishte-decata-broeli-po-6-leva-da-pluvat-102132", "text": "По 6-7 лева, за да плуват в училищен басейн, са плащали възпитаниците на училище в пловдивския район „Тракия”. Парите са били давани под формата на дарение. Това разкриха от временната общинска комисия, откъдето умуват как да облекчат условията, така че и учениците от СУ „Димитър Матевски” да могат да спортуват без да плащат, но и басейнът да бъде поддържан. 850 ученици се обучават в тракийското училище, басейнът на което е много популярен сред майките на малки деца. От Нова година обаче плувният комплекс е затворен. Преди това от таксата са били освободени само децата в първи клас. Ръководството на училището иска фирма или спортно сдружение да стопанисва басейна под наем. „Но това не означава, че и бъдещият съдържател няма да иска такса от учениците. Затова настояваме общината да поеме разходите по поддръжката”, заяви общинската съветничка Бояна Маркова, която е част от временната общинска комисия. Според директора на училището Николай Георгиев годишната издръжка на басейна е около 75000 лева. Парите отиват за поддръжка на водата и за заплати на спасител и учител по плуване. „Басейнът е воденичен камък върху бюджета на училището. Добре е да работи, но преди имахме 1200 ученици и не беше проблем да издържаме съоръжението”, обясни директорът. Той уточни, че таксата от 6-7 лева била въведена от Спортен клуб по плуване „Димитър Матевски”, откъдето поддържали съоръжението до Нова година, но след това се отказали. В момента нямало кандидати. Именно заради скъпата издръжка и забраната учениците да плащат за билети, училищните басейни в Пловдив не работят.", "date": "2018.06.10", "title": "Затвориха басейн в училище, децата броели по 6 лева да плуват"}
{"url": "https://www.monitor.bg:443/bg/a/view/40-godishen-se-hvyrli-ot-8-etajen-blok-v-pazardjik-102140", "text": "40-годишен мъж от Пазарджик се е хвърлил от 8-етажен блок на ул.“Дунав“ № 4, където живеел. Това разказаха живеещи в квартала. Трагедията се е разиграла в късния следобяд в събота. Сигналът  за  открития труп  е подаден на телефон 112 в следобедните часове. Мъжът е скочил от междуетажната площадка между 6 и 7 етаж, потвърди говорителят на местната Областна дирекция на МВР Мирослав Стоянов. Засега не е ясно какво точно е подтикнало младия мъж към фаталната стъпка да посегне на живота си. От полицията проверяват дали не е оставил предсмъртно писмо до близките си или някакво друго обяснение защо не иска да живее. В квартала го познават като тихо и добро момче и обитателите на съседните жилищни сгради не могат да повярват, че младият мъж е скочил от такава височина и се е самоубил.", "date": "2018.06.10", "title": "40-годишен се хвърли от 8-етажен блок в Пазарджик"}
{"url": "https://www.monitor.bg:443/bg/a/view/sinodyt-syrdit-na-obshtestvoto-ne-go-razbralo-zashto-ne-otide-v-ohrid-102144", "text": "Синодът е сърдит и обиден на обществото, не го било разбрало, защо не е изпратил свои представители в Охрид за честванията на 1000-годишнината на Охридската архиепископия. Това стана ясно от патриаршеско и синодално послание близо две седмици след тържествата в Македония, което беше прочетено днес в храм-паметника „Свети Александър Невски“ в София.  То бе оповестено след Светата Литургия, отслужена по повод на юбилея от основаването на Охридската архиепископия. „Готови сме и днес да сторим всичко, което е по силите ни, за да подпомогнем нашите православни братя в днешна Македония. Историческите съдбини на земите, в които по Божия воля всички ние живеем, и на християните, обитавали и обитаващи и днес този регион са сложни и превратни. Днес на Балканите съществуват съвсем различни в сравнение с далечното минало държавни и църковни реалности. Вследствие от различни обществено-политически процеси в този регион през годините са утвърдени нови държави и нови поместни Православни църкви – приемници на една или друга, съществувала в миналото църковна юрисдикция. Онова обаче, което продължава и днес да обединява всички нас – без изключение – е нашата от Христа Иисуса поверена ни спасителна православна християнска вяра“, се казва в посланието. По-нататък, независимо, че синодът не изпрати нито един свой представител в Охрид уверява в добрите си намерения и заявява готовност да съдейства на Македонската православна църква за вдигане на схизмата. „ Онова, което и днес продължава да ни сплотява в едно, е единството ни в богочовешкото Тяло на светата и мъченическа Православна църква. Това беше и причината и главната наша подбуда Светият Синод на Православната ни църква да приеме предложената му от македонска страна роля на посредник, който да предприеме необходимите и възможни стъпки и действия пред останалите братски Православни църкви за уреждането на каноническия църковен статут на Православната църква в Република Македония, която повече от половин столетие страда от наложената ѝ църковна изолация. С този мотив и с това намерение възприехме в края на ноември 2017 г. и пристигналото от Република Македония желание и предложението да поемем върху си бремето на посредничеството за уреждане статута на Православната църква в тази страна\", уверяват архиереите на БПЦ и допълват, че това по никакъв начин не може да предполага каквото и да било нарушаване на вековните правила в Църквата. \"През последната повече от половин година църковното и обществено внимание у нас е насочено с особена сила върху съседна Република Македония и по-конкретно върху темата за статута на Православната църква в тази страна, която за жалост в продължение на десетилетия пребивава вън от общение със семейството на поместните Православни църкви. Тази тема и този проблем придобиха острота във връзка с официално заявеното от ръководството на тази Църква желание Българската Православна Църква – Българска Патриаршия да приеме ролята на нейна майка-Църква, и така най-сетне да бъде уреден каноничният статут на Църквата в днешна Македония. Желание, което беше възприето с внимание и чувство за отговорност от българска църковна страна, но същевременно и недвусмислено отрицателно от някои братски Поместни църкви, които открито заявиха своето несъгласие с подобно развитие на македонския църковен въпрос. Част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. Проведени бяха и предстоят чествания на тази важна годишнина, които са поредно свидетелство за дълбочината на разделението сред братските Православни църкви по този въпрос. Същевременно, във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия бяха отправени незаслужени упреци, достигащи до обвинения в предателство – тежки упреци, които, независимо дали са били плод на неразбиране или на недоброжелателство, донесоха ненужна горчивина на цялата ни Църква\", се казва още е посланието. То е подписано от патриарх Неофит и всички митрополити.", "date": "2018.06.10", "title": "Синодът сърдит на обществото, не го разбрало защо не отиде в Охрид "}
{"url": "https://www.monitor.bg:443/bg/a/view/rusija-i-kitaj-s-proekt-za-evrazijsko-partniorstvo-102141", "text": "Русия и Китай работят върху проект за Евразийско икономическо партньорство, който ще бъде отворен за всички страни от Шанхайската организация за сътрудничество (ШОС). Това заяви в речта си на срещата на върха на ШОС руският президент Владимир Путин. Проектът ще бъде отворен за всички страни от регионалната организация, каза Путин. \"Възползвайки се от случай, каня представителите на вашите страни да участват в първата среща на ръководители на регионите от държавите членки на ШОС и във форума на малкия бизнес на ШОС и БРИКС, които ще се състоят в Русия\", заяви руският президент. В организацията БРИКС влизат Бразилия, Русия, Индия, Китай и Република Южна Африка. В речта си на форума в китайския град Циндао Путин каза, че развитието на икономическите връзки е важно направление в дейността на ШОС. Набират обороти търговията и инвестициите, опростяваме достъпа до стоки и услуги, усъвършенстваме митническите регулации, премахваме излишните административни бариери, предприемаме общи проекти в енергетиката, транспорта и селското стопанство, посочи той. Руският лидер говори и за необходимостта от подобряване на координацията при изпълнението на проекти по линия на Евразийския икономически съюз и китайската програма \"Един пояс, един път\". Руският президент Владимир Путин заяви, че борбата с тероризма е приоритет за оглавяваната от Москва и Пекин Шанхайска организация за сътрудничество (ШОС), предаде АП. На срещата на върха на ШОС в китайския град Циндао Путин посочи, че организацията е одобрила ново споразумение, в което са заложени планове за съвместни усилия за борба с тероризма през следващите три години. В ШОС влизат Китай, Русия, четири бивши съветски републики от Централна Азия, Индия и Пакистан. По думите на Путин новото споразумение на организацията за борба с тероризма предвижда съвместни учения, обмен на сведения и извършване на съвместни действия за борба с тероризма. Той подчерта, че е необходимо ШОС да следи внимателно обстановката в Афганистан, за да парира заплахите от екстремисти в тази страна. ШОС е основана през 2001 г., централата й е в Пекин. Първоначалният й замисъл е да служи като средство за уреждане на гранични спорове, борба с тероризма и косвено като противовес на влиянието на САЩ в Централна Азия след американската инвазия в Афганистан.", "date": "2018.06.10", "title": "Русия и Китай с проект за евразийско партньорство"}
{"url": "https://www.monitor.bg:443/bg/a/view/ministyr-petkova-shte-predsedatelstva-zasedanie-na-syveta-na-es-102138", "text": "Министърът на енергетиката Теменужка Петкова ще председателства редовното заседание на Съвета на ЕС \"Транспорт, телекомуникации и енергетика\", част \"Енергетика\", съобщиха от пресцентъра на ведомството.  Заседанието ще се състои утре в Люксембург. Енергийните министри на страните-членки ще обсъдят основните досиета от законодателния пакет \"Чиста енергия за всички европейци\", включващ регламента за управление на Енергийния съюз, директивите за енергията от възобновяеми източници и за енергийната ефективност. Дискутиран ще бъде и регламентът относно Агенцията за сътрудничество между регулаторите (ACER). Заседанието \"Транспорт, телекомуникации и енергетика\", част \"Енергетика\" е последното в рамките на първото българско председателство на Съвета на ЕС. В края на заседанието се предвижда представяне на работна програма на предстоящото австрийско председателство.", "date": "2018.06.10", "title": "Министър Петкова ще председателства заседание на Съвета на ЕС"}
{"url": "https://www.monitor.bg:443/bg/a/view/bg-prosjacite-ot-tuluza-jertva-na-syvremenno-robstvo-102139", "text": "Групата от 11 българи, които бяха арестувани в събота в Тулуза за организиране на мрежа от просяци, са изтезавали жестоко жертвите си. Това става ясно от публикации във френски медии, които отразяват подробностите около разследването. Арестуваните са членове на пет ромски фамилии. Те принуждавали различни хора – предимно такива с физически или психически проблеми, да просят по кръстовищата в Тулуза. Определяли им работно време – от 9 до 21 ч. И поставяли долна граница за сумите, които просяците трябвало да събират. За „работещите” на по-малките кръстовища тя била 30 евро, а тези на по-големите – 400 евро. За онези, които не успявали да изпросят достатъчно пари, следвали жестоки наказания. Някои били връзвани за дървета, други – прегазвани с коли и зверски пребивани. Жертвите, сред които има и 7-годишно дете, били принуждавани и да пият големи количества алкохол с цел по-лесното им манипулиране. В схемата, която френските власти определят като „модерно робство”, всеки просяк имал собствен „господар”. А „господарите” в групата често търгували с жертвите си и си ги препродавали срещу 500 евро. Четирима от замесените в престъпленията вече са с повдигнати обвинения и остават в ареста. Всички жертви вече са настанени в социални домове във Франция. Всички те, с изключение на една обаче, са поискали да се върнат в родината при първа възможност.", "date": "2018.06.10", "title": "БГ просяците от Тулуза - жертва на съвременно робство"}
{"url": "https://www.monitor.bg:443/bg/a/view/zakopchaha-shofior-predlojil-podkup-na-policai-102142", "text": "Полицаи от Районното управление на МВР в Панагюрище задържаха шофьор, предложил им подкуп. Случката се разиграла малко след полунощ на пътя между Панагюрище и Пазарджик.  Автопатрул при участъка в Стрелча извършил проверка на лек автомобил „Фиат“ с водач Т.М. – 27 г. от пловдивското село Костиево. Униформените установили нарушение и предприели действия по съставяне на акт по Закона за движение по пътищата. Виждайки това, мъжът решил да действа, отишъл до предната врата на служебния автомобил и подхвърлил вътре шест банкноти, всяка с номинал от 10 лева.След секунди са оказал с белезници на ръцете, а на мястото пристигнал екип на полицейското управление, който извършил оглед и иззел парите. Спрямо Т.М. е образувано бързо производство.", "date": "2018.06.10", "title": "Закопчаха шофьор, предложил подкуп на полицаи"}
{"url": "https://www.monitor.bg:443/bg/a/view/festival-prenasja-plovdiv-v-srednovekovieto-102137", "text": "Фестивал ще върне пловдивчани назад във вековете, за да усетят атмосферата на живота през ΧΙΙΙ–ΧV век. Това ще се случи на 23 и 24 юни, когато за първи път на Младежкия хълм в града ще се проведе феста „Животът в Пловдив през Средновековието”. В събитието ще участват 120 души от цялата страна. Те ще представят автентичен военен лагер, бойни демонстрации, средновековни занаяти и исторически достоверни реконструкции на обичаи, костюми и въоръжение. Гостите ще могат да вкусят храни и напитки, приготвени по средновековни рецепти, да стрелят със средновековен лък, да играят на средновековни игри, да се посмеят на средновековен шут, както и да се включат в част от демонстрираните занаяти: ковачество, грънчарство, кожарство, шивачество, плетене на ризници, сечене на монети, тъкане и бродиране, изработка на бижута, книги и писма, иконопис, че дори и вещерство. Гостите на фестивала ще могат да чуят средновековна поезия, да видят обширна презентация за средновековната европейска фехтовка, популярни сказки за живота на обикновения човек и аристокрацията и обяснения на тънкостите на професиите, които са се упражнявали през Средновековието в нашия град. Ще бъде показана възстановка на народния празник Еньовден, когато е лятното слънцестоене, по начина, по който се е празнувал през Средновековието. Музикалното оформление на феста ще бъде дело на средновековните музикални формации Ambient Folklore, Der Dudelgeist и Eriney, които идват за първи път в Пловдив. Те ще свирят на старинни инструменти, за да могат да пренесат публиката в далечната средновековна епоха. Пловдивският средновековен фестивал „Животът в Пловдив през Средновековието“ се организира от Фондация „Българско историческо наследство“ и се финансиран от община Пловдив. Събитието е част от Културния календар на Община Пловдив за 2018 г. и се провежда за първи път.", "date": "2018.06.10", "title": "Фестивал пренася Пловдив в Средновековието"}
{"url": "https://www.monitor.bg:443/bg/a/view/sydjat-djystin-bijbyr-za-poboj-102143", "text": "Любимецът на тийнейджърките Джъстин Бийбър ще отговаря в съда за причиняване на телесна повреда. Случката се разиграла през 2016 г., но „жертвата“ - Тобаяс Кенън, си търси правата чак сега. На финалните мачове на НБА преди 2 години Кенън е замерил певеца с крушка, след което е получил няколко юмрука и ритник в отговор. Според TMZ, мъжът е завел искова молба срещу канадската звезда в Лос Анджелис, като подробностите около делото засега се пазят в тайна. Изпълнителят на As Long As You Love Me е известен с буйния си нрав. Той избухна публично няколко пъти по време на последното си турне и обяви тотален бойкот на снимките с фенове, след което прекрати световната си обиколка. Предишните скандали около името му са побой над фотограф и глоба от 6400 долара за изрисуването със спрей стената на историческия хотел „Насионал“ в Рио де Жанейро. Наскоро обаче Бийбър изгря като герой в сбиване. Той нападна мъж, който души и насилва приятелката си на афтър партито на музикалния фестивал „Коачела“. Оказа се, че въпросният мъж е бил под влиянието на наркотици и е бил задържан от органите на реда.", "date": "2018.06.10", "title": "Съдят Джъстин Бийбър за побой"}
{"url": "https://www.monitor.bg:443/bg/a/view/prezaredi-bylgarija-edinstven-bg-chlen-na-aliansa-na-konservatorite-102151", "text": "„Презареди България“, оглавявана от евродепутата Николай Бареков, официално е първата и единствена родна формация пълноправен член на Алианса на консерваторите и реформистите в Европа (АКРЕ). Членството бе парафирано с пълно мнозинство по време на където се състоя срещата на най-високо ниво на АКРЕ с над 500 делегати., съобщиха от партията. Подписите си под Декларацията от Рейкявик, основополагащ манифест на всички консерватори в света, положили Бареков и президентът на АКРЕ – Ян Захрадил. Захрадил изразил надежда Бареков да продължи мандата си на евродепутат и в следващия ЕП. От формацията припомнят, че молбата за членство е била подадена преди 2 г. в Прага, а самият Бареков е първият индивидуален член на съюза. „Това е изключително вълнуващ момент за нас, защото с гордост можем да заявим, че България официално става част от световното семейство на най-модерната политическа идеология – консерватизма“, заявил Бареков в речта си. Той определил като символичо, че точно в Баку се случва приемането на партията в Алианса. „От тези земи древните българи са тръгнали към Европа преди шестнадесет века, за да можем днес да се наречем част от Европейската общност. София е по средата между Брюксел и Баку\", обяснил Бареков. По думите му а либералното мислене за сметка на това действа отрицание, реваншизъм и посредственост.Наред с това Бареков е взел участие в дискусия на високо равнище, посветена на Шенген и Брекзит. На нея „България и Румъния заслужават да станат част от Шенген, защото се справихме с мигрантската вълна, за да спасим Европа от нашествениците. Шенгенското споразумение е наследство от миналото и трябва да бъде преразгледано“, заявил той.", "date": "2018.06.10", "title": "„Презареди България“ единствен БГ член на Алианса на Консерваторите"}
{"url": "https://www.monitor.bg:443/bg/a/view/pristanishte-ruse-iztok-uvelichi-obema-na-obrabotenite-metali-102120", "text": "Най-голямото българско речно пристанище „Русе Изток“ увеличи с 50-60% количеството на обработените метали в сравнение с предишната година. Месечно се претоварват по около 8000 тона арматура и рулони, съобщи инж. Петър Драгошинов, изпълнителен директор на дружеството „Пристанищен комплекс – Русе“, което ръководи дейността на терминала. С 20-30 процента повече са и насипните товари глина, каолин, кварцов пясък и фелдшпа, като при въглищата обемите се запазват. Положителна тенденция се забелязва и при генералните (бел.р. бройни) товари като автомобили, селскостопанска и друга техника. Общо 230 000 тона товари са обработени на пристанището от началото на годината до края на май. Това е с 25% по-малко в сравнение със същия период на миналата година и се дължи основно на спирането на вноса на царевица от Унгария и Сърбия, поясни инж. Драгошинов. През 2017 г. на „Русе Изток“ са обработени 180 000 тона царевица от двете страни. От пролетта на м.г. не работят и линиите с блок влакове до Австрия и до Германия. През последните години дружеството формира 50-60 на сто от печалбата си от претоварна дейност, а 30-40%  – от съхранение на товари. Към момента са заети 15 декара закрити складови площи и над 100 декара открити. „Пристанищен комплекс – Русе“ има дейност и на пристанището в Силистра, а в Тутракан притежава понтон. Общо 25 круизни кораба са заявили спиране на понтона през този сезон при 17-18 през миналата година.", "date": "2018.06.10", "title": "Пристанище „Русе Изток“ увеличи  обема на обработените метали"}
{"url": "https://www.monitor.bg:443/bg/a/view/otkriha-tjaloto-na-izcheznaloto-dete-v-struma-102128", "text": "Днес около 8,50 часа сутринта водолази извадиха тялото на 11-годишния Светлин Аспарухов от дълбоките води на река Струма. Вчера малко след 16 часа момчето от село Микрево, което се намира досами общинския център Струмяни, заедно с 2-ма свои връстници решили да се изкъпят в Струма, което го правили и друг път. Мястото е своеобразен плаж за местните жители от Кресна и Струмяни. Изведнъж коварната вода повлякла Светльо по течението, едно от децата му подало ръка и се опитало да го издърпа, но безуспешно. Светльо изчезнал под водата и повече не се появил. Другите деца дотичали до домовете си и алармирали близките си. Още вчера в късния следобед бяха сформирани спасителни екипи от полиция, пожарна, доброволци от рафтинг клуба и Червения кръст, както и роднини на момчето – общо около 60 души. Момчето беше издирвано по поречието на Струма от Кресна до Кулата, на разстояние близо 40 км. Снощи около 21 часа спасителната акция беше прекратена, след като настъпил здрач. Днес сутринта около 8 часа от София пристигнаха екип водолази - мъж и жена, които при първото си гмуркане на мястото, където децата са се къпали намериха тялото на момчето на 100-на метра по течението, което са посочили другите деца. Около 8,50 часа Светльо беше изваден от средата на реката, на дълбочина около 2 метра. Водолазите разказаха, че на това място се получава водовъртеж, а тялото момчето са открили омотано в наноси и тиня. Тялото на удавеното момче е транспортирано до моргата в Благоевград за аутопсия.   Днес сутринта още с пристигането на колата с водолазите почти цялата ромска махала на село Микрево, която е с преобладваща население всред жителите на селото се изсипа на брега на Струма в очакване да се случи чудо и Светльо да бъде намерен жив.Родителите му цяла нощ не видяха покой и обилаляха с кола или пеш цялото разстояние от Струмяни до границата с Гърция. Когато тялото му беше извадено от буйните води писъци огласиха целия район.Трагедията е голяма за селото, защото Светльо е бил едно от ученолюбивите деца в училището на Струмяни.", "date": "2018.06.10", "title": "11-годишният Светльо потъна в Струма (обновена)"}
{"url": "https://www.monitor.bg:443/bg/a/view/sreshtata-kim-trymp-struva-15-mln-dolara-102145", "text": "Срещата на върха между президента на САЩ Доналд Тръмп и севернокорейския лидер Ким Чен Ун ще струва около 20 милиона сингапурски долара (15 милиона щатски), заяви премиерът на Сингапур Ли Сян Лун. \"Това е цена, която сме готови да платим\", заяви той, предаде ДПА. Около половината от тези разходи са за мерките за сигурност и те ще бъдат изцяло поети от сингапурските власти, каза Ли подчерта, че това е приносът на страната към международното събитие, което е и в неин интерес. Премиерът каза това в отговор на репортерски въпроси, зададени му в Международния пресцентър, където приблизително 2000 чуждестранни журналисти ще отразяват срещата на върха. В навечерието на разговорите между двамата лидери, които са във вторник, сингапурските власти извършиха сериозна подготовка. Целта на срещата, която ще е първата между действащ американски президент и севернокорейски лидер, е да се постигне споразумение за денуклеаризация на Корейския полуостров, в замяна на което да бъдат облекчени дипломатическите и икономически санкции срещу Пхенян. Последните дни обаче Тръмп даде да се разбере, че гледа на разговорите си с Ки като на опознавателни и не конкретизира очакванията си от преговорите. Сингапурският премиер изтъкна, че е важно срещата да се състои, както е планирано, и отбеляза, че тя има потенциала да зададе нова посока на събитията на Корейския полуостров по начин, който да е \"благоприятен за сигурността и стабилността в региона\". Той отбеляза също, че решението срещата да е в Сингапур е показателно за приятелските отношения на страната му с двете страни. \"Това ни дава публичност\", каза Ли. \"Фактът, че сме избрани за място на срещата - ние не сме молили за това - по някакъв начин говори за отношенията на Сингапур със САЩ и Северна Корея.\" Освен със сериозни мерки за сигурност Сингапур посреща двамата лидери и с цветя, поставени символично в дулата на оръдия. Днес в в около 60 оръдия, останали от колониалната епоха по бреговете на на остров Сентоса, където ще се водят разговорите, бяха поставени букети от лилиуми, гербери и маслинови клонки.", "date": "2018.06.10", "title": "Срещата Ким-Тръмп струва 15 млн. долара "}
{"url": "https://www.monitor.bg:443/bg/a/view/izgrajdat-1300-km-vodoprovod-i-kanalizacija-za-1-6-mlrd-leva-102127", "text": "Регионалното министерство ще инвестира в близо 300 обекта от ВиК инфраструктурата, които ще бъдат реконструирани и изградени с европейско финансиране до 2023 г., съобщиха от ведомството. Обектите са определени с изготвените от Министерството на регионалното развитие и благоустройството (МРРБ) Регионални прединвестиционни проучвания (РПИП) в 14 области. Това са 19 пречиствателни станции за питейни и отпадъчни води, близо 1300 км водопроводи и канализация, 146 помпени станции и други съоръжения в 51 населени места. Обектите са определени от МРРБ, в момента вървят съгласувателни процедури по екологичното законодателство. По процедура Министерството на околната среда и водите (МОСВ) трябва да се произнесе дали е необходимо да се извърши оценка за въздействието върху околната среда (ОВОС) на изготвените РПИП за всяка една от 14-те обособени територии. Очаква се строителството на някои от обектите да започне още в края на 2018 г., а за други - през 2019 г. Планираните инвестиции са в размер на 1,59 млрд. лв. от Оперативна програма „Околна среда 2014-2020 г.“ С реализацията на проекта от подобрени ВиК услуги ще се ползват над 2 млн. българи. Благоприятен ще бъде ефектът и върху околната среда, защото ще се ограничи замърсяването на почвите и реките с отпадъчни води. За първи път проектите ще се изпълняват от ВиК операторите. Друга новост е, че всеки един от тях ще се реализира с оглед на най-неотложните нужди на отделните области. Подобно приоритизиране на инвестициите не е правено досега в България. При реконструкциите ще се използват съвременни инженерни решения. Това ще гарантира, че ремонтите няма да се отразят негативно на онези участъци, които не са рехабилитирани. Инвестициите са ключови за сектора, в който са съсредоточени големи активи. Над 90 хил. км е ВиК мрежата в страната в момента. Наред с тях работят 5430 резервоара, 3370 помпени станции за питейни води, 67 пречиствателни станции за питейни води и още 97 за отпадъчни. Тази стратегическа инфраструктура обаче трябва да се развива, модернизира и поддържа непрекъснато, за което са необходими огромни инвестиции.", "date": "2018.06.10", "title": "Изграждат 1300 км водопровод и канализация за 1,6 млрд. лева "}
{"url": "https://www.monitor.bg:443/bg/a/view/i-denis-rodma-trygva-za-singapur-102126", "text": "Бившата американска баскетболна звезда Денис Родман съобщи, че ще лети до Сингапур, за да подкрепи \"приятелите си\" Доналд Тръмп и Ким Чен Ун на историческата среща, информира АФП. Родман пет пъти посети Пхенян, откакто Ким пое властта през 2011 г. Веднъж той нарече вожда на тоталитарната държава \"приятел до живот\". Бившият играч на \"Чикаго булс\" използва \"Туитър\", за да съобщи, че ще лети до Сингапур за историческата среща.  \"Ще дам всичката необходима подкрепа на моите приятели Доналд Тръмп и маршал Ким Чен Ун\", написа той в социалната мрежа. Родман добави още, че \"към всички американци и към целия свят - чест е за мен да нарека президента на САЩ приятел. Той е един от най-големите преговарящи на всички времена\".", "date": "2018.06.10", "title": "И Денис Родман тръгва за Сингапур"}
{"url": "https://www.monitor.bg:443/bg/a/view/kim-kardashijan-izneverjava-na-dietata-si-102136", "text": "Риалити сензацията Ким Кардашиян нарушава диетата си през 10 дни. След раждането на второ си дете – Сейнт, красавицата следва стриктен хранителен режим и ежедневно се подлага на тежки тренировки. За да издържи на минималистичното си меню обаче тя често се награждава със „забранени“ ястия. написа в сайта си 37-годишната звезда. След като сина на Ким и рапъра Кание проплака в края на 2015 г., гордата майка е успяла да свали над 30 кг. При появата на първия наследник на двойката – малката Норт, най-известното попълнение в клана Кардашиян по-трудно възвърна мерките си. Припомняме, че звездното семейство възпитава още една дъщеричка – Чикаго, която е износена от сурогатна майка срещу сумата от 45 хиляди долара. Те посрещнаха в дома си момиченцето, което галено наричат Шай, в началото на тази година.", "date": "2018.06.10", "title": "Ким Кардашиян изневерява на диетата си"}
{"url": "https://www.monitor.bg:443/bg/a/view/do-1100-stigat-cenite-na-biletite-na-mondial-102129", "text": "От 105 до 1100 долара варират цените на билетите за световното първенство по футбол. За мача на откриването - Русия-Саудитска Арабия, пропуските са съответно $550 за места първа категория, $390 за втора, 220 за трета и 52 за последната, четвърта, за която обявената сума е в рубли - 3200. Мачовете от груповата фаза са оценени по тези категории за 210, 165, 105 долара и 20,50 (1280 рубли) за последната. За 1/8-финалите тези цифри са 245 долара, 185, 115 и 36, за 1/4-финалите - 365, 255, 175 и 62. Полуфиналите ще струват на феновете 750, 480, 284 и 72. Мачът за третото място е с цени по 365, 255, 175 и 62. И \"черешката на тортата\" - В първа категория билетите са по $1100, а за останалите съответно 710, 455, 113. В руските форуми тези цифри бяха определени като доста високи. Някои от феновете обаче попитаха: \"Вие работите ли и получавате ли заплати като за световно? Как мислите, дали ще имате шанса да видите такова зрелище втори път през живота си?\" Още по Нова година организаторите отчетоха, че почти 5 милиона билети са били поръчани от феновете по света. Повечето заявки са от руски привърженици на футбола - 2 503 957. За Германия тази цифра е 338 414, за Аржентина - 186 005, Мексико - 154 611, Бразилия - 140 848, Полша - 128 736, Испания - 110 649, Перу - 100 256, Колумбия - 87 786, САЩ - 87 052, Холандия - 71 096 и др. Или общо Заради големите заявки за някои от мачовете организаторите проведоха теглене на жребий в присъствието на нотариус за осигуряване на места. Билетите дори бяха разпращани безплатно до притежателите им до 2 седмици преди началото на първенството. В процеса на шампионата обаче ще има ново разпределение, а за някои мачове се очаква и черна борса, стига номерът да мине през \"цедките\" на ФИФА, които са доста ситни и прецизни. Що се отнася до обслужването на световното, руските източници дават следните цифри. на 170 обекти, сред които стадионите, хотелите и др. За мачовете са ангажирани 17 440 контрольори разпоредители. Във всеки град домакин на мачове ще бъдат отворени минимум 2 поликлиники, медицинските пунктове ще бъдат 176 и ще ги обслужват 6500 медицински лица.", "date": "2018.06.10", "title": "До $1100 стигат цените на билетите на Мондиал"}
{"url": "https://www.monitor.bg:443/bg/a/view/97-godini-kurortna-varna-sys-slavata-na-nica-monte-karlo-i-riviera-102130", "text": "Преди 97 години Варна е обявен за специален курортен морски град. Според хронологията на събитията, на 23 май 1921 г. с царски указ е разпуснат Варненският общински съвет. Окръжният управител назначава тричленна комисия, която да управлява общината до провеждането на нови избори. За нейн председател е избран известният земеделски деец Йордан Пекарев, а за членове д-р Наум Бочев и инж. Илия Христов. Най-важното решение на комисията е обявяването на Варна за курортен град „с един хинтерланд, включващ пространството между селата Кестрич (днес кв. Виница), Голяма Франга (Каменар), Аджемлер (Аксаково), Гебедже (Белослав) и Галата”. Това става с постановление № 21 от 10 юни 1921 г., което определя посоката за превръщането на Варна в специален курортен морски град, който така преобразен, не само ще създаде условия за поминък на населението, но градът ще бъде и една гордост за България и „неговото име ще се носи наравно с Ница, Монте Карло, Ривиера и пр. знатности“. На 19 юни 1921 г. става официалното откриване на “банския сезон”. На тържеството присъстват представители на държавната и общинска власт, дипломатически лица, акредитирани във Варна, висши духовници и граждани. Пред тях Пекарев държи реч, в която заявява: „Чрез курортирането ще се привлече вниманието на всички нуждающи се от морско лечение и въздух и вън от пределите на България, защото естествените условия на Варна са една рядкост на европейския континент… Варна като морски град има предимството и в климата, чистотата на водата и плажа, липсва и комарния бич, тъй известен в други морски курорти. С една реч, градът Варна със своята прелестна околност, подпомогнат и от човешката енергия, ще представлява едно рядко изключение в дарованията и удобствата за нуждаещите се от морски въздух, морска вода, морски пясък и морски радиеви лъчи – от животворни условия.” С официалното признаване на града за морски курорт, Общината получава правото да събира курортни такси от летовниците, както и да сключва заеми от банката за развитие на курортното дело. Следващите кметове на Варна продължават да развиват идеята на Йордан Пекарев. Морската градина има вече желязна ограда, а на входа е поставен истински астрономически телескоп. Открит е и Летният театър (на мястото на сегашния планетариум) – дървена сграда, покрита отчасти с ламаринен покрив, отчасти с тенти, с примитивна сцена и дървени пейки. Има и лятно кино „Глория Палас”. Направеното свидетелства, че за варненската общественост представата за града като курорт се свързва и с развитието му като културен център. Идеите на следващия кмет Господин Ангелов за привличане на чужди фирми при построяване на морските бани, модерен хотел и казино. Построяването им се осъществява с активното съдействие на инж. Янко Мустаков, арх. Дабко Дабков, инж. Йосиф Стоянов. Официалното откриване на баните във Варна е на 1 август 1926 г.", "date": "2018.06.10", "title": "97 години курортна Варна със славата на Ница и Монте Карло"}
{"url": "https://www.monitor.bg:443/bg/a/view/na-protest-vegani-iskat-zatvarjane-na-zooparka-102133", "text": "С искане да бъде затворена зоологическата градина в София ще протестират днес вегани. В 12.00 часа те ще се съберат пред входа на зоопарка от страната на \"Симеоновско шосе\", недоволството им ще продължи до 15 часа. Причината са няколко случая на избягали животни, условията на живот и др. Над 200 души са подкрепили протеста във фейсбук.", "date": "2018.06.10", "title": "На протест вегани искат затваряне на зоопарка"}
{"url": "https://www.monitor.bg:443/bg/a/view/kim-veche-v-singapur-chaka-trymp-102134", "text": "Севернокорейският лидер Ким Чен-ун пристигна в Сингапур, където на 12 юни ще се срещне с президента на САЩ Доналд Тръмп, предаде ДПА, позовавайки се на сингапурски медии. Ким е кацнал на летище \"Чанги\" в 14,38 часа местно време (6,38 по Гринуич) с полет на авиокомпания \"Еър Чайна\". Лидерът на Северна Корея е предпочел да се придвижва в Сингапур със собствения си брониран Мерцедес С600 Пулман. С този автомобил Ким пристигна в хотел \"Сейнт Реджис\", където е настанена севернокорейската делегация за срещата на върха САЩ-Северна Корея. През март Северна Корея докара същата кола в Пекин заради визитата на Ким. Той я използва и по време на междукорейската среща на високо равнище в края на април. По-късно днес лидерът на Северна Корея ще се срещне със сингапурския премиер Ли Сян Лун. Кортежът на Ким пристигна в хотела, съпроводен от повече от 20 мотоциклетисти и също толкова дипломатически и полицейски автомобили. След като пристигна пред официалния вход на хотела, кортежът се скри зад специален параван, поставен там от съображения за сигурност. Веднага след това движението по улицата бе възобновено. По-малката сестра на севернокорейския лидер Ким Чен Ун, е в състава на делегацията на страната за срещата с президента на САЩ Доналд Тръмп в Сингапур. Ким Йо Чен се появи на днешната среща на брат си със сингапурския премиер Ли Сян Лун, която бе излъчена на живо на страницата във Фейсбук на ръководителя на правителството на Сингапур. В състава на севернокорейската делегация влизат още министърът на външните работи И Йон Хо, новият директор на Главното политическо бюро на Корейската народна армия Ким Су Гил, както и вторият човек в режима в Пхенян, заместник-председателят на управляващата Корейска трудова партия Ким Йон Чхол, който посети наскоро САЩ и се срещна с Тръмп и държавния секретар Майк Помпейо. Тръмп се очаква да пристигне след няколко часа. Той потегли за Сингапур от Квебек, Канада, където участва в среща на върха на Г-7. Налице е \"уникална възможност\" със Северна Корея, която работи \"много добре\" със Съединените щати, заяви на тръгване американският президент. Той каза, че отива на \"мирна мисия\". Може би ще разбера \"още на първата минута\" от срещата с Ким дали ще може да бъде постигнато споразумение със Северна Корея, увери Тръмп. Той потвърди, че целта остава закриване на севернокорейската ядрена програма, и изрази задоволство от свършената до момента работа. Дългоочакваната среща на двамата лидери ще се състои в хотел \"Капела\" във вторник сутринта местно време (в нощта на понеделник срещу вторник българско време). За първи път севернокорейски лидер ще се срещне с действащ американски президент. Разговорите ще са насочени към постигане на споразумение за премахване на ядрените оръжия на Северна Корея срещу облекчаване на икономическите и дипломатически санкции срещу Пхенян. Мястото на срещата - остров Сентоса е само на 500 метра от континенталната част и до него се стига главно по един-единствен път. Това дава възможност за уединение и улеснява гарантирането на сигурността. Зад тропическата фасада на Сентоса обаче се крие кървава история. До 1830 г. островът е наричан от местното малайско население \"Пулау белаканг мати\". Името може да бъде преведено по няколко начина, но най-известният превод е \"Островът, където смъртта дебне зад ъгъла\". Това злокобно име е свързано с пиратските набези, плячкосването и кръвопролитията. По време на Втората световна война японските окупационни сили използват острова за лагер за британски и австралийски военнопленници. Плажовете му стават място за масови екзекуции на сингапурски китайци, заподозрени в антияпонска дейност. През 1972 г. правителството на Сингапур започва преустройство на острова с цел развиване на туризъм и го прекръства на Сентоса, което на малайски значи състояние на \"мир и спокойствие\".", "date": "2018.06.10", "title": "Ким вече в Сингапур, чака Тръмп"}
{"url": "https://www.monitor.bg:443/bg/a/view/rumen-petkov-ubiecyt-na-pelov-e-bil-agent-na-mvr-102135", "text": "Марио Панчев, който застреля опасния избягал затворник Владимир Пелов, а после сам почина от раните си, е бил агент на МВР. Разкритието направи Румен Петков, бивш вътрешен министър, сега лидер на АБВ. Пред бТВ Петков заяви, че в момента ведомството е в катастрофално положение и ръководителят му Валентин Радев трябва да бъде сменен. Петков посочи, че е работа на премиера Бойко Борисов и на парламентарното мнозинство да изберат наследник на Валентин Радев, като на шега предложи прима балерината Маша Илиева. \"Анализът (на случилото се с Пелов) трябва да го прави друг министър. Да кажеш \"Малшанс, ние таман да го хванем и нашият агент го гръмна – защото починалият в \"Пирогов” е агент на МВР Той е в основата на свидетелските показания срещу застреляния престъпник Пелов, той е човекът, информирал МВР за редица неща”, разказа Румен Петков. Според него мрежата на информаторите и помагачите на МВР е съсипана и затова ботевградските полицаи не са научили, че в един конкретен апартамент на свързан с избягалия затворник се купува 3 пъти повече храна и сметките скачат драстично без видим повод. \"Деморализирана е системата и обществото не желае да работи със системата в този й вид. Изводът от тази саморазправа е, че няма държава и че престъпниците решават своите проблеми помежду си”, подчерта Румен Петков.", "date": "2018.06.10", "title": "Румен Петков: Убиецът на Пелов е бил агент на МВР"}
{"url": "https://www.monitor.bg:443/bg/a/view/trafik-i-remonti-po-pytishtata-v-nedelja-102123", "text": "Интензивен е трафикът на ГКПП „Маказа“ на изход, както и на ГКПП „Капитан Андреево“ и ГКПП „Дунав мост 2“ за товарни автомобили на изход.  Информацията за трафика на граничните пунктове е към 12.00 часа. На българо-сръбската граница и българо-македонската граница трафикът е нормален на всички гранични контролно-пропускателни пунктове За улеснение на трафика днес се преустановяват предприетите аварийни дейности, свързани с обрушването на скатовете при 9-ти км на АМ „Люлин“. Всички превозни средства ще могат да пътуват по автомагистралата без ограничение. Това съобщиха от пресцентъра на Агенция \"Пътна инфраструктура\" (АПИ). В понеделник - 11 юни, ще продължат аварийно-възстановителните дейности при 9-ти км на АМ „Люлин“. До приключването им всеки ден от 10.00 ч. до 18.00 ч. движението на леките автомобили по автомагистралата в участъка от п. в. „Даскалово“ до п. в. „Мало Бучино“ ще бъде спирано. Обходният маршрут за пътуващите за София е по път I-1 през Владая, а в посока Перник е по път I-1 през Владая и път III-1801 през Мало Бучино. Камионите над 12 тона ще бъдат спирани на интервали от два часа и ще изчакват на място. Първото спиране е от 10.00 ч. до 12.00 ч., а след това от 13.00 ч. до 15.00 ч. и от 16.00 ч. до 18.00 ч. По-интензивен трафик се отчита по пловдивския участък на АМ „Тракия“. Водачите трябва да бъдат особено бдителни в участъка на магистралата от км 134 до км 156, по който се извършват ремонтни дейности. Въведеното ограничение за движение с до 90 км/ч. и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. До 10 юни включително движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. Забранено е движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Продължават ремонтните дейности по отсечките кв. „Ветрен“- Бургас и Слънчев бряг – Бургас, съобщава Радио Фокус\". Въведена е временна организация на движението в града заради преасфалтиране на част от пътя кв. „Ветрен“ – Бургас. Във връзка с извършването на ремонтни дейности на асфалтовата настилка на пътя София – Бургас, платното в посока от квартал „Ветрен“ към Бургас ще бъде временно затворено за движение на моторни превозни средства. Движението се осъществява двупосочно в платното за движение към кв. „Ветрен“. Временната организация на движението е в сила до 30 юни т. г. Извършват се ремонтни дейности и на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни тази година.", "date": "2018.06.10", "title": "Трафик и ремонти по пътищата в неделя"}
{"url": "https://www.monitor.bg:443/bg/a/view/dejvid-harbyr-bil-sym-v-ludnica-ne-e-zabavno-101842", "text": "Актьорът Дейвид Харбър призна, че е бил в психиатрична клиника по настояване на родителите си. На 25 години мъжът, който сложи рогата на Хелбой в България миналата година, е диагностициран с биполярно застройство и е преживял няколко маниакални епизода. разказа в интервю за подкаста WTF на Марк Марон той. Звездата от хитовия сериал „Странни неща“ вярва, че положението му се дължи на манията му по католицизма по онова време. Харбър се изповядвал на „някаква божествена сила“ и виждал елфи във всички ъгли на стаята си. След като е диагностициран с биполярно разстройство, носителят на „Тони“ се пристрастява към лекарствата. Това е битка, която води и до днес. 43-годишният актьор промотира предаването в социалните мрежи с думите: „Ако някой, когото обичате, се срамува от диагнозата си или познавате родители, които се притесняват за биполярното си дете, чуйте подкаста“.", "date": "2018.06.10", "title": "Дейвид Харбър: Бил съм в лудница, не е забавно"}
{"url": "https://www.monitor.bg:443/bg/a/view/volejbolistite-vzeha-samo-gejm-na-svetovnija-shampion-polsha-102124", "text": "Волейболният национален отбор на България за мъже допусна 6-а загуба в Лигата на нациите, след като записа неуспех и срещу световните шампиони от Полша с 1:3 (-21, 24, -18, -19) в третия мач на турнира в Осака (Япония). Прекалено многото непредизвикани грешки на нашите ги лишиха да се борят за успеха в мача, в който в доста моменти играха напълно равностойно. Единствено във втория гейм момчетата на Пламен Константинов загатнаха за големите си възможности и успяха да го спечелят с 26:24. Селекционерът Пламен Константинов пусна в стартовата шестица младия Алекс Грозданов, а за първи път като либеро за България в официален мач започна Петър Каракашев. Братята Николай Пенчев и Розалин Пенчев пък бяха двамата посрещачи в състава на България. Розалин Пенчев стана най-резултатен за България с 15 точки (1 ас, 49% ефективност в атака), влезлият като резерва Боян Йорданов добави още 13 точки  (1 ас, 50% ефективност в атака). Николай Пенчев се отличи с 12 точки   (1 ас, 2 блока, 43% ефективност в атака). Давид Конарски заби 18 точки (1 ас, 2 блока, 59% ефективност в атака), а Бартош Кволек добави още 17 точки за поляците.", "date": "2018.06.10", "title": "Волейболистите взеха само гейм на световния шампион Полша"}
{"url": "https://www.monitor.bg:443/bg/a/view/maraja-keri-se-kype-v-mljako-101846", "text": "Поп звездата Марая Кери разкри един от ритуалите си за красота – да се потопи във вана, пълна с мляко. Певицата издаде това, за да тушира слуховете, че се къпе само с френска минерална вода. заяви в интервю за в. The Guardian тя. Изпълнителката на Without You все пак загатна, че при липса на мляко, би избрала минерална вода пред обикновена. Кери обаче отхвърли легендите по свой адрес, че във всеки хотел си поръчва нова седалка за тоалетна чиния и че веднъж заръчала да й доставят 20 бели котенца. Междувременно 48-годишната красавица поясни, че биполярното й разстройство е в следствие на трудното й детство. За диагнозата, с която се бори от 2001 г., тя призна едва този април. изповяда се още тя. Марая Кери се готви за нови концерти в Лас Вегас, които стартират на 5 юли.      ", "date": "2018.06.10", "title": "Марая Кери се къпе в мляко "}
{"url": "https://www.monitor.bg:443/bg/a/view/nedeljata-na-vsichki-bylgarski-svetii-102125", "text": "Неделята на всички български светии празнуваме след Неделята на Всички светии - първата след Петдесетница. Днес Православната църква чества презника на всички, които са се отличавали с благочестив живот, изповядвали са в пълнота Христовата вяра и са били предани на православието. Това са хора на вярата и духа и всеки с делата си е засилвал спойката между църква, народ и държава. Празникът е посветен и на тези светци, чиито имена вече не знаем заради многобройните трагедии сполетели българския народ през хилядолетната му история. Неделята на Всички български светии е най-новият подвижен празник в нашия църковен календар. На българската земя са просияли много светители, преподобни, пустинници и мъченици, като се почне още от преди покръстването на българите и след това до ново време. По време на османското робство башибозукът е разрушавал и изгарял манастирите и църквите ни, но вярата на народа ни е била съхранена. Канонизираните за светци българи са 104. Последните канонизации в Българската православна църква са извършени по времето на патриарх Кирил. На 26 юли 1962 г. Св. Синод провъзгласява за светец на нашата църква преп. Паисий Хилендарски по случай 200-годишнината от написване на История Славянобългарска. Тогава е канонизиран и Св.Софроний Врачански. В патриаршеската катедрала \"Св. Александър Невски\" днес от 9.30 часа ще бъде отслужена тържествена архиерейска Света литургия, а поводът е изпълването на 1000-годишнината от учредяването на Българската Охридска архиепископия. Това съобщи Отделът \"Връзки с обществеността\" при Светия синод на БПЦ-БП. От БПЦ припомнят, че Светият синод на БПЦ-БП на 14 май т.г. тази година взе решение на 10 юни, на Неделята на всички Български светии, в патриаршеската катедрала да бъде отслужена Света литургия за 1000-годишнината от учредяването на Българската Охридска архиепископия. От Светия синод приканват православните християни да вземат молитвено участие в Светата Богослужба по повод на бележитата годишнина от историята на Българската православна църква. Във връзка с бележитата годишнина ще бъде изготвено извънредно Патриаршеско и Синодално послание, съобщиха при вземането на решението през май от Светия синод на БПЦ.", "date": "2018.06.10", "title": "Неделята на Всички български светии"}
{"url": "https://www.monitor.bg:443/bg/a/view/dj-i-masovo-ne-plashtat-licenz-za-pesnite-ot-plejlistite-si-102118", "text": "DJ-ите масово не заплащат лиценз за за възпроизвеждане на песните от плейлистите си върху сървър или друго техническо устройство, позволяващо запис на файлове, сигнализираха от сдружението за колективно управление на права Музикаутор. „Този сектор на практика е непокрит, като едва около петима DJ-и сключват договор с нас“, информира изпълнителният директор на сдружението Иван Димитров в рамките на ежегодния семинар за журналисти, организиран от Музикаутор. Сумата, която DJ-ите дължат на авторите на музикалните произведения, които използват в своите плейлисти, е в размер на 561 лв. годишно. Това им дава правото да направят до над 14 000 възпроизвеждания на песните върху избран от тях носител. „В случай, че правят ремикс, те трябва да уредят и т.нар. синхронизационни права със самите правоносители“, обясняват от организацията. Едва 5 събития на живо в три от оборотните столични клубове   - Studio 5, Sofia Live Club и Mixtape 5, са лицензирани от началото на годината до края на месец май. Това, на фона на общо 167 проведени концерта на територията им за същия период. което води до постоянно прехвърляне на топката между промоутъри и собственици на зали. Крайният резултат – хиляди ощетени автори, които са лишени от правото си да получат заслуженото за създаденото от тях. Важно е да се знае, че влезлите в сила промени, които въвеждат понятието солидарна отговорност всъщност засягат не само големите концертни зали, но и заведения и клубове, където има музика на живо и дори общински терени, на които се организират различни концерти“, подчерта Иван Димитров, изпълнителен директор на Музикаутор. Според промените в Закона за авторското право и сродните му права ръководителите на локациите, на които се състоят концертите, трябва да изискат от организатора на събитието документ за уредени права. В противен случай носят т.нар. солидарна отговорност. Това е и причината концертът на американския джаз китарист Ал Ди Меола в Русе да бъде отложен. Той трябваше да се проведе на 12 май в Доходното здание, стопанисвано от общината на града. След сигнал на Музикаутор за неуредени права към Министерство на културата обаче местната власт отмени събитието ден преди то да се състои. уточняват от Музикаутор.", "date": "2018.06.10", "title": "DJ-и масово не плащат лиценз за песните от плейлистите си"}
{"url": "https://www.monitor.bg:443/bg/a/view/televizorite-za-hiljadarka-naj-predpochitani-102121", "text": "Най-продаваните телевизори са в ценовия диапазон от 800 до 1200 лева. Голямото им пазаруване покрай футболните страсти започва ден преди първия мач и завършва до пет дни след старта. Търсят се приемници, които излъчват с висока резолюция, но да предлагат и екстри – смарт функции и интернет.  на най-често срещата вещ в домовете ни. Това показват наблюденията на големите търговци на пазара за техника у нас. Големите любители на спорта не оставят за последния момент покупката на телевизор. Бум на търсенето има винаги в първите три дни на световното, така е от години, коментира Йордан Вакъвчиев, управител на хипермаркет „Технополис“ – „Младост“. „Клиентите ни не купуват вече най-евтините телевизори. със смарт функции и интернет браузър“, казва Вакъвчиев. По думите му повечето кабелни оператори предлагат много добро качество на сигнала и клиентите им вече търсят по-висок клас телевизори. Все пак най-търсени остават 40-инчовите в ценови диапазон между 800 и 1200 лева. Стилияна Цървуланова от „Техномаркет“ отчита, че всяка година продажбите растат, защото новите технологии стават все по-достъпни. Все пак OLED и QLED, които предлагат комфортно гледане дори отдалеч със своя голям екран и един милиард цвята, също са търсени, но цената им все още е висока. Според експертите за да гледат телевизия на малък и тъмен екран, заобиколени от бъркотия. Сега във веригата се търсят 49- и 55-инчови. Големи телевизори се купуват основно в брой, все още българинът предпочита да купува на изплащане най вече средния клас. Спрямо четири години по-рано има търсене на по-големи приемници, отчита и Илия Добрев от търговска верига „Зора“. Ръстът само за година при 55-инчовите е 200 на сто, а при 65-инчовите е 300%. Най-продавани са 10-инчовите от среден клас и с възможност за мобилен интернет към оператор. Така и тези, които пътуват или работят често по време на мачовете, може да се наследят на магията на Цар Футбол.", "date": "2018.06.10", "title": "Телевизорите за хилядарка  най-предпочитани"}
{"url": "https://www.monitor.bg:443/bg/a/view/slynchevo-no-s-opasnost-ot-gradushki-102119", "text": "В сутрешните часове явленията в Западна България временно ще затихнат, а облачността ще се разкъса и над по-голямата част от страната ще преобладава слънчево време. Около и след обяд отново на места в Западна и Централна България ще има краткотрайни валежи и гръмотевици, интензивни ще са явленията главно в планинските райони. Остават условията за градушки, според прогнозата на Националния институт по метеорология и хидрология (НИМХ) при Българската академия на науките (БАН). Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър. Температурите слабо ще се понижат и преобладаващите максимални ще бъдат между 25° и 30°. Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26°. Температурата на морската вода е 22-25°. Вълнението на морето ще бъде 3 бала. Над планините в Западна и Централна България ще има значителна облачност, около и след обяд купесто-дъждовна. На места ще превали краткотраен дъжд, временно интензивен, придружен с гръмотевици. Много слънчеви часове ще има над масивите в Източна България. Ще духа умерен, по билата и временно силен вятър от изток-североизток. Максимална температура на височина 1200 метра около 20°, на 2000 метра – около 13°. Атмосферното налягане е и ще се задържи малко по-ниско от средното за юни.", "date": "2018.06.10", "title": "Слънчево, но с опасност от градушки"}
