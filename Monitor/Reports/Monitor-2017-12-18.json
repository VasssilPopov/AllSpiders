{"url": "http://www.monitor.bg/a/view/27034-%D0%90%D0%9F%D0%98-%D0%9F%D1%80%D0%B5%D0%B7-%D0%BD%D0%BE%D1%89%D1%82%D0%B0-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D1%81%D0%BD%D0%B5%D0%B3%D0%BE%D0%B2%D0%B0%D0%BB%D0%B5%D0%B6-%D0%A8%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B4%D0%B0-%D0%BE%D1%82%D0%BB%D0%BE%D0%B6%D0%B0%D1%82-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F%D1%82%D0%B0-%D1%81%D0%B8/", "text": "\n                    През нощта се очаква снеговалеж и понижение на температурите. Това съобщиха от пресцентъра на Агенция \"Пътна инфраструктура\". Всички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3 000 машини.\n\nАгенция „Пътна инфраструктура“ апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори.\n\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.\n                    ", "date": "2017.12.18", "title": "АПИ: През нощта се очаква снеговалеж. Шофьорите да отложат пътуванията си "}
{"url": "http://www.monitor.bg/a/view/60777-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%9C%D0%B8%D0%BA%D1%80%D0%BE%D0%BA%D1%80%D0%B5%D0%B4%D0%B8%D1%82-%D0%B7%D0%B0-%D0%B7%D0%B0%D0%BF%D0%BB%D0%B0%D1%85%D0%B8-%D0%B8-%D0%B8%D0%B7%D0%BD%D1%83%D0%B4%D0%B2%D0%B0%D0%BD%D0%B5/", "text": "Срещу Николай Кадийски от Пазарджик имало жалби от 6 клиенти на компанията\n                    \n\n\n\n\n\n\n                    ", "date": "2017.12.18", "title": "Арестуваха служител на \"Микрокредит\" за заплахи и изнудване"}
{"url": "http://www.monitor.bg/a/view/26393-%D0%BE%D1%80%D0%B8%D1%81%D0%BE%D0%B2-%D0%B8-%D0%9C%D0%B8%D1%88%D0%B5%D0%BB-%D0%91%D0%B0%D1%80%D0%BD%D0%B8%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Брекзит и как вървят преговорите за отделянето на Великобритания от Европейският съюз, това ще обсъдят премиера Бойко Борисов и Мишел Барние, главният преговарящ от името на Съюза с Обединеното кралство. Барние идва  на работно посещение у нас във вторник. Освен разговори с премиера Бойко Бирисов, в програмата му са включени и среща с вицепремиера и външен министър Екатерина Захариева, съобщиха от пресслужбата на представителството на ЕК у нас. Предвидени са и разговори с министър Лиляна Павлова, която отговаря за Българското председателство на ЕС, което стартира от началото на 2018 година. .\nТрябва да има и разговори с депутати от две парламентарни комисии. Става дума за тази по европейските въпроси и тази по външна политика. Срещата е предвидена за ранния следобед.\nНаред с това трябва да има и среща с представители на социалните партньори.\n\n\n                    ", "date": "2017.12.18", "title": "Борисов и Мишел Барние обсъждат Брекзит "}
{"url": "http://www.monitor.bg/a/view/35971-%D0%A1%D0%B8%D0%BD%D1%8F-%D0%B7%D0%BE%D0%BD%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D1%81%D0%BA%D0%B0%D1%87%D0%B0-%D0%BD%D0%B0-2-%D0%BB%D0%B5%D0%B2%D0%B0/", "text": "Бюджетът на града за догодина ще е над 300 милиона, което се случва за първи път\n                    Синята зона в Пловдив ще поскъпне от април 2018г. с 0,50 лева. Така паркирането за един час в центъра на града ще струва на шофьорите по 2 лева. Увеличението ще стане факт, защото Пловдив трябва да бори мръсния въздух, коментира пред журналисти кметът на града Иван Тотев. Той уточни, че отново с аргумент на пъпа на Пловдив да не влизат много коли и хората да имат стимул да ползват рейсове, билетчето за градския транспорт остава 1 лев и догодина. Бюджетът на община Пловдив за догодина се очаква да е над 300 милиона лева, което е най-високата сума до момента, с която градът е разполагал. За гласуването на проекта за бюджет на сесия вече имало и конкретна дата, която била уточнена с председателя на Общинския съвет Савина Петкова, уточни градоначалникът.\n\n„С оглед на сроковете датата за обсъждане на бюджета на Пловдив е 31 януари 2018г., като седмица по-рано ще се обсъжда програмата за разпореждане и промяна на някои от наредбите. През 2018г. община Пловдив ще положи максимални усилия да подобри състоянието на въздуха, наред с всички останали инициативи. Със сигурност това е най-високият бюджет в историята на Пловдив”, каза Тотев. По думите му политиката е с цел да мотивира повечето граждани да слязат от колите си и да ползват градския транспорт.\n\nКметът даде за пример две линии, маршрутът на които на последната за 2017г. сесия е гласувано да бъде удължен. Едната е линия 93, която вече ще обслужва предприятията от Индустриална зона „Радиново” до едноименното село в община Марица. Втората е линия 9, която също ще обслужва Индустриалната зона в Тракия. Догодина се очаква да бъдат увеличени маршрутите и на други линии от пловдивския градски транспорт. В бюджета за догодина ще има с 1 милион лева повече пари за превозвачите, които ще трябва да пуснат повече рейсове по всяка линия. „Цената на билетите за градския транспорт в Пловдив е най-ниска в страната. В началото на следващата година ще има 13 нови автобуси с евро 6, 1 лев цена на билета, така че за мен това е едно от ключовите послания за догодина относно алтернативните възможности за придвижване”, обясни кметът на Пловдив. Той уточни, че се проектира удължаване на велоалеите и предстои да стартира процедурата за избор на изпълнител. „Това са посоките, в които трябва да се работи, за да живеем в град с по-чист въздух”, бе категоричен градоначалникът. \n                    ", "date": "2017.12.18", "title": "Синя зона в Пловдив скача на 2 лева"}
{"url": "http://www.monitor.bg/a/view/15566-220-%D0%BD%D0%BE%D0%B2%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B8-%D1%82%D0%B0%D0%B1%D0%BB%D0%B0-%D0%BF%D0%BE-%D1%81%D0%BF%D0%B8%D1%80%D0%BA%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "ЦГМ прави два буферни паркинга на метростанциите “Васил Левски” и “Люлин”\n                    \n\n\n                    ", "date": "2017.12.18", "title": "220 нови информационни табла по спирките в София(Обзор)"}
{"url": "http://www.monitor.bg/a/view/78911-%D0%A1%D0%BB%D0%B5%D0%B4-%D1%80%D0%B5%D0%BC%D0%BE%D0%BD%D1%82%D0%B0-%D0%9D%D0%94%D0%9A-%D1%81-%D0%BD%D0%BE%D0%B2%D0%B8-%D0%BC%D0%BE%D0%BA%D0%B5%D1%82%D0%B8-%D0%B8-%D0%BA%D1%83%D1%85%D0%BD%D1%8F-%D0%92%D0%98%D0%9F-%D0%B2%D1%85%D0%BE%D0%B4-%D0%B7%D0%B0-%D0%B5%D0%B2%D1%80%D0%BE%D0%BB%D0%B8%D0%B4%D0%B5%D1%80%D0%B8%D1%82%D0%B5/", "text": "\n                    С нови мокети и с ВИП вход, през който ще влизат официалните гости и евролидерите, НДК ще посреща БГ председателството на ЕС. Ресроният министър Лиляна Павлова и министърът на културата Боил Банов представиха пред журналисти сградата, за чийто ремонт бяха заделени 45 млн. лева. По празниците обаче НДК ще бъде затворен, за да бъде почистена старателно. До момента са оправени два теча, които са излезли в последните дни по време на Панаира на книгата. \"Все още тестваме как е направен ремонтът, но течовете са тръгнали от места, които не са били ремонтирани\", обясни още Банов и допълни, че все още има окачените тавани, които не са монтирани плътно, има и доста изцапани с латекс места.По време на председателството ще има над 270 събития, а у нас ще дойдат над 22 000 делегати. В сряда пък Павлова внася в МС за одобрение окончателния календар на събитията за следващите шест месеца. Официалният вход за ВИП гостите ще е А6, а през него ще влизат както еврокомисарите, така и чуждите премиери и останалите евролидери. Именно там ще бъде и стената за снимки на ръкостисканията на държавниците. За делегатите е предвидено преминаване през вход А4.Зала 1 остава свободна и ще се ползва за други прояви. Коридорите към гардеробите и ескалаторите от залата обаче ще се охраняват и достъп до другите части на НДК няма да има. Над 12 млн. лева са похарчени за система за сигурност, която според Банов е уникална за Европа. В охраната на НДК ще се включат НСО, полиция и жандармерия.\nПресцентърът ще е в зала 6, където ще има 260 седящи места, а в съседните фоайета и стаи ще има още места за работа на журналистите. В зала 4 ще има още 40 работни места за медиите.В зала 3 ще бъдат пък 32-те срещи на високо ниво по време на БГ председателството, обясни Павлова. Тя е напълно преправена, сменен е таванът, вкарана е нова модерна техника, обясни Павлова. До нея на територията на бившия ресторант \"Скай Плаза\" пък ще се хранят делегатите, а в малка странична зала ще са работните обеди на европейските премиери и президенти. Евролидерите ще имат и обезопасена зона за пушене на един от балконите около зала 3. За председателството е възстановена кухнята-майка на НДК, която в цялата история на сградата е използвана само веднъж за тринадесетия конгрес на БКП и и сега ще осигурява кетъринг за всички гости.По думите на Павлова акредитационна система е модерна и има тясна връзка с инсталираната в НДК глобална система за сигурност. Ще се влиза със специални баджове с кодове за достъп до определените зони. За преводачите ще има обезшумяващи столове, които да не пречат по време на преводите.Първото събитие ще е още на 7 януари, когато е организирана среща на деца таланти, а на 11 и 12 януари в НДК ще бъде първата среща на върха. . \n\n\n                    ", "date": "2017.12.18", "title": "След ремонта: НДК с нови мокети и кухня, ВИП вход за евролидерите"}
{"url": "http://www.monitor.bg/a/view/38517-%D0%9E%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%BF%D0%BE%D0%B4%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%8F-%D0%BD%D0%B0-%D0%9D%D0%97%D0%9E%D0%9A/", "text": "\n                     \n\n\n                    ", "date": "2017.12.18", "title": "Освободиха подуправителя на НЗОК "}
{"url": "http://www.monitor.bg/a/view/48932-%D0%9A%D0%BB%D1%8E%D1%87%D0%BE%D0%B2%D0%B5%D1%82%D0%B5-%D0%B2-%D0%A5%D0%B8%D1%82%D1%80%D0%B8%D0%BD%D0%BE-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "Напролет тръгва строителството и реконструкцията на публичните обекти\n                    Лошото време, незасъхнали стени и липсващ акт 16 са осуетили раздаването на ключовете на новодомците от първите 10 готови построени къщи в Хитрино. Според специално разпратена преди два дни програма от общината символичният акт с връчването на ключовете трябваше да стане в 11.30. В разговор със собствениците на изградените домове обаче се оказа, че къщите не са готови, на места са запалени вътре печки, за да съхнат стени, другаде е направена само шпакловка\n\"В Шумен съм на квартира със сина ми.\" - разказва пред \"Монитор\" Шенай Хюсеин, която на 10 декември м. г. губи мъжа си и единия си син, а домът им е разрушен. Сега чакам къщите да ни възстановят за да се приберем поне, в мой дом, а не в чужда къща и това ме успокоява. След като си получи ключовете, ще трябва тепърва да обзавежда дома. Оцелелият й син е студент в Шуменския университет и той сега е единственото нещо, което дава смисъл на живота й.\nНастанена на фургон ще посрещне Новата година Маргарита Жекова. Тя и Пенко са единствените обитатели на фургони. Иначе не е да няма предоставени от държавата фургони в селото, в някои дворове даже по два, но местните ги използват за допълнителни складове. Марго няма да остане за Коледа във фургона, а ще е със сина в Шумен и ще се включи със снахата в приготвянето на рождественската трапеза, за Нова година пък ще е с други роднини в Силистра.\nНай-спокойни и най-благодарни в селото са най-изстрадалите. За първи път на публично място след аварията се появява Георги, който след експлозията остана месец в кома, а под сурдинка местни прогнозираха, че няма да го бъде. Сега е на крака, макар и с патерици, предстоят му само рехабилитации, остава да си оправи и зъбите и е щастлив и изпълнен благодарност към всички, за които се сети, особено към брат си, полицая Борис Марков.  За запазването на живота си и операциите благодари на специалистите от ВМА - София. От комина на новата къща на Георги, Борис и майка им Гая, построена като дарение от бургаска фирма се носи дим. \"Гори печка за да съхнат стените, мисля, че до един месец ще влезем, сега няма как, времето не позволява, мазилката не е дръпнала, но ще се приберем.\" - разказва мъжът. Пак тогава вече се надява да е и без патерици.\nРайонният мюфтия Месут Мехмедов и Варненския и Великопреславски митрополит дядо Йоан за втори път за една година отслужват съвместно всеки пред своя си Бог ритуал за душите на загиналите и за здравето и благоденствието на оцелелите. Мюсюлманите  колят коч в двора на сватбената зала, а дядо владика заради постите освещава шаран. На курбана отсъстват политици, най-високопоставеният държавен служител е шефът на пожарната гл. комисар Николай Николов, когото от 10 декември м. г. възприемат като местен заради прекараното тук време. Посрещат го с овации като герой или звезда. Разказва на събраните за световния опит от такива аварии, това, което е чел по книгите, за съпътстващите престъпления, мародерство. Нищо от това не се случило в Хитрино. Като се прибрали по домовете си хората намерили в руините непокътнати големи количества злато и семейни ценности.\n\"Трудно е усвояването на средствата по европейските фондове, \"привилегията\" ни е за допълнително отпускане на средства, а не за промяна но условията по европейските програми, там процедурата е много тежка, но в рамките на два месеца сме подготвили проектите и сме  ги внесли във фонд \"Земеделие\", за два от 12-те проекта вече имаме подписани договори.\" - разказва за това, което трябва да се случи с публичните сгради в Хитрино кметът Нуредин Исмаил. Ако бъдат подписани всички договори през зимата може да започнат процедурите по тяхното възлагане и напролет да тръгне строителство, обяснява кметът.  На реконструкция в частност подлежат сградите на кметството и полицията, ще бъде ремонтирани и водопроводната система и канализацията в селото. Предвидено е благоустрояване на улиците и тротоарите. \n \n\n\n                    ", "date": "2017.12.18", "title": "Ключовете в Хитрино остават за догодина"}
{"url": "http://www.monitor.bg/a/view/34453-%D0%A1%D0%BF%D0%B8%D1%80%D0%B0%D1%82-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B2%D0%BE%D0%B4%D0%B0%D1%82%D0%B0-%D0%B2-%D0%BD%D1%8F%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    „Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В понеделник във връзка с изграждане на сградно водопроводно отклонение на ул. „21-ви век“ в кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи по бул. „Симеоновско шосе“ от бул. „Г. М. Димитров“ до ул. „Димитър Шишманов“; по ул. „Тодор Кожухаров“, ул. „Стефан Гечев“, ул. „Леа Иванова“, ул. „455- та“, ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Георги Златарски“.\nВ понеделник във връзка с подмяна на сградно водопроводно отклонение на ул. „Кокиче“ в кв. „Челопечене“ се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Ангел Маджаров“, ул. „Петър Хр. Стойнов“, ул. „Старо селище“, ул. „Челопешко шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел Маджаров“ ъгъла с ул. „Петър Хр. Стойнов“. В понеделник във връзка с подмяна на спирателен кран на ул. „Бойчо Бойчев“ в кв. „Горна баня“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Бойчо Бойчев“, ул. „Околовръстен път“, в местност Подлозище, местност Горни Смърдан, ул. „Суходолска“ в района на бившия АРЗ „Люлин“.\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“ ъгъла с ул. „Подлозище“ над басейн „Пирамидите“. В понеделник във връзка с подмяна на спирателен кран на ул. 646 в кв. „Горна баня“ се налага спиране на водоподаването от 9:00 до 16:30 часа на клиентите на „Софийска вода”, живеещи по ул. 646 от ул. „Обзор“ до ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. „Каменица“. В понеделник във връзка с подмяна на сградно водопроводно отклонение на ул. „Горна кория“ в кв. „Видните“ на с. Казичине се налага спиране на водоподаването от 9:30 до 16:30 часа на клиентите на „Софийска вода”, живеещи в кв. „Видните“.\n\n \n                    ", "date": "2017.12.18", "title": "Спират временно водата в някои части на столицата"}
{"url": "http://www.monitor.bg/a/view/65773-%D0%98%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B0-%D0%B6%D0%B5%D0%BD%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D0%B2-%D0%9C%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4/", "text": "ДНК експертиза от тиксото на устата на жертвата ще разплете случая\n                    Убийството на детето доведе до напрежение в родопския град. Малко преди 15 часа вчера започна протестно шествие. Хората в Момчилград са недоволни заради липсата на официална информация за убийството на Дамла и яснота около това кой е заподозрян за случилото се.„Към настоящия момент всяка информация, която може да бъде изнесена, може да увреди интересите на разследването. Това, което мога да кажа, е, че не малка част от ключа към решението ще бъде дадена като отговор с експертни заключения. Очаква се всеки момент да бъде представено в писмен вид експертното заключение на съдебно-медицинската експертиза. На наблюдаващия прокурор неформално, непосредствено преди изготвяне на заключението и веднага след аутопсията, съдебните медици са потвърдили, че става дума за задушаване, което на първа версия не е причинено от материала, с който е овързано и запушено лицето на детето, а е причинено предварително“, заяви главният прокурор Сотир Цацаров и уточни, че предстои още днес да бъдат представен в Националния институт по криминалистика и криминология или на  частна лаборатория за незабавна обработка ДНК материал. „Включително и ДНК материал от залепващата материя, която е била използвана – тиксо или както и да го наречем. Ако това може да стане в Националния институт по криминалистика и криминология незабавно, НИКК ще остави всички други задачи и ще прави това, ако ли не – ще плащаме на частна лаборатория, но ще работим максимално бързо. До този момент е трудно да се каже, че има лице, което е заподозряно“, допълни той. По думите му има оперативни версии, като част от тях са далеч по-истинни от другите, но в крайна сметка се нуждаят от доказателства.„Има ли ясни доказателства за извършителя, ще бъдете уведомени. В момента нещата са свързани с провеждането на разпити, оперативни беседи, с изясняването на обкръжаващата среда и по местоработата на майката, и на детето, и на всичко друго. Но най-важното в момента са експертизите на веществени доказателства“, подчерта още главният прокурор. \n\n\n                    ", "date": "2017.12.18", "title": "Майката на убитата Дамла заподозряна за зверството (Обновена)"}
{"url": "http://www.monitor.bg/a/view/61637-%D0%90%D0%BA%D0%BE-%D0%BD%D1%8F%D0%BC%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%9C%D0%97-%D1%89%D0%B5-%D0%BF%D0%BB%D0%B0%D1%89%D0%B0-%D0%B7%D0%B0-%D0%BD%D0%BE%D0%B2%D0%BE%D1%82%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE/", "text": "Мораториумът  не цели пестене на средства, а баланс на разходите   * Изпълнителната власт не си свърши работата с иновативните молекули\n                    ?- Приетото със Закона за бюджета на НЗОК временно решение през 2018-а да не се заплаща за иновативни молекули, за които притежателите на разрешителните за употреба са подали заявление за включване в позитивна листа през тази година, наистина предизвика пациентски и политически реакции. За съжаление, дебатите излязоха от нормалната парламентарна процедура и нагнетиха лични емоции, замесиха се съдби, изрекоха се крайни твърдения. Причината е в натрупаната несвършена работа от изпълнителната власт. Така една чисто експертна дискусия стана обект на политическа полемика. Партийната употреба на проблемите в здравеопазването може би дава краткосрочен дивидент. В дългосрочен план обаче това само забавя реформите и задълбочава недоверието в сектора.- Целта не е пестене, а баланс на разходите. Никъде официално не съм видяла подобни разчети. Използваната в политическото говорене сума от 25 милиона е извадена от коментар в стенограмата на надзорния съвет на Касата. Но никой не може да гарантира, че тя е точна. Това е големият проблем на разходите за лекарства - че няма предвидимост на крайните суми и възможност за регулация. Защото имаме печалния опит, когато за хепатит С например при първоначално заявени като подходящи около 300 пациенти, впоследствие станаха повече от хиляда. Липсват механизми за гъвкаво договаряне с фармацевтичните фирми, за да има предвидимост. Липсва ефективен контрол на предписването и употребата. Затова и разходите за лекарства нарастват с най-бързи темпове в сравнение с тези за извънболнична, болнична медицинска помощ и медико-диагностични изследвания.- Ако медицинска комисия прецени, че даден медикамент от новите молекули е единствената терапевтична алтернатива за онкоболния пациент, средствата ще се заплащат чрез бюджета на Министерството на здравеопазването.- В разчетите на бюджета за следващата година са предвидени 1 милиард за лекарства, от които за лечение в онкологията средствата са 300 милиона. И в тези параметри 74% от разходите са за нови, прицелни терапии. За сравнение ще посоча, че за цялата извънболнична медицинска помощ: първична и специализирана, се отделят през 2018 г. около 400 милиона.- Пациентските организации винаги са особено активни, когато става въпрос за медикаментозна терапия. Повечето от тях, както и президентът, не се заинтересуваха от другата забрана: за финансиране на нови дейности в лечебните заведения. Балансираният бюджет на НЗОК гарантира правата на пациентите, защото това им дава сигурност, че ще имат достъп до всичко предвидено в пакета на касата: профилактични прегледи, направления, изследвания, болнично лечение, дентални услуги.- Иновативните лекарства са обект на паралелен износ заради ниските цени у нас. Контрол върху паралелната дистрибуция се налага, защото тя често води до дефицит на животоподдържащи медикаменти. Скоро бяха оповестени и чисто криминални практики в тази област. В процес сме на приемане на законодателни промени, засилващи контрола. Най-доброто решение обаче би била информационна система, която да следи всеки един етап на потреблението на лекарства. За това трябва време. Трябва да се гарантира, че скъпите иновативни медикаменти се ползват от нуждаещите с пациенти, а не носят финансова изгода на търговци. - С около 100 милиона ще е преразходът за лекарства през 2017 година. От средствата за медикаменти 65% са за иновативни терапии, а само 25% за генерични. От 2009 г. до сега разходите за лекарствени продукти са се увеличили 200%.За сравнение за този период средствата в първичната помощ са нараснали с 32%, в специализираната 44%, в денталната помощ 72%, в болничната помощ 96%, за медико-диагностични дейности 29%. Няма изградени регистри на заболяванията и не може да се проследи обективно ефектът от увеличените разходи за медикаменти. Експертите трябва да подскажат механизми за преминаване от заплащане за молекули към заплащане за терапевтичен резултат.- Всъщност имаше една приета промяна, касаеща паралелната търговия в 42-ото Народно събрание и тя беше обявена за противоконституционна. Бяхме заплашени и от наказателна процедура от Европейската комисия. Затова нотификацията на текстовете е задължителна, за да сме сигурни, че не противоречат на правото на Европейския съюз. Това забави и законопроекта за изменение и допълнение на Закона за лекарствените продукти в хуманната медицина. Но той вече е приет от Министерския съвет и предстои разглеждането му в комисията и пленарната зала. Предложените промени са в посока на изграждане на информационна система, с която да се следят наличностите и възможност за забрана на паралелен износ при доказан риск за недостиг на медикамент за българските потребители.- В действителност и областните болници алармираха за проблем с плащането на заплати, предвид новото ниво на минималната . Министърът на здравеопазването заяви ангажимент да се преостойностят най-недофинансираните клинични пътеки и да се търсят нови параметри на прогнозните бюджети на лечебните заведения. Това ще им даде шанс да увеличат приходите си и да се стабилизират финансово. Д-р Даниела Дариткова е магистър по медицинаЗавършила Санктпетербургския медицински педиатричен институтСпециалист е по педиатрия и обща медицина, магистър по здравен мениджмънтОбщински съветник в Смолян от 2007 до 2009 г. Член на Изпълнителната комисия на ГЕРБНароден представител на 41-ото, 42-ото, 43-ото и 44-ото НС. В 41-ото бе избрана като мажоритарен кандидатПредседател на парламентарната здравна комисия\n  \n\n\n                    ", "date": "2017.12.18", "title": "Ако няма алтернатива, МЗ ще плаща за новото лекарство"}
{"url": "http://www.monitor.bg/a/view/71420-%D0%92-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D1%82%D1%8A%D1%80%D1%81%D0%B8%D0%BB%D0%B8-%D0%9D%D0%9B%D0%9E/", "text": "\n                    Министерството на отбраната на САЩ преди около осем години стартира програма за изучаване на неидентифицирани летящи обекти (НЛО), за каквито често съобщавали военни пилоти, съобщава в. „Политико“. Според описанията на пилотите, тези обекти превъзхождат по възможностите си всякаква въздушна техника, на въоръжение в САЩ и други страни. Освен това понякога тези апарати \"нарушават дори законите на физиката\". Задачите на служителите на Пентагона, включени в тази програма, включвали разговор с военните, забелязали нещо необичайно във въздуха. Тази инициатива се нарича \"Програма за разширено изследване на напредналите заплахи за авиацията\". Не е засекретена, въпреки че за съществуването й са знаели много ограничен брой хора. В същото време, както твърди един от бившите служители на Конгреса на САЩ, в Пентагона не са си били поставили задача да намери доказателства за съществуването на извънземни. На първо място те се опасявали, че НЛО може да се окажат последните разработки на Русия или Китай. Програмата по изучаването на НЛО е приключила през 2012 г. Според вестник \"Ню Йорк Таймс\" програмата е била с бюджет 22 милиона долара и съществувала от 2007 година. \"Поддръжниците на програмата твърдят, че тя все още е в действие, но министерството е спряло финансирането й\", се казва в текста на статията.\n\n\n                    ", "date": "2017.12.18", "title": "В Пентагона търсили НЛО"}
{"url": "http://www.monitor.bg/a/view/13182-%D0%9F%D1%87%D0%B5%D0%BB%D0%B0%D1%80%D1%8F%D1%82-%D0%AF%D0%BD%D0%B8-%D0%B3%D1%83%D1%88%D0%BD%D0%B0-100-%D0%B1%D0%BE%D0%BD%D0%B0-%D0%BE%D1%82-%D0%A4%D0%B5%D1%80%D0%BC%D0%B0%D1%82%D0%B0/", "text": "4 Magic са първата група победител в историята на българския X Factor  \n                    Бившият учител по история Яни Андреев е големият победител в третия сезон на „Фермата“ по bTV. За пръв път фаворитът на зрителите не взима чека от 100 000 лв – симпатиите на хората пред малкия екран обра влогърът Калоян, а трета остана треньорката по художествена гимнастика Валерия. Вътрешното гласуване между участниците в аграрното шоу обаче отреди първото място за Яни, който след бойкота на кариерата си в образованието се оттегли в родното си село Козлец и отглежда 100 кошера с пчели.  Прецедент имаше и в  конкурентното риалити X Factor, чиито финал Нова тв излъчи на гърба на „Фермата“ в неделната вечер. Всенародната любов, опцията за договор с лейбъл и голямата награда от 50 000 лв отидоха при момичетата от 4Magic. Ангелогласните девойки от отбора на Любо Киров са първата група, достигнала върха в българската история на музикалното шоу. Преди тях по-сериозен отпечатък с харизма и перфектна вокална стиковка в зрителската памет оставиха АVA, чиито ментор бе Люси Дяковска. “Все още не можем да повярваме, че спечелихме. Благодарим на всички, които ни подкрепяха, както и на целия екип, който ни даде толкова много“, споделиха момичетата, чието акапелно изпълнение на на „Вечеряй, Радо“ разплаква публика от баба до бебе.На крачка от победата със сцената се разделиха Ева Пармакова и Йоана. Финалистките от отбора на Момичетата направиха свой дует с любими звезди в лицето на Михаела Маринова и Кристиан Костов. Специален гост в Нощта на големия финал беше дамата с ненадминат глас – Марги Хранова.\n\n\n                    ", "date": "2017.12.18", "title": "  Пчеларят Яни гушна 100 бона от „Фермата“"}
{"url": "http://www.monitor.bg/a/view/73883-%D0%9A%D1%80%D1%83%D0%BC-%D0%BD%D0%B0%D0%B3%D1%80%D0%B0%D0%B1%D0%B8-%D0%91%D0%B0%D1%80%D0%B0%D0%B1%D0%B0%D0%BD%D0%B0-%D0%BD%D0%B0-%D0%A1%D1%83%D0%B7%D0%B0%D0%BD%D0%B8%D1%82%D0%B0/", "text": "\n                    Попфолк певецът Крум награби 14-годишната Сузанита, добила популярност със скандалното видео към песента „Луцифер и Буда“. Опасно близките отношения на двамата изпълнители са по повод съвместното им парче „Барабана“, което за три дни в онлайн средите натрупа толкова лайкове, колкото и палци надолу. За пореден път дъщерята на фолклегендата Орхан Мурад получи негативни реакции, демонстрирайки поведение неподходящо за възрастта си. Освен туърк в изрязани гащета, ученичката провокира и с текста в колаборацията - „Барай барабана. Вдигаме ти градуса нагоре. Вкарай, в Рая ме закарай. От малка ме накарай да искам да бъда в ръцете ти“. „Сузи, няма ли да ходиш на училище“, „Крумчо, ако бараш нейния барабан, ще бараш веригите в затвора, мойто момче“ и „Нямам думи колко ме е срам от днешното поколение“, са само част от коментарите към клипа. Някои от потребителите пък забелязаха, че гласът на тийнейджърката в песента подозрително много прилича на този на Андреа и повдигат въпроса дали половинката на Кобрата не е ударила едно рамо на младата си колежка.     \n\n\n                    ", "date": "2017.12.18", "title": "Крум награби „Барабана“ на Сузанита"}
{"url": "http://www.monitor.bg/a/view/46799-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D1%81%D1%82%D0%B0%D0%BD%D0%B0-%D0%BD%D0%BE%D0%BC%D0%B5%D1%80-1-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "Само Радо Янков влезе още в топ 30 от българските спортисти\n                    Григор Димитров беше избран за Спортист на Балканите за 2017 година в 45-ото издание на анкетата на БТА между националните агенции на страните в региона.Димитров е първият български тенисист, който печели наградата и първият наш спортист въобще след Станка Златева през 2010 г. Гришо беше посочен в топ 10 на всички анкетни карти на участвалите в допитването и събра 62 точки, след като през изминалия сезон се изкачи на третото място в световната ранглиста на ATP и спечели четири титли, в това число турнира \"Мастърс\" в Синсинати и финалната надпревара на АТР на осемте най-добри през годината в Лондон, а също и надпреварите в Бризбейн и София.\"Щастлив съм да разбера, че съм избран за спортист на Балканите за 2017 година! Добрата работа дава добри резултати. Постоянството, вярата в себе си и пълната отдаденост се отплащат. Годината е силна и специална за мен и моя екип. Благодаря на семейството и екипа ми, на всички, които вярват в мен и ме подкрепят в трудните моменти и в успехите. За мен е чест да представям България!“, коментира за БТА Димитров и пожела весели празници и успешна 2018 година на цяла България.Утре Григор ще прибави още два приза във витрината си - „Икар“ за Спортно постижение на 2017 г. на Фондация „Български спорт“ и този за Спортист номер 1 на България за 2017 г. До последно обаче не се знае дали самият той ще присъства на церемониите.Българинът изпревари само с 2 точки в допитването на БТА водачката в световната ранглиста по тенис при жените Симона Халеп. През годината тя достигна до финала на \"Ролан Гарос\" и стана първата румънка в историята, която оглави класацията на WTA. Трети в класацията с 49 точки е световният шампион в спринта на 200 метра Рамил Гулиев, който се състезава за Турция.Извън призовата тройка остана хърватският футболист Лука Модрич, който спечели пет трофея с „Реал“ (Мадрид) през годината, в това число Шампионската лига, титлата на Испания, световното клубно първенство, Суперкупата на Испания и на Европа. Той е шести с 31 точки, като бе изпреварен от атлетките Катерина Стефаниди (Гър) и сънародничката си Сандра Перкович, която спечели анкетата за 2016 г.Общо 30 състезатели получиха точки в анкетните карти на 10-те национални агенции на Балканите. Освен Григор точки от българите получи и Радослав Янков като носител на малката световна купа в сноуборда в паралелния гигантски слалом. Той завърши но 23-о място с 5 точки в актива си.  1. Григор Димитров (България, тенис) - 62 т.\n 2. Симона Халеп (Румъния, тенис) – 60\n 3. Рамил Гулиев (Турурция, лека атлетика) - 49\n 4. Катерина Стефаниди (Гърция, лека атлетика) - 48\n 5. Сандра Перкович (Хърватия, лека атлетика) - 46\n 6. Лука Модрич (Хърватия, футбол) - 31\n 7. Елефтериос Петруниас (Гърция, сп. гимнастика) - 21\n 8. Богдан Богданович (Сърбия, баскетбол) - 19\n 9. Тияна Бошкович (Сърбия, волейбол) - 17\n10. Стоянче Стоилов (Македония, хандбал) – 16 \n\n\n                    ", "date": "2017.12.18", "title": "Григор Димитров стана номер 1 на Балканите"}
{"url": "http://www.monitor.bg/a/view/72549-%D0%94%D0%B2%D0%B5-%D0%BF%D0%B5%D1%82%D0%B8%D1%86%D0%B8-%D0%BF%D0%BE-27-085-%D0%BB%D0%B2-%D0%BF%D0%B0%D0%B4%D0%BD%D0%B0%D1%85%D0%B0-%D0%B2-5-%D0%BE%D1%82-35/", "text": "\n                    Двете петици по 27 085 лева в двете тегления на играта \"5 от 35\" бяха най-големите печалби в тираж №100 на БСТ. Тази във II теглене беше улучена заедно с четворки за 80,30 лв., от което тото любител, заложил във Варна, ще прибере 27 165,30 лева. Той е пуснал обикновен четворен фиш за 2 лева. Другата петица, в I теглене, пък беше уцелена от късметлия, играл в Хасково също с 4 комбинации, но и с 4 за \"Тото Джокер\" за 2,80 лв.\n\nВторите по големина печалби са от играта \"Тото Джокер\", където са уцелени 2 тройки по 12 623 лева. Едната беше улучена заедно с 6 двойки по 89,50 лв. и донесе 13 160 лева на играч, избрал 1 комбинация за \"6 от 42\" и 10 за \"джокера\" (5 числа пълно комбиниране - ПК) за 2,60 лв. Другият е ударил освен тройка и 3 двойки с 1 комбинация за \"6 от 49\" и 4 за \"Тото Джокер\" за 1,65 лв.\n\nВ \"5/50 - 1/12 Зодиак\" пък има две паднали комбинация 4+1 по 5000 лв. Едната е за двоен фиш за 2 лв., а другият - за такъв с 4+4 комбинации за 3,80.\n\nДжакпотът в \"6 от 49\" порасна с нови 72 321,10 лв. и стана 2 808 739,87. Чака се към тази сума да си прибавят още към 70 000. В \"6 от 42\" има 488 400,15 лева и там ще се налеят към 20 000. В \"5/50\" пък си стоят непроменящите се 3 млн. лв. Така в трите ще се съберат над 6,4 млн.\n\n \n                    ", "date": "2017.12.18", "title": "Две петици по 27 085 лв. паднаха в \"5 от 35\""}
{"url": "http://www.monitor.bg/a/view/35088-%D0%9F%D1%80%D0%BE%D1%87%D1%83%D1%82%D0%B0-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B0-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D1%8F-%D1%81-%D0%BC%D1%8A%D0%B6%D0%B0-%D1%81%D0%B8-%D1%87%D1%80%D0%B5%D0%B7-%D1%81%D0%BF%D0%B8%D1%81%D0%B0%D0%BD%D0%B8%D0%B5/", "text": "\n                    Капитанката на руския национален отбор по тенис за жени Анастасия Мискина обяви, че се разделя със своя съпруг Сергей Мамедов след 11 години брак. Интересното е, че новината, която трудно би могла да се нарече светска, не беше оповестена чрез социалните мрежи, каквато е практиката напоследък, а от страниците на лъскавото списание Hello.„Вървяхме към това решение в продължение на няколко години, опитвайки се да запазим отношенията си и правейки всичко възможно за това. Но усилията ни се оказаха напразни, казва красавицата. – Нашите жизнени приоритети и принципи все повече се разминаваха. В крайна сметка стигнахме до извода, че раздялата е най-добрият изход в така стеклата се ситуация. Това е открита и честна постъпка и за двама ни.”„Ние ще си останем близки, родители на трима прекрасни синове, ще запазим добрите си отношения и ще продължаваме да ги възпитаваме заедно”, завършва тенисистката.Най-големият син на Мискина и Мамедов – Евгений, е на девет години, вторият – Георгий, е на седем, а най-малкият Павел е на 5.Светската мълва гласи, че Мискина и мъжът й се запознали през 2007 г., малко след като спортистката сложила край на професионалната си кариера. Тогава тя е измъчвана не само от отдавна тормозещата я травма на рамото, но и нелеката раздяла с хокеиста от московския ЦСКА Константин Корнеев. По информация на медиите, двамата дори си били поръчали венчалните халки, но годежът бил неочаквано разтурен. Преди това Мискина дълго време се срещаше с друг хокеист – Александър Степанов от казанския „Ак Барс”.Вече на 26, Мискина явно решила, че спортистите не стават за сериозни отношения и се насочила към бизнесмена Сергей – син на известния дипломат Георгий Мамедов, по онова време – посланик на Русия в Канада. Двамата скоро заживели заедно, а тримата синове станали основен приоритет за Анастасия. „Първо са децата, а после е съпругът. Обичам го, но нека не се обижда. Първо са децата”, повтаряше тя постоянно.Сега очевидно приоритет ще е работата. Освен капитан за ”Фед къп”, Анастасия Мискина е посланик на световното първенство по футбол за един от градовете домакини – Самара. Причината: там са родени две от състезателките в отбора й – Даря Касаткина и Анастасия Павлюченкова.\n\n\n                    ", "date": "2017.12.18", "title": "Прочута тенисистка се разделя с мъжа си чрез списание"}
{"url": "http://www.monitor.bg/a/view/49048-%D0%A8%D1%83%D0%BC%D0%B0%D1%85%D0%B5%D1%80-%D0%BF%D0%B5%D1%82%D0%B8-%D0%B2-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%BD%D0%B0-%D0%A4%D0%BE%D1%80%D0%B1%D1%81/", "text": "\n                    Рекордьорът по световни титли във Формула 1 Михаел Шумахер попадна в класацията на най-добре платените спортисти в историята с приходи от над един милиард долара. Листата е на сп. „Форбс”, а Шуми, който е на пето място, е единственият германец в първата десетка. При изчисляването са взети предвид парите от заплати, премии, рекламни договори и лихви.\n\nШуми, който от декември 2013-а се лекува от тежка травма, получена при падане със ски във Френските Алпи, е зад баскетболната легенда Майкъл Джордан (1,85 милиарда долара), както и мегабогаташите на голфа Тайгър Уудс (1,7 млрд.), напусналия този свят през 2016 г. Арнолд Палмър (1,4 милиарда) и Джак Никлъс (1,2).\n\nНай-добре платеният сред футболистите е бившият капитан на английския национален отбор и „Манчестър Юнайтед” Дейвид Бекъм. Той е седми с 800 милиона. Сегашният идол Кристиано Роналдо е „едва” 12-и със 725 милиона.\n\nИзчисляването на хит листата на „Форбс” е направена на базата на данни от 1990 до 2017 г., тъй като се приема, че оттогава приходите на спортистите започват да добиват впечатляващи размери. От тогава само шестима атлети успяват да достигнат абсолютния годишен връх и един от тях е именно Шумахер.\n                    ", "date": "2017.12.18", "title": "Шумахер пети в класация на „Форбс”"}
{"url": "http://www.monitor.bg/a/view/18443-%D0%91%D0%B0%D1%80%D1%81%D0%B0-%D0%B7%D0%B0%D0%B3%D1%80%D1%8F-%D1%81-40-%D0%B7%D0%B0-%D0%95%D0%BB-%D0%BA%D0%BB%D0%B0%D1%81%D0%B8%D0%BA%D0%BE%D1%82%D0%BE-%D1%81-%D0%A0%D0%B5%D0%B0%D0%BB/", "text": "Валверде загуби и Алкасер за дербито\n                    \n                                        “Барселона” загря с убедителна домакинска победа над “Депортиво” (Ла Коруня) с 4:0 преди Ел Класико с “Реал” (Мадрид) в Примера дивисион. Най-чаканият футболен мач в света е в събота от 14 часа българско време.Преди началото на двубоя Лео Меси показа новата си \"Златна обувка\" за голмайстор в Европа за изминалия сезон, но не успя да се разпише в този мач, нацелвайки на три пъти гредите. За сметка на това точни бяха на два пъти Луис Суарес (29, 47) и Паулиньо (41, 75). Това бе 13-и успех за „Барселона“ от 16 кръга до момента, като тимът продължава да е лидер с 42 точки и 6 повече от „Атлетико“ (Мадрид).Лоша новина за треньора Ернесто Валверде пък е контузията на Пако Алкасер, който стана поредният футболист, който няма да бъде на линия за дербито с „Реал“ (М). Нападателят напусна принудително терена в средата на първото полувреме, а тестовете показаха мускулна контузия на левия крак, изискваща 3 седмици възстановяване. Освен него аут е Усман Дембеле, а Жерард Деулофеу и Рафиня до последно ще бъдат под въпрос заради травми.В същото време стана ясно, че Хавиер Масчерано със сигурност напуска „Барселона“ още тази зима. Аржентинецът се разбра с китайския „Хабей Форчън“ и ще продължи там кариерата си. Според „Ел Мундо депортиво“ в касата на „Барса“ ще влязат 10 милиона евро. 9 от тях веднага ще бъдат инвестирани в бразилския защитник на „Палмейрас“ Йери Мина, който наскоро бе избран за номер 1 в местното първенство. Към Масчерано сериозен интерес имаше и от „Ливърпул“, но аржентинецът предпочете офертата от Китай.\n                    \n                                    ", "date": "2017.12.18", "title": "„Барса“ загря с 4:0 за Ел класикото с „Реал“"}
{"url": "http://www.monitor.bg/a/view/17248-%D0%A1%D0%B8%D1%82%D0%B8-%D0%BF%D0%BE%D0%B7%D0%BB%D0%B0%D1%82%D1%8F%D0%B2%D0%B0-%D0%93%D1%83%D0%B0%D1%80%D0%B4%D0%B8%D0%BE%D0%BB%D0%B0-%D1%81-20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Ръководството на „Манчестър Сити“ възнамерява да продължи с три години договора на Пеп Гуардиола, твърдят медиите в Англия. 46-годишният каталунец стартира сезона със 17 победи и един равен в 18 мача във Висшата лига, което е убедило изпълнителния директор Феран Сориано да предложи нов контракт с подобрени условия. Новината беше разпространена и от телевизия „Скай Спортс\", според чиято информация голямата преднина на „Сити“ срещу съперниците ще позволи на ръководството да започне по-рано преговори с Гуардиола и може би част от футболистите. Самият каталунец има договор до 2020 година, но се очаква той да бъде продължен до 2023-а. Английските медии предполагат, че според новото споразумение Гуардиола ще получава по 20 милиона лири на година. Голямата цел пред тима пък ще бъде Шампионската лига, след като титлата в Англия е почти капарирана.\n\n\n                    ", "date": "2017.12.18", "title": "“Сити“ позлатява Гуардиола с 20 милиона евро на година"}
{"url": "http://www.monitor.bg/a/view/1931-%D0%93%D0%BE%D0%BB%D0%B5%D0%BC%D0%B8%D1%8F%D1%82-%D0%9A%D0%B0%D0%BA%D0%B0-%D1%81%D0%BB%D0%B5%D0%B7%D0%B5-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0/", "text": "\n                    Носителят на “Златната топка” за 2007 година Кака обяви официално края на професионалната си футболна кариера. 35-годишната легенда на „Милан“ използва Twitter, за да се сбогува с любимата си игра. “Отче, това беше много повече, отколкото някога съм си представял. Благодаря ти! Сега съм готов за следващото пътешествие. В името на Исус. Амин”, написа в социалната мрежа бразилецът, който е ревностен християнин. Кака слиза от сцената като един от едва осемте футболисти в историята, които могат да се похвалят, че са печелили световното първенство по футбол, Шампионската лига/КЕШ и “Златната топка”. Другите седмина са Боби Чарлтън, Герд Мюлер, Франц Бекенбауер, Паоло Роси, Зинедин Зидан, Ривалдо и Роналдиньо. Креативният офанзивен футболист има 92 мача и 29 гола с националната фланелка на Бразилия.\n\n\n                    ", "date": "2017.12.18", "title": "Големият Кака слезе от сцената"}
{"url": "http://www.monitor.bg/a/view/36495-1200-%D1%83%D1%87%D0%B5%D0%BD%D0%B8%D1%86%D0%B8-%D0%B8%D0%B3%D1%80%D0%B0%D0%BB%D0%B8-%D0%B1%D0%B0%D0%B4%D0%BC%D0%B8%D0%BD%D1%82%D0%BE%D0%BD-%D0%BF%D1%80%D0%B5%D0%B7-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Над 1200 ученици са играли бадминтон през годината, благодарение на програмата „Децата и бадминтона“, финансирана с 50 000 лв. от ММС. Това обяви вчера спортният министър Красен Кралев, който беше удостоен с медал и юбилейна купа за особени заслуги към този спорт, диплома и ръчно изработената значка по повод 50 години бадминтон у нас.\"Това е един от най-бързо развиващите се спортове в България и аз съм изключително доволен от начина, по който работим с федерацията през последните 3 години. Смело мога да кажа, че сме една от трите водещи нации в европейския бадминтон и съм сигурен, че винаги ще имаме достойно присъствие на европейско ниво. На световни първенства и олимпиади е много по-сложно, защото азиатците доминират в този спорт, но защо пък да не ги изненадаме\", заяви Кралев.Осем български състезатели, сред които Мария Мицова, Димитър Янакиев, Иван Русев, Иван Панев, Пейо Бойчинов, Мария Делчева и др., се завърнаха наскоро от 10-дневен лагер в Окаяма, Япония. Благодарение на сключения миналата година меморандум, наши състезатели ще се подготвят там за предстоящата олимпиада в Токио през 2020 г.\n\n\n                    ", "date": "2017.12.18", "title": "1200 ученици играли бадминтон през годината"}
{"url": "http://www.monitor.bg/a/view/71572-%D0%97%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%B3%D0%B5%D1%80%D0%B1%D0%B0-%D0%BD%D0%B0-%D0%B5%D0%BA%D0%B8%D0%BF%D0%B8%D1%82%D0%B5-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    Международният олимпийски комитет оповести изискванията си относно екипировката на руските спортисти, които ще участват в зимната олимпиадата в Пьончан.Принципите за изготвяне на облеклата са следните. Гербът на страната и емблемата на националния олимпийски комитет се заменят с олимпийските кръгове. RUS се заменя с OAR. Russia става Olympic Athlete from Russia, като размерът на шрифта за думите Olympic Athlete from трябва да е същият като за думата Russia. Запазеният знак Team Russia е забранен и не може да се използва на екипировката, аксесоарите и оборудването.Всички надписи трябва да са на английски, като шрифтът е колкото може по-универсален.Разрешени са един или два цвята от националния флаг, но се изисква предварително разрешение от МОК, като отделните части не бива да се сливат в националния флаг.Всички тези принципи важат за спортистите, треньорите и официалните лица. Всички изработени образци на екипировката трябва да преминат през задължителното одобрение на МОК.Медиите вече се сдобиха с проекта за пуловерите на руските хокеисти. Вместо герба на Русия на тях ще бъде изобразен силует на играч. „Вече сме изпратили проекта за одобрение в МОК”, казаха от руската хокейна централа.\n\n\n                    ", "date": "2017.12.18", "title": "Забраниха герба на екипите на Русия"}
{"url": "http://www.monitor.bg/a/view/50570-%D0%A1%D0%BE%D0%BA%D0%BE%D0%BB%D0%BE%D0%B2-%D0%B2-%D0%B8%D0%B4%D0%B5%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80-%D0%BD%D0%B0-%D0%BA%D0%BB%D1%83%D0%B1%D0%BD%D0%B8%D1%8F-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B5%D0%BD-%D0%BC%D0%BE%D0%BD%D0%B4%D0%B8%D0%B0%D0%BB/", "text": "Ники Пенчев и СКРА изпуснаха бронза срещу \"Сада Крузейро\"\n                    Цветан Соколов влезе в идеалния отбор на световното клубно първенство по волейбол за мъже в Полша, въпреки че отборът му \"Кучина Лубе\" остана втори след загубата от \"Зенит\" (Казан) с 0:3 на финала. Българският национал беше обявен за най-добър играч на поста нападател на диагонал с разпределителя и се озова сред 6-те лидери в индивидуалните класации. В отбора на турнира влязоха още двама негови съотборници. Османи Хуанторена беше признат за най-полезен играч - MVP, а Женя Гребеников - за либеро №1. За взелия италианско гражданство кубинец Хуанторена това че 4-и приз MVP в клубния мондиал след трите поредни от 2010 до 2012 г. Другите в идеалния състав са посрещачите Вилфредо Леон от \"Зенит\" и Йоани Леал от \"Сада Крузейро\" (Браз), и двамата от кубински произход. Централните блокировачи са Алексей Самойленко от \"Зенит\" и Роберланди Симон от \"Сада Крузейро\" (също кубинец). Най-добър разпределител пък и Александър Бутко от \"Зенит\".Руският гранд \"Зенит\" спечели първата си световна клубна титла след доста оспорван първи гейм с италианския шампион \"Лубе\", но с крайно 3:0 (25, 22, 22). Соколов завърши този мач с 14 точки(2 блока, 2 аса). Срещата се превърна в персонален дуел между бившите кубински национали Леон и Хуанторена, като първият завърши с 19 т. (2 блока, 2 аса), а вторият - с 22 (1 ас).\"Предпочитам да бях победител, отколкото MVP в турнира - призна Хуанторена след финала. - Изпуснахме много шансове, но \"Зенит\" игра наистина много добре.\" \"Никога не играя, за да бъда MVP, така че искам да поздравя Османи Хуанторена - каза пък Леон. - Винаги играя за отбора, както всичките ми съотборници. Играх за златния медал и си вършех работата.\"Другият българин, стигнал до четворката на световното клубно първенство - Николай Пенчев, остана четвърти със своя полски отбор СКРА (Белхатув), след като изпуснаха шанса да вземат бронза със загубата с 0:3 (-19,-18,-13) от \"Сада Крузейро\". Пенчев направи 3 точки, съотборникът му Сречко Лисинац - 9, а за бившия шампион \"Сада\" с 15 отличник беше кубинецът Йоани Идалго. \n\n\n                    ", "date": "2017.12.18", "title": "Соколов в идеалния отбор на клубния волейболен мондиал"}
{"url": "http://www.monitor.bg/a/view/57515-%D0%91%D0%93-%D0%A0%D0%BE%D0%BD%D0%B0%D0%BB%D0%B4%D0%BE-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D0%B2-%D0%9C%D0%9C%D0%90-%D0%BD%D0%B0-13-%D1%8F%D0%BD%D1%83%D0%B0%D1%80%D0%B8/", "text": "\n                    \n                                        Футболисът и риалити звезда Даниел Златков ще дебютира на професионалната ММА сцена и то сред най-добрите бойци у нас и по света. Най-престижната гала вечер на бойните изкуства Spartacus Fighting Championship ще даде шанс на БГ Роналдо да влезе в клетката срещу боец в своята категория. Предизвикателството за Дани се очаква съвсем скоро - на 13 януари 2018 г. в зала \"Арена Армеец\". Билетите за уникалния спектакъл са в продажба на цени от 10, 30 и 45 лв. и могат да се закупят в мрежите на Ticketportal и Eventim. По повод новото си амплоа Дани Златков пък пусна доста нахъсващо видео във Фейсбук. „Много често в реалния живот ми се налага да се бия, заявява двойникът на Кристиано Роналдо. - Предпочитам обаче да не го правя по улиците, а да го направя свое спортно занимание. Затова мисля, че ММА сцената е най-подходящата за мен. Готов и уверен съм, мога да нокаутирам всеки! Искам тежък противник, за да не приключва всичко в няколко секунди. Когато ударя, много рядко се налага да повторя. Не искам аматьори и самозванци!\", категоричен е футболистът преди дебюта в бойните спортове.\n                    \n                                    ", "date": "2017.12.18", "title": "БГ Роналдо дебютира в ММА на 13 януари"}
{"url": "http://www.monitor.bg/a/view/17462-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%9C%D1%8A%D1%80%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%BD%D0%B4%D0%BE%D0%B2%D0%B5/", "text": "\n                    Станимир Стоилов е предложен за треньор на трите руски гранда „Спартак“ (Москва), „Зенит“ и ЦСКА (Москва). Това разкри радващият се на силни позиции в Русия мениджър Мирчо Димитров, според когото е въпрос на време българинът да застане начело на силен клуб. Както е ясно, в момента Мъри е без работа, след като договорът му с „Астана“ изтече, а към него има сериозен интерес и от Турция. „Не съм личен мениджър на Мъри Стоилов, защото той няма подпис с никой агент, но доста време работя с него - сподели Димитров пред Sportal.bg. - Той е много добър специалист. Затова съм сигурен, че рано или късно ще поеме някой от руските грандове - ЦСКА, „Зенит“ или „Спартак“. Вече съм го предложил на тези три клуба и няма да спра, докато не го вземат. Има и други хора, които са направили същото. Мъри има много оферти. Искат го в Русия и отбори от Европа. В следващите десет години ще се превърне в световен треньор. Постигнатото с „Астана“ не е нищо, той ще запише далеч по-големи постижения”, коментира футболният агент.\n\n\n                    ", "date": "2017.12.18", "title": "Предлагат Мъри на руските грандове"}
{"url": "http://www.monitor.bg/a/view/2228-annihilator-%D1%81-%D1%82%D1%80%D0%B0%D1%88-%D0%BC%D0%B5%D1%82%D1%8A%D0%BB-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2-%D0%A1%D0%BE%D1%84%D0%B8%D1%8F/", "text": "\n                    Канадската група Annihilator пристигат за траш метъл експлозия у нас през 2018 г. Датата е 18 ноември, мястото е столичният клуб Joy Station, а поводът е промотиране на 16-ия им албум For The Demented, който изезе на пазара преди дни. София е една от спирките от европейската обиколка на бандата. „В музиката на Annihilator могат да се усетят влияния от моите музикални търсения. За мен е чест, когато банди и музиканти, които харесвам споменат, че аз имам нещо общо с начина им на пеене или свирене“, заяви китаристът и основател на групата Джеф Уотърс. Последния си десант в България изпълнителине на Perfect Angel Eyes направиха в рамките на Loud Festival през 2012 г., когато забиха преди една от любимите банди на Джеф - Slayer. Билети за събитието на цена от 40 лв може да намерите в мрежата на Eventim.\n\n\n                    ", "date": "2017.12.18", "title": "Annihilator с траш метъл експлозия в София "}
{"url": "http://www.monitor.bg/a/view/6663-%D0%9C%D0%B5%D0%B3%D0%B7-%D1%83%D1%87%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BD%D0%B0-%D0%BC%D0%B0%D1%80%D0%BA%D0%B5%D1%82%D0%B8%D0%BD%D0%B3/", "text": "\n                    Дизайнерката Миглена Каканашева-Мегз застъпи като гост-лектор в Югозападния Университет „Неофит Рилски“. Носителката на „Златна игла“ изнесе открит урок на тема „Изграждането на бранд и полезни практики в модата“. Освен че даде съвети на младите за успешен бизнес във фешън индустрията, Мегз раздаде дипломи на студентите, завършили специалност „Мода“. За събитието тя съобщи с кадри в профила си във Фейсбук. „За мен беше повече от радост да ви споделя малко от моя път по създаването на Megz и да бъда част от дипломирането ви. Аз самата не съм завършила мода и единствената причина днес да имам един от най-популярните и успешни модни брандове в страната са самомородният ми талант и умението ми да правя пари от всичко.“, гласят думите на 27-годишната брюнетка към снимките.Каканашева наскоро изнесе лекция и на среща със свои фенове в Симитли. Жената, която стигна до финала в последния сезон на „Вип Брадър“, сподели съветите си пред близо 500 младежи. Още преди да отпътува към Симитли, чаровното миньонче получи призив да изнесе семинар и в Бургас и Велинград.\n\n\n                    ", "date": "2017.12.18", "title": " Мегз учи студенти на маркетинг "}
{"url": "http://www.monitor.bg/a/view/76411-%D0%95%D1%81%D0%B8%D0%BB-%D0%94%D1%8E%D1%80%D0%B0%D0%BD-%D0%BF%D1%80%D0%BE%D0%B4%D0%B0%D0%B2%D0%B0%D0%BB%D0%B0-%D0%B1%D0%B8%D0%BB%D0%B5%D1%82%D1%87%D0%B5%D1%82%D0%B0-%D0%B7%D0%B0-10-%D1%81%D1%82/", "text": "\n                    В продаване на ръчнонаправени билетчета преминава детството на най-добрата джаз певица в лекия жанр Есил Дюран. Едно от любимите занимания на изпълнителката на „Искам само теб“ като малка е било създаването на импровизирани представления. „Обичах да играя на театър. Аз бях най-великия организатор на тези театрални събития или концерти. Правех си сама билетчета, продавах ги за 10 стотинки, събирах публика, бях режисьор.“, разказва с носталгична усмивка пред Планета тв тя. Другата страст на певицата от детските години е гимнастиката, заради която се е оборудвала с лента, топка и трико. „В онези години бяхме влюбени в златните момичета на България и задължително трябваше да приличаме на тях. Бях много слабичка, имах си трико, имах си всички атрибути за една гимнастичка. Само че, никой не ми ръкопляскаше. Сама си играех.“, изповяда се още тя. 48-годишната красавица вярва, че игрите са една от най-важните дейности и призовава всички малчугани да се възползват от максимално от тях.  \n\n\n                    ", "date": "2017.12.18", "title": " Есил Дюран продавала билетчета за 10 ст"}
{"url": "http://www.monitor.bg/a/view/38353-%D0%A2%D0%B5%D0%BE-%D0%A3%D1%88%D0%B5%D0%B2-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B4%D0%B5-%D0%A7%D0%B5%D1%82%D0%B8%D1%80%D0%B8%D1%82%D0%B5-%D0%B3%D0%BE%D0%B4%D0%B8%D1%88%D0%BD%D0%B8-%D0%B2%D1%80%D0%B5%D0%BC%D0%B5%D0%BD%D0%B0-%D0%B2-%D0%A2%D0%BE%D0%BA%D0%B8%D0%BE/", "text": "\n                    Номинираният за „Оскар“ аниматор Теодор Ушев разпродаде за броени часове пропуските за новия си съвместен проект с Токийския университет. Режисьорът на „Сляпата Вайша“ ще представи експериментална анимация по „Четирите годишни времена“ на Вивалди тази събота в музикалната зала на учебното заведение, а правата за концерта са откупени в седем други държави за 2018 г.\n\n„За съжаление, Национален Фонд „Култура“ го оцени като недостатъчно интересен и отказа финансиране за показването му в България. Финансирането беше предназначено за Софийската филхармония и наем на техника“, изрази огорчението си Ушев в социалните мрежи.\n\nСамо преди дни българският аниматор, базиран в Канада , представи пред родната публика „Сляпата Вайша“ във VR формат (с добавена реалност – б.а.) Сред настоящите проекти на режисьора е и дебютният му пълнометражен игрален филм „Пумпал“. Лентата е вдъхновена от едноименния роман на Владислав Тодоров, а снимките ще стартират догодина. Сред страните, чиито комунистически монументи Ушев иска да включи във филма си, са България, Румъния, Македония и Сърбия. За да придаде магически нюанси на шокиращите паметници, режисьорът ще анимира 25 минути от лентата.\n\n \n                    ", "date": "2017.12.18", "title": "Тео Ушев разпродаде \"Четирите годишни времена\" в Токио"}
{"url": "http://www.monitor.bg/a/view/80199-fun-lovin-criminals-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BD%D0%B0%D0%B7%D0%B4%D1%80%D0%B0%D0%B2%D0%B8%D1%86%D0%B0-%D1%81-3000/", "text": "\n                    Гледаш Fun Lovin' Criminals и през първия половин час от концерта им в столичната зала „Универсиада“ в главата ти не се върти нищо друго освен „Страшни пичове!“. Трима души, а са абсолютна машина за забавление. Вдигат шум като за 30 със смесицата си от фънк, блус, джаз и алтърнатив, но ги бива и в скъсяването на дистанцията с публиката. Тези момчета оправдават на 100 % веселбата в името си, те обичат това, което правят, и позитивния им заряд създава в една зала с 3000 души уюта на домашен купон в хола. Хюи Морган, Брайън Лейсър и Франк Бенбини са в по-добра форма от всякога и до доказаха с близо двучасовия си лайв вчера.Спретнатият с костюм, Хюи седеше тежко на сцената и провокира два вида коментари сред жените от различни възрасти в залата: „Мамо, този чичко от сватба ли се връща?“, и „Много е як, като „Вълкът от Уолстирйт“ с рок енд рол в кръвта!“. Между класики като The Fun Lovin' Criminal, Loco, Too Hot и Scooby Snacks, групата вдигаше дискретни наздравици, а в залата се понесе едва доловим аромат на джойнт. Хюи и компания хвърлиха в публиката няколко перца и палка, а за бис запазиха We Have All the Time in the World, която мнозина разпознаха като своята „сватбена песен“. \n\n\n                    ", "date": "2017.12.18", "title": "Fun Lovin' Criminals вдигнаха наздравица с 3000"}
{"url": "http://www.monitor.bg/a/view/87932-%D0%A1%D0%B1%D0%BE%D0%B3%D1%83%D0%B2%D0%B0%D0%BC%D0%B5-%D1%81%D0%B5-%D1%81-%D0%91%D1%83%D0%BA%D0%BE%D0%B2%D1%81%D0%BA%D0%B0-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "\n                    Зрителите на „Откраднат живот“ ще разделят с един от най-големите си дразнители на финала на четвърти сезон. След като бетонира имиджа си на жена, която може да прескача трупове, за да постигне своето, Виолета Захариева ще напусне болница „Свети Кирил“ завинаги. Дали героинята на Йоана Буковска ще изгуби битката с рака, който я атакува повторно, или сценаристите ще я „пратят“ на химиотерапия извън страната, ще разберем в епизодите, които Нова тв ще излъчи тази седмица. Преди да изстреля своето финално наставническо „Петре!“ към бившия си мъж доц. Захариев Виолета ще използва манипулация, за да спаси репутацията на директора на болницата в кризисна ситуация.\n\nДвама от обичаните лекари ще си кажат „да“, а Банков (Юлиан Вергов) ще бъде изненадан от вестта, че новата му муза д-р Огнянова (Диана Димитрова) е бременна. Ваня-сурогатната майка, която носи детето на Хинова и Мазов, ще продължи да се бори за нови позиции в дома и семейството им, а сестра Жекова ще заложи бъдещето си на карта заради Васко.\n\n \n\n \n                    ", "date": "2017.12.18", "title": "Сбогуваме се с Буковска в „Откраднат живот“"}
{"url": "http://www.monitor.bg/a/view/65851-%D0%9B%D0%B8%D1%81%D0%B8%D1%87%D0%B5%D1%82%D0%B0-%D0%BE%D0%B3%D0%BE%D0%BB%D0%B2%D0%B0%D1%82-%D0%B7%D1%8A%D0%B1%D0%B8-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "Теодора Духовникова е енергийна бомба в ролята на алчна жена вамп\n                    Неслучайно се смята, че всичко в модерния театър започва с Чехов. Отзвук от творчеството на великия руски драматург се усеща и в пиесата на американката Лилиан Хелман „Лисичета“ (1939), отдавна превърнала се в класика на новия критически реализъм на ХХ век. Сега режисьорката Бина Харалампиева я е поставила в Народния театър „Иван Вазов“ с много нерв и хъс, с болка и за днешните опустошения, които предизвиква властта на парите в човешката душа.В „Лисичета“ на Хелман и Бина Харалампиева онова безмълвно „подводно течение“ в отношенията между героите при Чехов е избило на повърхността и се е превърнало във всепомитащ потоп. Те сякаш са следващото поколение на Лопахин от „Вишнева градина“ - реалните или символични вишневи градини са вече изсечени, именията на висшето общество са придобити от бясно напиращи простовати капиталисти, обсебили дори дъщерите на аристократите, които са превърнали в свои унизени съпруги. А заветната Москва, по която Чеховите три сестри въздишат – големия град, в който се случва животът, сега е Чикаго в зората на ХХ век. Само че тук, в провинциалното имение от Юга, няма три сестри, аи романтиката и носталгията се разсейват още в началото. Регина, Бен и Оскар – мощни актьорски превъплъщения на Теодора Духовникова, Дарин Ангелов и Христо Петков, достойни за театрални номинации и награди, са оголили зъби и впили нокти в настоящето с поглед, вперен в бъдещето, когато ще станат приказно богати. Тримата безогледно се надлъгват за по-голям дял от бизнеса, който ще завъртят с виден индустриалец (Цветан Алексиев), и са готови във всеки момент да забият нож в гърба на другия. В своите хищни сметки те въвличат и децата си – съвсем младия, но рано покварен Лео и невинната Александра (убедителни Марин Рангелов и Радина Боршош). На плановете на фамилията ще се опъне интелигентният, но смъртно болен Хорас – съпругът банкер на Регина, преизпълнен с презрение към онова, което алчността е направила с жена му и братята й. Блестящ в ролята на Хорас е Иван Юруков – ироничен, язвителен и доста зъл. Уж слаб и немощен, тойа ранените хищници ще продължат да се хапят и няма да се примирят, докато не открият алтернатива. Аристократичната, неприспособима Бърди (Ана Пападополу), съпругата на Оскар, отдавна не е фактор в плановете им, а само повод за подигравки, но болезнен удар ще получи диаболичната Регина от най-близкото си същество - привидно крехката й дъщеря Александра. Дали момичето ще успее да се спаси от семейната поквара с помощта на „жената от народа“, прислужницата Еди (Цветомира Даскалова)?... Спектакълът на Бина Харалампиева е зареден с експлозивна енергия и много физическа експресия, тя така е „инжектирала“ своите актьори, че в буйството на сцената във всеки един момент милувката може да премине в удар, а дружеският разговор – в побой... Великолепните костюми и сценографията са дело на Свила Величкова, музиката – на Асен Аврамов. Драматург на постановката е Мирела Иванова.\n\n\n                    ", "date": "2017.12.18", "title": "„Лисичета“ оголват зъби в Народния театър"}
{"url": "http://www.monitor.bg/a/view/25982-%D0%9F%D1%80%D0%B8%D0%BD%D1%86-%D0%A5%D0%B0%D1%80%D0%B8-%D1%81%D0%B5-%D0%BF%D1%80%D0%B0%D0%B2%D0%B8-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B8%D0%BD%D1%82%D0%B5%D1%80%D0%B2%D1%8E%D0%B8%D1%80%D0%B0-%D0%9E%D0%B1%D0%B0%D0%BC%D0%B0/", "text": "\n                    Внукът на британската кралица принц Хари, който през май ще се ожени за американската актриса Мегън Маркъл, е интервюирал предишния президент на САЩ Барак Обама.\n\nВ профила си в \"Туитър\" дворецът \"Кенсигтън\" пуска кратък откъс.\n\nВ интервюто Обама разказал впечатленията си от деня, в който напусна Белия дом, и споделил какви са надеждите му за бъдещето. Той говорил и за своите планове да подготви бъдещо поколение лидери чрез \"Фондация Обама\".\n\nВ края на интервюто бившият президент предложил на свой ред да интервюира принца.\n                    ", "date": "2017.12.18", "title": "Принц Хари се прави на журналист - интервюира Обама"}
{"url": "http://www.monitor.bg/a/view/29531-%D0%A2%D0%BE%D0%BA%D0%BE%D0%B2-%D1%83%D0%B4%D0%B0%D1%80-%D0%B1%D0%BB%D0%BE%D0%BA%D0%B8%D1%80%D0%B0-%D0%BD%D0%B0%D0%B9%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5-%D0%B2-%D1%81%D0%B2%D0%B5%D1%82%D0%B0/", "text": "\n                    Спиране на тока предизвика хаос и паника на най-натовареното летище в света Хартсфийлд-Джаксън в Атланта, щата Джорджия. Дни преди Коледа, когато хората по цял свят пътуват към домовете си, токов удар предизвика закъснение или отменяне на стотици полети в ключовото американско летище. Терминалите на летището потънаха в мрак, а самолетите останаха неподвижни край пистите, съобщи Ройтерс.\nПричината за спирането на тока малко след 13 ч. на обед местно време така и не стана известна.Федералното управление по въздухоплаване спря полетите към Атланта, заминаващите полети бяха отложени заради неработещата техника в терминалите, а международните полети бяха отклонени. Контролната кула на летището обаче работи нормално.\nГоворител на електроенергийното дружество на Джорджия каза, че се търси причината за спирането на тока и се работи за възстановяване на електроснабдяването.11 часа след инцидента токът бе възстановен. Отново се подава ток на всички инсталации, увери в Туитър администрацията на международното летище Хартсфийлд-Джаксън.Летищните власти отчетоха, че са сервирали 5000 обяда на чакащите пътници.\nОще не е обявено колко време ще потрябва за нормализиране на въздушния трафик от и за летището.\nЕлектрокомпанията \"Джорджия пауър\" подчерта, че инциденти от този род се случват \"много рядко\". Според нея първоначалните данни сочат, че електропроводници са били унищожени от пожар и това е причинило аварията.\n\"Никой - нито от персонала, нито от пътниците, не е бил поставен в опасност\", изтъкна \"Джорджия пауър\".Летището Хартсфийлд-Джаксън обслужва 104 милиона пътници годишно и е най-натовареното в света от 1998 г., отбелязва Асошиейтед прес. Всеки ден през него преминават 275 000 пътници и кацат или излитат 2500 самолета.\nСред най-засегнатите от спирането на тока на летището в Атланта са летищата в Чикаго, съобщи АП. Десетки полети от или до Атланта са отменени от международното летище О'Хеър в Чикаго, най-натовареното в САЩ след с Хартсфийлд-Джаксън.Летището във Франкфурт, най-голямото в Германия, отмени 170 полета заради снеговалежи, съобщи АП. Летищните власти казаха, че са засегнати полетите към Берлин, Хамбург, Мюнхен, Виена, Дъблин и Варшава. Полетите на Делта и Луфтханза между Франкфурт и САЩ също са засегнати поради прекъсване на електрозахранването на летището в Атланта.\n\n\n                    ", "date": "2017.12.18", "title": "Токов удар блокира най-натовареното летище в света "}
{"url": "http://www.monitor.bg/a/view/6494-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%BA%D0%B0-%D0%BA%D1%80%D0%B0%D0%B9-%D0%BF%D1%8A%D1%82%D1%8F-%D0%B2-%D0%9B%D0%B8%D0%B2%D0%B0%D0%BD/", "text": "\n                    Служителка на британското посолство в Ливан беше намерена мъртва край път източно от Бейрут. Според ливанската полиция жената е била удушена, тъй като на врата й имало въже. Властите разследват дали е била изнасилена.По информация на Би Би Си дипломатката на име Ребека Дайкс е работила в Бейрут от 2017 г. като ръководител на програма за международно развитие. От британското посолство в Ливан потвърдиха за смъртта на британска гражданка и обявиха, че се установява връзка със семейството й. Британското външно министерство също потвърди смъртта на дипломатката.\"Съсипани сме от загубата на нашата любима Ребека. Правим всичко, което можем, за да разберем какво се е случило\", се казва изявление на семейството на Дайкс.Според нейни приятели в деня на смъртта си тя трябвало да пътува за Великобритания за празниците. По-късно бе арестуван шофьор на такси, който си е признал, че е убил жената.\n\n\n                    ", "date": "2017.12.18", "title": "Намериха труп на британска дипломатка край пътя в Ливан "}
{"url": "http://www.monitor.bg/a/view/38047-%D0%9A%D1%83%D1%82%D0%B8%D1%8F-%D1%81-%D0%BF%D0%B8%D1%80%D0%BE%D1%82%D0%B5%D1%85%D0%BD%D0%B8%D0%BA%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D0%BD%D0%B0-%D0%B3%D0%B0%D1%80%D0%B0-%D0%B2-%D0%A5%D0%B0%D0%BC%D0%B1%D1%83%D1%80%D0%B3/", "text": "\n                    Взрив избухна на една от гарите на градската железница в Хамбург, Германия, информира вестник \"Билд\". При инцидента няма пострадали хора.\nПо информация на вестника, мъж оставил плик с пиротехнически предмети, който се детонирал малко по-късно на железопътната платформа.\n\nПри експлозията се е счупило едно от стъклата на перона. Полицията е намерила множество винтове и други остри предмети, разпръснати на жп станцията.\nПолицията издирва мъжа, заподозрян за взрива. Разследването по случая продължава.\n                    ", "date": "2017.12.18", "title": "Кутия с пиротехника избухна на гара в Хамбург"}
{"url": "http://www.monitor.bg/a/view/10234-%D0%A1%D0%90%D0%A9-%D1%81%D0%B0-%D0%BF%D0%BE%D0%BC%D0%BE%D0%B3%D0%BD%D0%B0%D0%BB%D0%B8-%D0%BD%D0%B0-%D0%A0%D1%83%D1%81%D0%B8%D1%8F-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%B0%D0%BA%D1%82-%D0%B2-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3/", "text": "\n                    Американски разузнавателни агенции са дали на Русия информация за подготвян голям терористичен заговор в Санкт Петербург и това е дало възможност на Москва да предотврати нападение, в което е можело да загинат много хора, обяви Белият дом, цитиран от Ройтерс.\n\n\"Президентът на Русия Владимир Путин се обади на президента Доналд Тръмп, за да му благодари за изпреварващата информация, дадена от американски разузнавателни агенции на Русия за голям терористичен заговор в Санкт Петербург\", се казва в декларация на Белия дом.\n\nПутин е благодарил и на шефа на ЦРУ Майк Помпео. Президентът Тръмп е заявил, че той и цялата разузнавателна общност в САЩ се радват на оказаната помощ на Москва в борбата с терористите, които са готвели взривове в Казанския събор и на други оживени места, се посочва в декларацията. Тръмп е поздравил Помпео по телефона за добре свършената работа.\n\nПрез миналата седмица руските спецчасти задържаха престъпна група, която планирала атентати на 17 декември в Казанския събор в Санкт Петербург и на други многолюдни места в града. В момента са арестувани трима, а главатарят на групата се казва Евгени Ефимов. Това стана само дни след като директорът на Федералната служба за сигурност на Русия Александър Бортников съобщи, че спецслужбите са предотвратили серия от атентати, които трябваше да окървавят Москва по време на Новогодишните празници и на предизборната кампания преди вота за президент през март догодина. Терористичните атаки били готвени от членовете на диверсионна екстремистка клетка от последователи на „Ислямска държава“, уточняват агенциите. На 11 декември при спецоперация на служителите на ФСС била заловена групировка от жители на Централна Азия, планирали атентатите срещу мирното население на столицата, включително и с използването на живи бомби. При извършените обиски у терористите били иззети самоделни взривни устройства, огнестрелно оръжие и боеприпаси, уточни Бортников.\n\nМеждувременно президента на САЩ Доналд Тръмп представи стратегията си за националната сигурност на САЩ, която е под мотото \"Америка на първо място\". САЩ трябва да отстояват своите позиции, дори това да значи да действат едностранно или да отблъснат другите по въпроси като търговията, климатичните промени и имиграцията, заявиха запознати със стратегията.\n\nАко бъде напълно приложена, стратегията може да представлява значителна промяна в сравнение с традиционния подход към световните въпроси, възприеман след студената война от правителствата и на двете политически партии през последните три десетилетия. С малки изключения тези правителства се придържаха или се стремяха да се придържат към многостранно сътрудничество и ангажираност.\n\nСъветникът по националната сигурност Х. Р. Макмастър очерта четирите стълба на стратегията в реч преди речта на Тръмп, в която заяви \"геополитиката се завръща\".\n\nТой каза, че новата стратегия, която е първа за правителството на Тръмп, ще определи заплахите за САЩ и техните интереси от \"ревизионистични сили\" като Русия и Китай, \"проблемни режими\" като Иран и Северна Корея и недържавни субекти като терористични групировки и престъпни организации. По този въпрос стратегията не е по-различна от тези на предишните правителства.\n\n\n\n \n\nПрезидентът Доналд Тръмп увери, че няма намерение да уволни специалния прокурор Робърт Мълър, който разследва евентуална намеса на Русия в изборите в САЩ миналата година. Журналисти попитаха президента дали обмисля да уволни Мълър. \"Не\", отвърна Тръмп, който се върна в Белия дом след като прекара уикенда в резиденцията в Кемп Дейвид.\n                    ", "date": "2017.12.18", "title": "САЩ са помогнали на Русия да предотвратят терористичен акт в Петербург "}
{"url": "http://www.monitor.bg/a/view/79523-%D0%A0%D1%83%D1%81%D0%B8%D1%8F-%D1%85%D0%B0%D1%80%D1%87%D0%B8-274-%D0%BC%D0%BB%D1%80%D0%B4-%D0%B7%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5/", "text": "\n                    Русия ще похарчи колосалната сума от 19 трилиона рубли или близо 274 млрд. евро за превъоръжаване на армията и флота, пише в. „Комерсант“, позовавайки се на източник от Кремъл. Според изданието, този разход е заложен във финалния вариант на държавната програма за въоръжение, която обхваща периода 2018-2017 г. Очаква се президентът Владимир Путин още до края на тази седмица да подпише съответния документ, който официално ще бъде обявен на 22 декември на заседание на Министерството на отбраната /МО/, посочва „Комерсант“.  \n\n          Държавната програма за въоръжение на Русия се разработва през последните три години, като първоначално се планирано тя да бъде одобрена още през 2016 г. Заради нестабилната икономическа ситуация в страната обаче държавният глава отложил приемането й с две години, пише НТВ. „Въпреки че определени финансови проблеми все още съществуват, политическата обстановка диктува своите условия“, коментират експерти от силовите ведомства. „Конфликтите в последно време показват, че без модернизация на въоръжаването и техниката на военно-въздушните сили и на сухопътните войски ще бъде далеч по-трудно да се воюва“, констатира изданието. Съгласно държавната програма, МО ще получи 19 трилиона рубли, а на МВР, Федералната служба за сигурност, Службата за външно разузнаване и на Росгваднията ще бъдат отпуснати общо 24 млрд. евро. Още около 14,4 млрд. евро ще отидат за строителство на военна инфраструктура.\n\n          По данни на „Комерсантн“, особено внимание ще бъде отделено на системите за ядрено сдържане, високо прецизните оръжия, оръжията с „нови физически принципи“ и развитието на силите с общо назначение. Планира се сухопътните войски да бъдат снабдени с нови войскови системи за ПВО, танкове Т-90 и Т-14 „Армата“, бронирани пехотни машини „Курганец-25“ и БТР „Бумаренг“. Ще бъда разширен и арсеналът на арктическото въоръжение – то ще бъде укрепено със зенитно-ракетни системи С-300В4 и комплекси „Тор-М2\". МО ще продължи да окомплектова армията с крилати ракети с въздушна базиране, балистични ракети за подводници и наземни междуконтинентални носители. На въоръжение ще бъдат приети и нови стратегически комплекси РС-26 „Рубеж\" и РС-28 „Сармат\". Военно-космическите сили пък ще разчитат на нови изтребители\n\nСу-30СМ, Су-35 и МиГ-35, фронтови бомбардировачи Су-34, както и на комплекси за фронтова авиация Су-57. Ще бъда закупена и партия стратегически носещи ракети Ту-160М2. Предвижда се пуск на серийно производство на зенитно-ракетни системи С-500 „Прометей\" и комплекси  „Бук-М3\".\n                    ", "date": "2017.12.18", "title": "Русия харчи €274 млрд. за въоръжение "}
{"url": "http://www.monitor.bg/a/view/39422-%D0%98%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5-%D0%B4%D0%B0%D0%B2%D0%B0%D1%82-%D0%95-95-%D0%BC%D0%BB%D1%80%D0%B4-%D0%B7%D0%B0-%D1%85%D0%B0%D0%B7%D0%B0%D1%80%D1%82/", "text": "\n                    През 2016-та година италианците са изгорили в огъня на хазарта 95 милиарда евро – би тревога официалната статистика. При това става дума само за законния комар – тото игри, моментни лотарии, спортни залагания, прогнози за резултатите от футболни мачове и др. Повече от половината от астрономическата сума или 49 милиарда евро са „излапали“ срещащите се вече почти във всяко кафене „едноръки бандити“, тоест покер-автоматите. Според статистиците отнесени на глава от населението на страната, хвърлените за хазарт пари се равняват на едногодишните разходи на средния италианец за храна и други нужди от първа необходимост.\n\nКато най-комарджийска област пък се очертава индустриално развитата Ломбардия със столица Милано – нейните 10 млн. жители харчат на година за удовлетворяване на техния „хазартен нагон“ най-вече с покер автомати и видео лотарии 10 млрд. 393 млн. евро! Втора в класацията е „столичната“ област Лацио с 5 млрд. 125 млн. евро, изръсени за комар, а трета е Венето с 4,662 млрд. евро, закопани в залагания. После следват областите Кампаня, Пиемонт, Тоскана, Пуля, Сицилия, Лигурия и оставащите още 10 италиански области. Анализирайки тези данни специалистите посочват, че най-зависими от комара са богатите райони на страната като Ломбардия, Венето и Лацио, докато в по-бедния юг порокът не е в катастрофални измерения, тъй като живеещите там хора изглежда нямат много пари за залагания.\n\nА за истински „хазартен куриоз“ медиите на Апенините нарочиха намиращото се източно от Торино голямо село Карезанаблат. Неговите жители са 1133 души, а излиза, че през миналата година всеки от тях е проиграл 24 228 евро, при официален годишен доход на калпак от 23 100 евро. Кметът на селото Анджело Сантарела обаче веднага отхвърли злобарската журналистическа хипотеза, че неговите хора залагат също така крадени или получени на черно пари, обяснявайки аномалията с голямата местна игрална зала „Лас Вегас“. Освен че разполагала с куп комарджийски гъдели, тя била отворена от 10 часа до 4 часа сутринта на другия ден и през нея минавали всекидневно стотици гастрольори от близо и далеч.\n                    ", "date": "2017.12.18", "title": "Италианците дават евро 95 млрд. за хазарт "}
{"url": "http://www.monitor.bg/a/view/29383-%D0%9A%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D1%83%D0%BA%D1%80%D0%B0%D1%81%D0%B0-%D0%BF%D0%B0%D0%B7%D0%B8-%D0%BE%D1%82-%D0%BA%D0%B0%D0%B2%D0%B3%D0%B8/", "text": "\n                    Коледата е измислена, за да подобрява настроението, убедени са антрополозите. Това се доказва и от изследванията на учени, станали особено популярни с приближаването на големия празник.Коледната украса заздравява семейства, а вярата в Дядо Коледа е полезна за психиката на малките деца. Такива са последните резултати на психолозите.\nКрасивата коледна украса в домовете предотвратява семейните конфликти, като създава добро настроение, твърди американската психоложка Сали Огюстин. Цветовите комбинации за коледната украса повдигат духа. Още от древни времена тези цветове са създавали чувство за комфорт. Затова те засилват способността ни за приятни преживявания и релаксиране. Мекото и топло осветление подобрява настроението и креативността и засилва апетита.\n\"Склонни сме да си мислим, че сме различни от животните, но всъщност сетивата често определят реакциите ни - каза д-р Сали Огюстин. - В саваната, където се е развила нашата сензорна система, топлата светлина обикновено означава запален огън в края на деня, а с него е свързано готвене и други приятни преживявания\".\nПоложителни асоциации предизвиква и червеният цвят. Той подобрява настроението и хората стават по-сговорчиви. Домашният уют, меките тъкани и познатите миризми допринасят за мира в семейството, дори при големи роднински събирания, защото ни предразполагат към нови преживявания.\nСтресът намалява и когато пространството не е претрупано. Ако украсата е прекалено сложна, хората може да се напрегнат, защото биологично сме предразположени да се оглеждаме за опасност. Ако около нас има прекалено много неща, трябва да пресеем много информация, преди да се успокоим, че сме в безопасност.\nСтудената или синя светлина, от друга страна, напряга, което помага за изпълняването на задачи, не не предразполага към разбирателство.И ако украсата радва родителите, то канадската психоложка Кристен Дънфийлд от университета Конкордия твърди, че вярата в Дядо Коледа е много важна за психичното здраве на децата. Коледа е време за вълшебства, особено за децата. Между украсата на дома и въпросите за Дядо Коледа обаче, родителите често се чудят доколко това вълшебство зависи от тях. Повечето не знаят дали да насърчават наследниците си да мислят, че Добрият старец наистина съществува и какви може да са последиците от лъжите. Притесняват се и от мисълта, че скоро децата ще научат истината. Дънфийлд от университета Конкордия обясни, че е най-добре родителите да подкрепят децата си, докато те самите разберат каква е истината. Когато това стане, реакцията им няма да е толкова страшна.\nИзследвания в областта на развойната психология показват, че вярата в такива измислици не само че не е вредна, но е и полезна за децата, като се започне от упражняването на алтернативното мислене, което е толкова важно за иновативността, и се стигне до подпомагане на емоционалното развитие.\nПовечето деца през определен период вярват в Дядо Коледа. Спират обикновено към 8-годишна възраст. Макар и много родители да се боят от този преход, той е неизменна част от порастването.\nДядо Коледа е смесица от реалност и вълшебство. С времето мисленето на децата се развива дотам, че да разбират колко невъзможни са нещата, които прави. Това осъзнаване проличава в задаваните от тях въпроси. Докато малките питат къде живее, големите се чудят как обикаля света за една нощ.\nОсъзнаването какво точно представляват тези въпроси - проява на когнитивно развитие, намалява напрежението за много родители. Ако искате детето да продължи да вярва в измислица, можете да дадете някакво приемливо обяснение. Ако искате то да води разговора, можете да върнете въпроса и да го накарате да се замисли. Ако искате детето да навлезе по-бързо в света на възрастните, отговорът може да е обезкуражаващ.\nЩо се отнася до детската реакция на лъжите, обикновено тя е съвсем спокойна. Една такава лъжа не може да предизвиква непоправими щети. Децата разбират истината за Дядо Коледа най-често по времето, когато започват да осъзнават, че в живота някои неща се прикриват с добри намерения, убедена е канадската психоложка. Британски учени съобщават, че са създали най-малката коледна картичка в света, предаде Ройтерс.\nТворението е на специалисти от Националната физическа лаборатория на Великобритания, която отговаря за националните измервателни стандарти.\nМиниатюрната картичка е с размери 15 на 20 микрометра. Специалистите припомнят, че един микрометър се равнява на една милионна част от метъра.\nКартичката е толкова малка, че са необходими над 200 милиона като нея, за да запълнят стандартна пощенска марка. Предишното най-миниатюрно коледно творение е с размери 200 на 209 микрометра. Това означава, че сегашната коледна картичка е с над 100 милиона пъти по-малка.\nМиниатюрното творение изобразява снежен човек над традиционен коледен поздрав. От вътрешната й страна е изписано празнично послание. Картичката е изработена от силициев нитрид с платинено покритие. За илюстрацията е използван фокусиран йонен лъч.\nЕдин от създателите й, д-р Дейвид Кокс, обяснява, че използвана за направата й технология има и практически приложения, например в измерването на плътността на изключително малки характеристики на материалите.Статистици от британската компания Certas Energy пресметнаха всичко около Добрия старе. Оказва се, че той изяжда 2,2 милиарда пая със 636 милиарда калории. Пие бренди като за 22 басейна с олимпийски размери. Провира се през 19 097 комина в секунда, за да остави подаръци за над 2 милиарда деца, срещу чиито имена в списъка му е записано \"послушни\". Бензинът му е 30,6 милиона литра, за по 15 милиона долара на година.\n\n\n                    ", "date": "2017.12.18", "title": "Коледната украса пази от кавги "}
{"url": "http://www.monitor.bg/a/view/10915-%D0%97%D0%B0%D0%BA%D1%80%D1%8A%D0%B3%D0%BB%D0%B5%D0%BD%D0%B8%D1%82%D0%B5-%D1%84%D0%BE%D1%80%D0%BC%D0%B8-%D1%81%D0%B5-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D1%82-%D0%B2-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B4%D0%B5%D0%BD%D0%BE%D0%BD%D0%BE%D1%89%D0%B8%D0%B5%D1%82%D0%BE/", "text": "\n                    До извод, който може да стане основен диетичен принцип в храненето, достигнаха учени от университета Флиндерс в Австралия, и от този в Ливърпул, Великобритания.\n\nВсички е съвсем просто - в определено време от деня не трябва да ядем някои продукти, за да избегнем излишните килограми, твърдят специалистите. Обяснението е, че заради специфична дейност на главния мозък хората намират вредните калорийни закуски за по-привлекателни през втората половина на деня. По това време, като правило, се случва преяждане с наситени с мазнини и захар хранителни продукти.\n\nИзследователите тествали 300 млади жени, за да оценят отношението им към храненето в различен момент от деня. Получените данни говорят, че през втората половина на деня мозъкът формира особено отношение към храната с изразен вкус, но пък богата на мазини, сол и захар. По това време хората автоматично започват да я смятат за по-привлекателна, което води и до по-активното й консумиране.\n\nСпоред учените, тези, които искат да имат стройна фигура или се опитват да отслабват, трябва да ограничат достъпа си до вредна храна през втората половина на деня, ако е възможно дори да не им попада пред погледа.\n\n \n                    ", "date": "2017.12.18", "title": "Закръглените форми се отглеждат в определено време на денонощието"}
{"url": "http://www.monitor.bg/a/view/41692-%D0%9B%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B1%D0%B0%D0%B7%D0%B0/", "text": "\n                    Американски военни са заловили главатаря на терористичната групировка „Ислямска държава” Абу Бакр ал Багдади и са го отвели във военна база на САЩ в Сирия, съобщи турският в. „Ени шафак”. Източник на изданието в Сирия съобщил, че Ал Багдади е заловен в Ирак, прехвърлен в американската база в Рас ел Айн и оттам отведен в друга военна база на САЩ в Хасеке Румейлан. Освен главатаря на ИД, в Сирия били прехвърлени още 7 командири на екстремистката групировка. Посочва се, че един от тях е иракчанин, а останалите не са нито иракчани, нито сирийци. На 14 ноември полковникът от американските сухопътни войски Райън Дилън – говорител на щаба на операцията Inherent Resolve, заяви, че Пентагонът няма информация къде се крие Ал Багдади.\n\nКоментар на съобщението на турския вестник се появи и от Кремъл. Прессекретарят на руския президент Путин Дмитрий Песков заяви, че няма информация за залавянето на лидера на ИД. „В дадения случай не мога да коментирам публикацията на турското издание, не знам на какво се основава. Поне ние не разполагаме с такива данни, каза Песков.\n\nТук следва да се отбележи, че информации за смъртта на лидера на ИД са се появявали нееднократно – и през декември 2016 г., и през април 2015 г., през ноември 2014 г. През януари 2017 г. бе съобщено, че е ранен при бомбен удар и състоянието му е критично. През юни т.г. руското министерство на отбраната заяви, че Абу Бакр ал Багдади е най-вероятно убит, но тази информация, както и останалите, не беше потвърдена.\n                    ", "date": "2017.12.18", "title": "Лидерът на „Ислямска държава” в американска база"}
{"url": "http://www.monitor.bg/a/view/60765-%D0%98%D1%80%D0%BB%D0%B0%D0%BD%D0%B4%D1%81%D0%BA%D0%B8-%D0%B4%D1%8F%D0%B4%D0%BE-%D1%81%D0%BA%D0%BB%D1%8E%D1%87%D0%B2%D0%B0-%D0%B1%D1%80%D0%B0%D0%BA-%D1%81-%D0%BF%D1%80%D0%B8%D1%8F%D1%82%D0%B5%D0%BB-%D0%B7%D0%B0%D1%80%D0%B0%D0%B4%D0%B8-%D0%B4%D0%B0%D0%BD%D1%8A%D1%86%D0%B8/", "text": "\n                    85-годишният жител на Дъблин на име Мат е взел съдбоносно решение - да сключи еднополов брак със свой приятел, за да избегне плащането на данъци за бъдещото наследство, пише в. „Айриш Таймс”\n\nБъдещият съпруг на Мат - Майкъл О'Съливан, е обяснил, че се познават повече от 30 години и сега се грижи за стария си приятел. В един момент Мат решил да завещае дома си на приятеля, но според местните закони той ще трябва да плати 33% данъци.\n\nПриятелите седнали внимателно да четат законите и не след дълго открили вратичка в законодателството, според която съпрузи или съжителстващи лица са освободени от този данък. Откритието ги е накарало да вземат решение да сключат еднополов брак, като при това и двамата бъдещи „младоженци” открито заявяват, че са хетеросексуални, но намират идеята за много добра. Ирландия легализира брачния съюз между любителите на еднополовата любов през ноември 2015 г. Сватбата е насрочена за 22 декември.\n\nТочно същият случай бе описан преди близо година в италианската преса.\n\nДжани Бертончини от Виченца и Пиеро Принчипе от Рим станаха първите италианци, които заявиха, че ще сключат граждански брак, но без да са хомосексуални. Гражданският съюз между двамата е бил чиста проба брак по сметка, тъй като щял да им даде права, които досега са им били отказвани и чрез които щели да си решат редица злободневни проблеми.\n\n„Не сме гейове, не сме двойка влюбени мъже, изборът ни е плод на търсената и за двамата изгода в съвместното съжителство!“ – обясниха пред в. „Джорнале ди Виченца“ 56-годишният Джани и 70-годишният Пиеро. Двамата са живели  под един покрив от доста време, но не са секс-партньори, грижат се един за друг и са като братя.\n\n„Съществуват ситуации – обясниха „младоженците“, - в които една официално непризната връзка създава трудности!“ като например при лечение в болница, когато не ти позволяват да помагаш на приятеля си денонощно, ако не си негов роднина. Да не говорим за дребни недоразумения, като тези покрай тока, парното и тв-абонамента, сметките за които пристигат едни и същи, но на двамата поотделно и трябва да ги плащаме два пъти!“ – уточни Пиеро. Освен това двамата разчитаха, че ще им бъдат намалени данъците, а при смърт на един от двамата, другият ще наследи пенсията.\n                    ", "date": "2017.12.18", "title": "Ирландец стана гей, за да бяга от данъци "}
{"url": "http://www.monitor.bg/a/view/35885-%D0%94%D0%B5%D0%BF%D1%83%D1%82%D0%B0%D1%82%D0%B8-%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B4%D0%B8%D0%BC%D0%BA%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2-%D0%90%D0%BB%D0%B1%D0%B0%D0%BD%D0%B8%D1%8F/", "text": "\n                    В знак на протест срещу избора на нов главен прокурор от управляващите социалисти, които са в опозиция, хвърлиха димки в албанския парламент. Преди гласуването десният опозиционен лидер Лулзим Баша отправи критики към социалиста и премиер Еди Рама, че искал да назначи „кукла“, която да изпълнява нарежданията му.\n\nОбвинението беше отправено, когато в ход е разследване на Саймир Тахири, близък съюзник на Рама и който заемаше до март поста министър на вътрешните работи. Той е обвинен, че е поддържал връзки с международни трафиканти на канабис.\n\nДепутати от опозицията се опитаха напразно да спрат назначаването, но в крайна сметка Арта Марку се закле като прокурор, докато дим все още изпълваше залата. Назначаването на Марку \"е конституционно нарушение и може да доведе до дестабилизация на страната\", каза Баша в неделя вечер. Той каза още, че задачата да се назначи нов главен прокурор трябва да е на висшия съвет на прокуратурата, тъй като планът за реформа на действащия закон, който все още не е гласуван, е изложен.\n\nРама \"ни моли да нарушим конституцията, защото той иска главен прокурор в ръцете си\", добави Баша. Марку трябва да запълни ролята през следващите два до три месеца или докато не бъде създаден нов висш съвет на прокуратурата. Няколко хиляди активисти протестираха и извън парламента, като скандираха: \"Рама, махай се!\".\n\nНякои демонстранти се опитаха да влязат в затворената сграда, което доведе до паника.\n                    ", "date": "2017.12.18", "title": "Депутати хвърлиха димки в парламента в Албания "}
{"url": "http://www.monitor.bg/a/view/55964-%D0%9C%D0%B5%D1%80%D0%BA%D0%B5%D0%BB-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D0%B1%D0%B5%D1%80%D0%B5-%D1%81-%D0%A8%D1%83%D0%BB%D1%86-%D0%B4%D0%BE-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-%D1%8F%D0%BD%D1%83%D0%B0%D1%80%D0%B8-%D1%82%D0%BE%D0%B9-%D0%B8%D1%81%D0%BA%D0%B0-%D0%BA%D1%80%D0%B5%D1%81%D0%BB%D0%BE%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "\n                    Германският канцлер Ангела Меркел каза, че се надява да приключи проучвателните преговори със социалдемократите за формиране на правителство до средата на януари, така че двете партии да могат да започнат официални преговори за подновяване на съюза си. \"Искаме да съставим стабилно правителство\", каза на пресконференция Меркел. Християндемократическият съюз (ХДС) и Християнсоциалният съюз (ХСС) искат да постигнат споразумения по конкретни въпроси с Германската социалдемократическа партия (ГСДП) по време на проучвателните преговори, допълни канцлерът. Меркел поздрави новото коалиционно правителство на Австрия, съставено от консерватори и десни популисти. Лидерът на ГСДП Мартин Шулц е казал пред членове на партията си, че се надява да получи поста министър на финансите в бъдещото правителство. Източници от ГСДП потвърдиха информацията на в. \"Ханделсблат\", че Шулц е казал пред свои колеги, че \"целта е финансовото министерство\".\n                    ", "date": "2017.12.18", "title": "Меркел се надява да се разбере с Шулц до средата на януари, той иска креслото на финансов министър "}
{"url": "http://www.monitor.bg/a/view/77997-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%82%D0%B5-%D1%81%D0%B5-%D0%B7%D0%B0%D0%BA%D0%BB%D0%B5-%D0%B2-%D0%90%D0%B2%D1%81%D1%82%D1%80%D0%B8%D1%8F/", "text": "\n                    Положи клетва новото австрийско правителство начело с 31-годишния Себастиан Курц. Така на власт дойде коалиция, обединяваща десницата и крайната десница. Пред президента Александър ван дер Белен се заклеха новият канцлер от консервативната Австрийска народна партия - най-младият правителствен ръководител в света, и вицеканцлерът Хайнц-Кристиан Щрахе, водач на крайнодясната Австрийска партия на свободата. Церемонията бе излъчена от държавната телевизия. Недалеч от президентския дворец няколко хиляди души протестираха срещу участието на крайната десница в правителството с плакати, на които пишеше \"Нацистите вън!\" или \"Смърт на фашизма!\".\n                    ", "date": "2017.12.18", "title": "Правителството на крайнодесните се закле в Австрия"}
{"url": "http://www.monitor.bg/a/view/36609-%D0%9A%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D0%BE%D1%82%D1%86%D0%B5%D0%BF%D0%BD%D0%B8%D0%BA-%D1%81%D0%BC%D0%B5%D0%BA%D1%87%D0%B8-%D1%82%D0%BE%D0%BD%D0%B0/", "text": "\n                    Вкараният в затвора лидер на най-голямата сепаратистка партия в Каталуния оттегли исканията си за едностранно отцепване от Испания дни преди регионалните избори в тази област, съобщи Ройтерс.\nВ отговор на писмени въпроси на информационната агенция, предадени му в затвора, Ориол Жункерас, чиято партия \"Републиканска левица\" се очаква да стане най-голямата сепаратистка сила в регионалния парламент, казва какъв подход ще предприеме, ако стане премиер на Каталуния.\nПри все че, по думите му, независимостта остава крайна цел, той обещава да гради мостове и да си стиснат ръцете с испанската държава. \"Мога да ви уверя, че първо сме демократи, а чак след това сепаратисти и целта невинаги оправдава средствата\", каза Жункерас.\nМадрид го отстрани през октомври от поста вицепремиер на каталунското правителство, след като регионалният парламент обяви едностранно независимост от Испания. Самият парламент също бе разпуснат и бяха насрочени нови избори на 21 декември.\nЖункерас бе поставен под стража по обвинения в бунт и противодържавна дейност.\n                    ", "date": "2017.12.18", "title": "Каталунски отцепник смекчи тона "}
{"url": "http://www.monitor.bg/a/view/62825-%D0%9C%D1%8A%D0%B6-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%B2-%D0%A6%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%90%D0%BD%D0%B3%D0%BB%D0%B8%D1%8F/", "text": "\n                    Британската полиция арестува мъж, който опитал да се промъкне в американска военновъздушна база в Централна Англия, съобщи Ройтерс.\nБританското министерство на отбраната каза, че е известено за инцидента, станал в базата в Милдънхол и че със случая се е заела полицията.\nМинистерството уточни, че неизвестният мъж е опитал да премине с кола през контролно-пропускателния пункт.\n                    ", "date": "2017.12.18", "title": "Мъж се опита да влезе във военна база в Централна Англия"}
{"url": "http://www.monitor.bg/a/view/21938-%D0%92%D0%BB%D0%B0%D0%BA-%D0%BF%D0%B0%D0%B4%D0%BD%D0%B0-%D0%BE%D1%82-%D0%BC%D0%BE%D1%81%D1%82-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B2-%D0%A1%D0%90%D0%A9/", "text": "\n                    Пътнически влак на американската държавна жп компания \"Амтрак\" е дерайлирал на мост, минаващ над главната магистрала в град Дюпон, щата Вашингтон, блокирайки всички южни платна на магистралата.От \"Амтрак\" са потвърдили инцидента.Най-малко шест души са загинали и 77 са ранени при инцидента.Първоначалното разследване показва, че влакът вероятно се е ударил в нещо на релсите, преди да дерайлира.Част от влака е паднал на магистралата около 17:30 часа българско време, като засега се съобщава за множество жертви и ранени.Снимки от мястото показват, че влакът е паднал от моста на магистралата, минаваща под него. Единият вагон е затиснал друг. Вагоните са затиснали и коли, но в колите няма жертви.Шофьорите са предупредени да избягват района.От Националния съвет по безопасност на транспорта заявиха в \"Туитър\", че разследват случая.Дерайлирането се случва в първия ден, в който влаковете на \"Амтрак\" са започнали да използват ново трасе между градовете Такома и Олимпия, част от проект за намаляване на времето за пътуване. Засега не е ясно дали инцидентът е свързан с новия маршрут.\n\n\n                    ", "date": "2017.12.18", "title": "Влак падна от мост на магистрала в САЩ (ОБНОВЕНА + СНИМКИ)"}
{"url": "http://www.monitor.bg/a/view/28618-%D0%97%D0%B0-%D0%B2%D0%B5%D0%B6%D0%B4%D0%B8%D1%82%D0%B5-%D0%B8-%D0%BE%D1%87%D0%B8%D1%82%D0%B5-%D0%BD%D0%B0-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0/", "text": "\n                    Политиците пак пресолиха манджата. Опозицията не пропусна да се възползва от общественото недоволство срещу мораториума за купуване на иновативни лекарства, (предимно за онкоболни) и отхвърленото вето на президента по този повод, а управляващите не бяха достатъчно убедителни в доводите си. Впоследствие се оказа, че медикаментите ще бъдат доставени, но за тях ще плати Министерството на здравеопазването.\n\nРавносметката е следната: За лекарства за онкоболни са предвидени над 300 млн.лв. 74% от 123 лекарства за страдащите, които се разпространяват през аптеките и са платени от НЗОК, са иновативни. Под мораториум попадат 32 медикамента, които са нови за пазара, но не всички са за онкологично болни. Само за 4 от тях няма заместител. За две от тях има 23 души с редки заболявания, за останалите две болните са 1500, за които здравното министерство ще осигури средства. Този режим на работа ще функционира до доказването на терапевтичния ефект от лечението с въпросните медикаменти. Едва след това и след изтичане на временната едногодишна мярка въпросните лекарства ще бъдат реимбурсирани от здравната каса.\n\nИзводът би трябвало да е, че нуждаещите се няма да бъдат нелекувани, нито ще трябва да плащат от джоба си. И че преди да се стигне до политическата пушилка и развихрилите се страсти, е можело експертите да обяснят на политиците, че има изход.\n\nТова, което обаче засега не знаем, е колко бързо ще бъдат доставени иновативните медикаменти. И това не може да не безпокои. Едно е да се отиде до клиниката или до аптеката и да се получи лекарството, а друго е тепърва да се минава през специално създадената комисия, която да одобрява и след това да поръчва и доставя лекарството. Известно е, че чиновническите дебри могат направят така, че докато лекарството пристигне до нуждаещия се пациент, вече да е станало късно.\n\nВсъщност здравният екип, при така създалата се ситуация, трябва да действа като “Бърза помощ”. И това трябва да се направи публично още при първия поискал нова молекула. За да се види дали заради едни 40 млн., вместо да бъдат “изписани веждите, ще бъдат избодени очите”, както е казал народа.\n                    ", "date": "2017.12.18", "title": "За “веждите и очите” на здравната политика"}
{"url": "http://www.monitor.bg/a/view/14988-%D0%9F%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-43%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D0%B0%D0%BD%D1%8A%D1%87%D0%B5%D0%BD-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D1%83%D0%BB%D0%B8%D1%86%D0%B0-%D0%94%D1%83%D0%BD%D0%B0%D0%B2-%D0%B2-%D0%A1%D0%BE%D1%84%D0%B8%D1%8F/", "text": "Спрял далавери за милиони от фиктивен внос на стоки\n                    \n\n\n                    ", "date": "2017.12.18", "title": "Стреляли по шефа от НАП заради афера с ДДС(Обновена)"}
{"url": "http://www.monitor.bg/a/view/42574-%D0%94%D0%B5%D1%82%D1%81%D0%BA%D0%B0-%D0%B8%D0%B3%D1%80%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%BA%D0%BE%D0%BB%D0%B5%D0%B4%D0%BD%D0%B0-%D0%B5%D0%BB%D1%85%D0%B0-%D0%B8-%D0%BF%D1%80%D0%B8%D1%87%D0%B8%D0%BD%D0%B8-%D0%BF%D0%BE%D0%B6%D0%B0%D1%80/", "text": "\n                    Детска игра е подпалила изкуствена коледна елха в Дом за незрящи деца в Пазарджик и е причинила пожар в социалното заведение. Сигналът е бил подаден на 16 декември в 10,22 часа в Оперативния център при Регионалната дирекция „ Пожарна безопасност и защита на населението“ в града. Притеснени от персонала на Дома за незрящи в кв.“Устрем“ на ул.“Стоян Ангелов „ № 119 се обадили в пожарната и съобщили, че в дома има пожар. Оказало се, че едно от децата искало да запали свещичка край украсената коледна елха и тъй като тя била от изкуствен материал, пламнала. Огънят обхванал коледното дръвче и пластмасовите играчки, а оттам се прехвърлил и върху килима, който също бил унищожен от пожара. Децата, които са настанени в Дома за незрящи, били отведени на безопасно разстояние, докато пристигналите на място 5-ма служители от пожарната служба потушавали пламъците.  Сградата, която е собственост на община Пазарджик, е спасена. Няма пострадали обитатели на социалното заведение, а от местната пожарна служба уточняват, че причината за възникване на пожара е детска игра с огън. \n                    ", "date": "2017.12.18", "title": "Детска игра подпали коледна елха и причини пожар"}
{"url": "http://www.monitor.bg/a/view/18070-%D0%A1%D1%82%D1%83%D0%B4%D0%B5%D0%BD%D1%82-%D0%BF%D1%80%D0%B5%D0%B3%D0%B0%D0%B7%D0%B8-48%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D1%80%D0%B0%D0%B2%D0%B0%D1%80/", "text": "\n                    20-годишният студент Тодор Петров от село Хаджидимово прегази 48-годишният кравар Руси Узунов от гоцеделчевското село Мусомище. Трагичният инцидент станал в събота вечерта около 18,40 часа на главния път Гоце Делчев – ГКПП – Илинден преди село Ново Ляски. Руси Узунов и негов приятел вървели вдясно на пътя и побутвали с тояги крава пред тях. 20-годишният Тодор Петров се движел за Хаджидимово сам с кола „Тойота“, когато в тъмното връхлетял в гръб върху Христозов. Другият мъж успял да отскочи в последния момент встрани и оцелял. От силния удар пешеходецът е хвърлен на капака на тойотата и ударен смъртоносно в главата. Загинал е на място от тежка черепно-мозъчна травма.От полицията съобщиха, че на водача на автомобила е направена проба за алкохол, която е отрицателна. Уточнява се дали пастирът се е движел със светлина в ръката – фенер или друг предмет. Зсега е ясно, че не е бил облечен със светлоотразителна жилетка.Научавайки за трагичния инцидент родителите на Тодор – Катя и Боби Петрови, които са собственици на голям магазин за обувки и чанти изпаднали в шок. Синът им е студент в София и е дошъл в родното си градче, за празниците, както и да се поготвя за януарската сесия. По случая е образувано досъдебно производство, служители на РУП – Гоце Делчев изясняват обстоятелствата. Извършена е аутопсия на тялото на загиналия Р. Узунов от съдебен лекар.\n\n\n                    ", "date": "2017.12.18", "title": "Студент прегази 48-годишен кравар"}
{"url": "http://www.monitor.bg/a/view/51155-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B8%D1%8F%D1%87%D0%B8%D1%82%D0%B5-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D0%BC%D0%BE%D0%BC%D1%87%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D0%BA%D0%B2%D0%B0%D1%80%D1%82%D0%B0%D0%BB/", "text": "\n                    Бабаити, които наскачали от БМВ и пребили зверски пред десетки очевидци 22-годишно момче във Варна, докато разтоварва стока от служебен микробус, са задържани. Това съобщиха от местната полиция, като потвърдиха за инцидента, регистриран в 16,15 часа на 15 декември. От полицията веднага реагирали на сигнала на очевидци за мелето и по горещи следи установили двама от извършителите. Издирва се третият от участниците. Все още няма точна информация за състоянието на пострадалия, но то не е леко, допълниха от ОД на МВР-Варна. Изясняват се също причините и обстоятелствата, довели до побоя. Според разказа във фейсбук на очевидка на кървавото меле, което станало пред блока й на ул. „Георги Попов“ в кв. „Левски“ „Три гнусни комплексарчета най-непринудено слязоха от бяло БМВ до пицария „Амичи“, пояснява жената. Нахвърлиха се като хищници и спукаха от бой едно момче, което уж им пречело с буса си, защото разтоварвало стока. Всички очевидци стояха и се правеха, че мишкуваха в колите си... Мъжът ми единствен се намеси, за да помогне. Искам да кажа на тия тъпаци, че се надявам някой да ги хване и да им пукне задниците от бой, така както те набиха това момче, тежащо 60 кг. И за разлика от тях, което цял ден се бъхти и с тежък труд си изкарва прехраната. Ако някой пък ги познава, нека им каже, че са много прости... Отвратена съм!“ коментира жената, която взриви мрежата с откровената си позиция. Стотици скочиха като един в нейна подкрепа и срещу подобна комплексарщина, като повечето от коментиращите искат да знаят кои са „бабаитите“, които са големи „мъже“, когато са трима срещу един. „Нека всички да ги видят, да ги знаят и познати и непознати. Да видим кои са родителите им, които са създали такива уроди. И да не им се рзминава само с глоби, а да ги вкарат в затвора, ефективно! Да им го върнат там тъпкано!“, гласят най-крайните и непримирими коментари на възмутени варненци.  \n\n\n                    ", "date": "2017.12.18", "title": "Арестуваха биячите, нападнали момче във варненски квартал  "}
{"url": "http://www.monitor.bg/a/view/81893-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-55-%D1%82%D0%BE%D0%BD%D0%B0-%D0%BE%D1%86%D0%B5%D1%82%D0%B5%D0%BD-%D0%B0%D0%BD%D1%85%D0%B8%D0%B4%D1%80%D0%B8%D0%B4-%D0%BF%D1%80%D0%B5%D0%BA%D1%83%D1%80%D1%81%D0%BE%D1%80-%D0%B7%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D0%B5%D1%80%D0%BE%D0%B8%D0%BD/", "text": "От задържаното количество може да се произведат 2 тона хероин\n                    На Дунав мост 2 при Видин задържаха босненец превозвал контрабандно над 5,5 тона оцетен анхидрид, прекурсор за производството на хероин.От задържаното количество може да се произведат 2 тона хероин.Екип на Митница Лом е спрял за проверка на 15 декември около 1.00 часа през нощта камион с босненска регистрация, превозващ по документи 20 тона полиетилен от страна в ЕС за фирма получател в  Турция. Превозното средство е управлявано от 60-годишен босненски гражданин И. Памукович, съобщиха от Агенция „Митници”.Товарната композиция с водача е селектирана за проверка от служителите на Митница- Лом от състава на мобилната  група и ескортирана до Митническия ТИР- терминал за сканиране и щателна митническа проверка.При извършения контрол митническите служители установил,  че камионът превозва различна от описаната в митническите документи стока. Реалната стока не съответства нито по вид, нито по количество с декларираната. Вместо 20 тона полиетилен, митническите инспектори установили, че в камиона са натоварени 22 различни по размер дървени каси, съдържащи авточасти, електроника, 100 кг. мобилни телефони и медицинска апаратура за диагностика. В 6 от сандъците са открити пет пластмасови куба с вместимост от 1000 л.  и 22 туби по 30 литра, всички съдържащи безцветна течност с характерния мирис на оцетен анхидрид - контрабандно превозван прекурсор, използван за производство на хероин. Общото количество на задържания прекурсор е 5 500 литра. От подобно количество оцетен анхидрид може да се произведе около 2 тона хероин. В едно от палетата с авточасти митничарите откриват и 4 единици късо бойно огнестрелно оръжие - два пистолета и два револвера с допълнителни пълнители, и ЗИП.На 16 декември Окръжна прокуратура Видин е привлякла като обвиняем И. Памукович  за контрабанда на 5 505 литра прекурсор без разрешение по Закона за контрол върху наркотичните вещества и прекурсорите. \n\n\n                    ", "date": "2017.12.18", "title": "Задържаха   5,5 тона  оцетен анхидрид, прекурсор за производството на хероин"}
{"url": "http://www.monitor.bg/a/view/71081-%D0%9F%D0%B8%D1%8F%D0%BD-%D0%B1%D0%B0%D0%BD%D0%B4%D0%B8%D1%82-%D0%BD%D0%B0%D0%BF%D0%B0%D0%B4%D0%BD%D0%B0-%D1%81-%D0%BD%D0%BE%D0%B6-%D0%B6%D0%B5%D0%BD%D0%B0-%D0%B4%D0%B0-%D1%8F-%D0%B8%D0%B7%D0%BD%D0%B0%D1%81%D0%B8%D0%BB%D0%B8/", "text": "\n                    Пиян престъпник рецидивист нападна с нож жена и се опита да я изнасили, но не успя. След подадения сигнал обаче престъпникът е разкрит и сега предстои да бъде съден. Подсъдимият Георги Д. няма постоянен адрес, но е истински спец по престъпленията. Бандитската си кариера започва още като непълнолетен и до днес вече има 18 присъди. На 1 юни около 23,00 ч. след като изпил сам бутилка уиски, Георги решил да отиде да открадне отнякъде малко кабели за да има стотинки за още пиячка. Около 0,15 ч. докато си вървял по улицата той видял жена, която слизала от едно такси и решил да я изнасили. Настигнал жената, хванал я за косата и извадил от джоба си ножа, с който рязал кабелите за да я сплаши. След като жертвата започнала да вика за помощ, той я пробол с ножа в шията няколко пъти, съборил я на земята, хванал я за краката и започнал да я влачи към съседната полянка. В този момент по улицата се показал автомобил, който спрял. Изплашен, че може да бъде заловен насилникът зарязал жертвата си и избягал. Окървавената жена била откарана в болница, където и е направена операция. А нападателят бързо бил заловен от полицията. Обвинението срещу Георги Д. е за опит за изнасилване и прииняване на средна телесна повреда.\n                    ", "date": "2017.12.18", "title": "Пиян бандит нападна с  нож жена да я изнасили"}
{"url": "http://www.monitor.bg/a/view/27937-%D0%92%D1%8A%D0%BE%D1%80%D1%8A%D0%B6%D0%B5%D0%BD-%D1%81-%D0%BD%D0%BE%D0%B6-%D0%BE%D0%B3%D1%80%D0%B0%D0%B1%D0%B8-5-%D0%B1%D0%BE%D0%BD%D0%B0-%D0%BE%D1%82-%D0%BA%D0%B0%D0%B7%D0%B8%D0%BD%D0%BE/", "text": "\n                     \n\n \n\nВъоръжен и маскиран мъж ограби посред бял ден 5 000 лв от казино на пъпа на Казанлък. Сигналът за грабежа е бил подаден от крупието в игралната зала малко след 8,00 часа в понеделник.При пристигането на място криминалистите от местното РУ „Полиция“ установили, че нападателят е издебнал момент, когато в помещението няма никой освен служителя на „Палмс бет “ и след като го заплашил с нож, опрян в гърлото го принудил да му придаде нощния оборот.\n\nСекунди по-късно облеченият със спортни дрехи и черна плетена  маска на лицето извършител е напуснал в неустановена посока сградата, намираща се на улица „23-и пехотен шипченски полк“ №30 . Иззети са записите на охранителните камери, извършват се разпити на минувачи, работи се и по версия за евентуална „комбинация“ между нападателя и крупието, коментира началникът на управлението Стойчо Крачолов. Сред версиите е и че нападението е дело на наркоман, останал без редовната си доза. \n                    ", "date": "2017.12.18", "title": "Въоръжен с нож ограби 5 бона от казино   "}
{"url": "http://www.monitor.bg/a/view/83838-%D0%A0%D0%B0%D0%B7%D0%B1%D0%B8%D1%85%D0%B0-%D0%BD%D0%BE%D1%81%D0%B0-%D0%BD%D0%B0-%D1%81%D0%B8%D1%80%D0%B8%D0%B9%D1%87%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5%D0%BD-%D0%B4%D0%B2%D0%BE%D1%80/", "text": "\n                    Дете беше пребито в училищен двор във Варна от маскирани нападатели. Пострадалото момче е петокласник от сирийски произход, съобщи началникът на регионалното управление по образованието, Венцеслава Генова. Инцидентът станал на 14 декември, в двора на Второ основно училище „Н.Й.Вапцаров“ във варненския квартал „Възраждане“. От местната полиция потвърдиха за инцидента с пострадало малолетно лице. Случаят е регистриран на територията на Трето РПУ-Варна, изясняват се детайлите и обстоятелствата около побоя, обясниха оттам. Нападателите нахлули през оградата и по предположения на близки до жертвата, вероятно са познавали момчето. Те са му налетели, без да се притесняват, че в училищния двор е имало още два класа с деца, които провеждали часове по физическо възпитание. След като нанесли побоя, нападателите избягали и все още се издирват. След побоя жертвата им е със счупен нос. Веднага му е оказана медицинска помощ, детето е било настанено в болница, където му е направена операция, но вече е изписано и си е у дома и в момента се чувства добре, увери Генова. Родителите на пострадалото момче не са бежанци. Те са били студенти във Варна, след което са останали да работят в морската столица. Детето е родено тук, където живее със семейството си. От училището казаха, че техният възпитаник е добър ученик и, че не са наясно за причините, довели до побоя. Ототам отказаха каквито и да било други подробности, тъй като в момента тече разследване и засега не могат да дават повече информация по случая.\n\n\n                    ", "date": "2017.12.18", "title": "Разбиха носа на сирийче в училищен двор"}
{"url": "http://www.monitor.bg/a/view/60806-%D0%9D%D0%B0-%D0%BF%D0%B0%D0%B7%D0%B0%D1%80-%D0%B7%D0%B0-%D0%BC%D1%80%D1%8A%D0%B2%D0%BA%D0%B8-%D0%B4%D0%BE-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D1%81%D1%8A%D1%81%D0%B5%D0%B4%D0%B8/", "text": "Свинското там е по-евтино, но пуйката - по-скъпа\n                    Живеещите близо до западната ни граница често отскачат до Сърбия, за да купуват месо, основно защото там свинското е по-евтино, отколкото у нас, показа проверка на „Монитор”.\n\nВ големите магазини в Пирот например свинският бут може да се намери между 7,20 и 8,50 лв., а София във веригите започва от 8,90 лв. Свинският врат пък оттатък границата е около 6 лв. за кило, а у нас в суперите от тази цена е за 500 грама в опаковка, а в касапниците върви по 9-10 лв./кг и нагоре, минималните цени за цяла България според Системата за агро-пазарна информация са били 7,20 лв./кг. Свинското за готвене оттатък границата може да се намери от 5,50 до 7,00 лв. килото, а в София в търговска верига в центъра 5,70 искат за тарелка с 500 грама. Пилешките бутчета в Пирот\n\n \n\n\n\n \n\nпрез миналата седмица бяха от 3,40 до 5,50 лв./кг, а в София във веригите са за поне 6 лв. килото. Замразената пуйката обаче у нас се оказва по-евтина и в центъра на София може да се намери за 5,50-6.00 лв./кг, а в Пирот цената и е между 7,00 и 8,50 лв./килото. И яйцата там са по-евтини, но на нашата граница е забранено да се внасят в България, защото са високорисков продукт.\n\nИменно тези разлики в цените на част от месото ще накарат доста хора да отскочат до съседите, особено живеещите близо до границата. Жители на Пирот споделиха, че в събота има много българи, дошли на пазар. Интересното е, че в градчето оттатък Калотина дори и в доста от малките магазини има постерминали и\n\n \n\n\n\n \n\nиздадена в България и така няма нужда да обменяме левовете в динари. На места приемат дори българската валута, като я хвалят, че е яка пара, вързана за еврото.\n\nНа по-ниска цена в Сърбия, отколкото у нас, могат да се купят някои видове евтини сирена. Като там неопакованите сирена, мерени на кантар, варират от 4,07 до 12,70 лв./кг. У нас опакованите в търговските вериги най-често са от 6,00 до 15,00 лв. и нагоре за кило.\n\nРазбира се, преди да тръгнем на пазар зад граница, е хубаво добре\n\n \n\n\n\n \n\nОт Драгоман разстоянието до Пирот е само 44 км, като трийсетина километра от тях могат да се минат по готовата отсечка от магистралата. По нея засега не се плаща за използването й, защото краищата й са недовършени, а на вече изградените на места терминали за тол такса няма персонал. От Драгоман до близкия до границата Димитровград (Цариброд), пък разстоянието е още по-малко - почти 21 км, от Сливница то излиза към 33 км, а от София - 62 км. Трябва да се има предвид обаче цените на горивата, които при съседите са по-високи, отколкото в България. Масовият бензин А-95 там е около 146 динара (2,47 лв.) за литър, а дизелът - около 149 динара (2,52 лв.).\n                    ", "date": "2017.12.18", "title": "На пазар за мръвки до западните съседи"}
{"url": "http://www.monitor.bg/a/view/37836-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D1%89%D0%B8-%D0%BF%D1%83%D1%81%D0%BA%D0%B0-%D0%BD%D0%B0-%D1%84%D1%80%D0%B0%D0%BD%D1%87%D0%B0%D0%B9%D0%B7-%D0%B1%D0%B8%D0%B7%D0%BD%D0%B5%D1%81%D0%B0-%D1%81%D0%B8/", "text": "Над 100 нови автомобили ще заменят амортизираните\n                    Държавните пощи обмислят вариант да пуснат част от бизнеса си под наем, научи „Монитор“. Ръководството на „Български пощи“ ЕАД планира да разшири клоновата мрежа на Bulpost, звеното за куриерски услуги, чрез франчайз.\n\nФормално и сега офисите на Bulpost работят в мрежата на пощите, която е доволно голяма. В момента услугата има и представителни офиси в определени населени места, а в пощенските станции има отделни гишета, където може да се взимат пратки на място или да се изпращат.\n\nТърговската концесия, която частници правят от години у нас, е част от\n\n \n\n\n\n\n\n \n\nКакто „Монитор“ вече писа, в момента държавното дружество разработва стратегия, с която да се превърне в реален конкурент на частните куриери у нас. В „Български пощи” механизмът е по-сложен, защото е държавно предприятие и попада под по-голяма регулация. Вече има интерес от фирми, но в момента процесът се структурира юридически и технологично, обясни изп. директор на „Български пощи” Деян Дънешки.\n\nЧастните оператори действат там, където вече има работещ бизнес и добавят стойност към него, такава вероятно ще бъде и практиката на държавните пощи.\n\n\n\n\n\n \n\nи франчайзери стават магазини, където клиентите да ходят да получават и изпращат пратки.\n\n„Залагаме основно на технологично обновление на процесите в дружеството. В момента пощите обработват най-много пратки, въпреки че куриерският пазар има различна специфика от универсалната услуга и конкуренцията е много по-сериозна. Електронната търговия създаде много голямо търсене и съответно повечето частни предприемачи се насочиха към него“, коментира още Дънишки.\n\nВ стратегията е заложено да бъде обновен и автомобилния парк на дружеството. За нуждите на пощите ще бъдат закупени над 100 превозни средства. Сред разглежданите варианти са нови електрически автомобили, но по думите на Дънешки това е скъпа инвестиция и ако държавата не помогне за част от разхода за тях, те са икономически неоправдани. Наша проверка установи, че в отделни държави има субсидиране на част закупуването им, най-често с акцент опазване на околната среда.\n\n \n\n\n\nОт „Български пощи” предвиждат напълно нова организация на процеса на сортировката в главния им център. Сред по-големите инвестиции през следващата година е закупуването на нова машина за сортиране на малки пакети и колети, която ще оптимизира процеса за обработването им. Тя сортира от 5 до 10 000 пратки на час, но това няма да доведе до съкращения, твърди изп. директор на дружеството.\n\nПо данни на държавните пощи преди 5 години броят на служителите обработващи пратки е бил около 1000. Сега е наполовина, а служителите са пренасочени към други дейности. В момента мрежата на пощите е от 3000 клона с 10 000 служители.\n\nОт дружеството даже са решили да продължат в набирането на стажанти направо от студентската скамейка. Инициатива, в която тази година се включиха за първи път, а сега по Коледа ще наемат над 90 млади кадри, които ще се занимават основно с голямото натрупване на пратки. В края на годината количеството на пратки е огромно, дори е имало случаи, когато колети от чужбина вместо през декември са дошли през януари, забавени от операторите отвън.\n\n \n                    ", "date": "2017.12.18", "title": "„Български пощи“ пуска на франчайз бизнеса си "}
{"url": "http://www.monitor.bg/a/view/55192-%D0%9D%D0%BE%D1%89%D1%83%D0%B2%D0%BA%D0%B0-%D1%81-%D0%B2%D1%8A%D0%BB%D1%86%D0%B8-%D0%BD%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%84%D1%80%D0%B5%D0%BD%D1%81%D0%BA%D0%B8-%D1%85%D0%B8%D0%B6%D0%B8/", "text": "\n                    В източната френска област Елзас туристите имат възможност да поживеят с глутница вълци за няколко дни, като същевременно се ползват от сигурността и уюта на четири горски хижи, информира ДПА. Мястото е резерватът за животни Сент Кроа край град Родес на около 40 километра северозападно от Страсбург.\n\nПрез периода между декември и март 2018 година посетителите могат да резервират една или две нощувки като част от туристическата програма \"Моята нощ с вълци\". Обикновено паркът е затворен през зимата, за да не бъдат обезпокоявани животните през зимния им сън, съобщи БТА.\n\nОферта предвижда нощувка в хижи, включително две нови наречени Йелолстоун и Джек Лондон, и дава възможност на посетителите да наблюдават вълците в естествената им среда. Посетителите не са оставени без удобства - хижите разполагат с открити камини и горещи вани и понеже все пак това е Франция те имат възможност да се насладят на гурме вечеря и закуска заедно с другите гости.\n                    ", "date": "2017.12.18", "title": "Нощувка с вълци ни предлагат френски хижи"}
{"url": "http://www.monitor.bg/a/view/25648-%D0%A1%D1%82%D0%B8%D0%BC%D1%83%D0%BB%D0%B8%D1%80%D0%B0%D1%82-%D1%84%D0%B8%D1%80%D0%BC%D0%B8%D1%82%D0%B5-%D1%81-%D0%BF%D0%BE%D0%BB%D0%BE%D0%B2%D0%B8%D0%BD-%D1%82%D0%B0%D0%BA%D1%81%D0%B0-%D0%B7%D0%B0-%D0%B1%D0%B8%D0%BE%D1%80%D0%B0%D0%B7%D0%B3%D1%80%D0%B0%D0%B4%D0%B8%D0%BC%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8/", "text": "\n                    Таксата за битови биоразградими отпадъци от кухни и заведения за обществено хранене във Варна, да бъде намалена наполовина, реши Правната комисия към местния парламент. Общинарите решиха размерът й да падне от 12 лева за кофа с вместимост 240 литра на 6 лева. Причината за намалението е, че в определения срок за тази година, в дирекция „Местни данъци“ на Общината са подадени само 2 декларации, които по-късно били оттеглени. С намаляването на размера на таксата, от градската управа се надяват да стимулират фирмите да използват услугата за разделно събиране на битовите биоразградими отпадъци, както и да се подобри събираемостта. Новата цена ще влезе в сила след промяна в Наредбата за определянето и администрирането на местните такси и цени на услуги, която ще бъде гласувана на предстоящата сесия на Общинския съвет. Срокът, в който фирмите трябва да подават декларации за съдове за битови биоразградими отпадъци е догодина до 1 март. Броят им се задава в зависимост от декларираните към 30 ноември на предходната година съдове. С прилагането на измененията за нов размер на таксата, от кметската администрация очакват да се спазват разпоредбите на Закона за управление на отпадъците и Наредбата за разделно събиране на биоотпадъци и третиране на биоразградимите отпадъци, като ще се намали обемът на депонираните отпадъци в съответствие с европейските изисквания и ще стимулира използването на услугата, която предоставя Общината. Варна извършва предварително третиране и оползотворяване на боклуците в Завода за преработка на твърди битови отпадъци в село Езерово, а друга част от тях се депонират на сметището край село Въглен.\n                    ", "date": "2017.12.18", "title": "Стимулират фирмите с половин такса за биоразградими отпадъци  "}
{"url": "http://www.monitor.bg/a/view/76886-%D0%98%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%95%D0%A1-%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%8A%D1%80%D0%B2%D0%B8-%D0%BD%D0%B0%D0%B3%D0%BE%D1%80%D0%B5/", "text": "\n                    Годишната инфлация в еврозоната се е повишила през ноември до 1,5%, спрямо 1,4 на сто през октомври, съобщи на сайта си днес европейската статистическа служба Евростат, потвърждавайки първата си оценка.\n\nТемпът на инфлация остава далеч под целевите 2% - равнище, които според Европейската централна банка е признак за доброто състояние на икономиката. В целия ЕС показателят за ноември е 1,8 на сто спрямо 1,7% през октомври. В България годишната инфлация миналия месец се е ускорила от 1,5% през октомври до 1,9 на сто през ноември.\n\nНай-ниска е била инфлацията в Кипър (0,2%), Ирландия (0,5%) и Финландия (0,9%). Най-високи годишни нива за миналия месец отчитат Естония (4,5%), Литва (4,2%) и Великобритания (3,1%).\n                    ", "date": "2017.12.18", "title": "Инфлацията в еврозоната, ЕС и България върви нагоре"}
{"url": "http://www.monitor.bg/a/view/16993-%D0%9D%D0%B0%D0%B4-5-%D0%BC%D0%BB%D0%BD-%D0%BB%D0%B2-%D1%81%D0%B0-%D0%BE%D1%81%D1%82%D0%B0%D0%B2%D0%B8%D0%BB%D0%B8-%D0%B7%D0%B0-%D0%BC%D0%B5%D1%81%D0%B5%D1%86-%D0%B5%D1%81%D0%B5%D0%BD%D0%BD%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D1%85%D0%BE%D1%82%D0%B5%D0%BB%D0%B8/", "text": "\n                     5,3 млн. лв. са приходите от нощувки във варненските хотели. Това е с 11, 9% повече в сравнение със същия есенен период на миналата година. Регистрирано е увеличение на приходите, както от български граждани - с 22, 6%, така и от чужди граждани - с 6,5%, сочат данните на статистиката. Най-много нощувки са реализирали гостите от Германия – 23,6 хил., от Израел – 8,9 хил., от Русия – 4,5 хил., от Румъния – 3,3 хил., от Обединеното кралство – 2,3 хил. и от Франция – 1,9 хил. нощувки. Пренощувалите лица в местата за настаняване се увеличават с 6,2% в сравнение със същия месец на 2016 г. и достигат 38,5 хиляди. От всички пренощували лица 57,5% са българи, като по-голяма част от тях (40,2%) са нощували в хотелите с 4 и 5 звезди и са реализирали средно по 2,3 нощувки. Пренощувалите чужденци са 16,4 хил., като най-висок e делът на гостите от Германия – 28,5%, след тях се нареждат тези от Израел – 15,9% и от Румъния – 7,9%. Хотелите с 4 и 5 звезди са предпочитани от 74,5% от чуждите граждани, като 4 е средният брой реализирани нощувки в тях. През този месец в областта са функционирали 185 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 14,4 хил., а нарастването е с 5,7%, леглата са 32,5 хиляди, а растежа - 6,5%. Общият брой на нощувките в областта във всички места за настаняване, регистрирани през октомври 2017 г., е 104,7 хил., или с 6,3% повече в сравнение със същия месец на предходната година, като най-голямо увеличение на нощувките (с 10,9%) се наблюдава в местата за настаняване с 3 звезди. От общият брой нощувки 45,1 хил. са от български граждани, а 59,6 хил. - от чужденци. В хотелите с 4 и 5 звезди са реализирани 81,1% от общия брой нощувки на чужди граждани и 45,4% на българи. В местата за настаняване с 3 звезди са осъществени 31,7% от нощувките на български граждани и 10,8% - на чужденци, докато в останалите места за настаняване (с 1 и 2 звезди) те са съответно 22,9 и 8,1%. \n\n\n                    ", "date": "2017.12.18", "title": "Над 5 млн. лв. от туристи  във варненски хотели "}
{"url": "http://www.monitor.bg/a/view/12963-%D0%9C%D1%82%D0%B5%D0%BB-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D1%81%D0%BA%D0%B0%D1%82-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                    Над половин милион българи – общо 536 000 – биха искали да получат технологичен подарък за коледните празници, сочи национално представително проучване, инициирано от Мтел*. Изследването също показва, че почти две трети (64,2%) от българите ще направят подарък на своя партньор, следвани от децата (63,7%) и родителите (62,7%).Проучването е част от кампанията на телекома , която включва всички желани технологични подаръци от българите и то на цени каквито може да има само по Коледа. Мтел предлага пълен избор от технологични устройства като смартфони, таблети и смарт часовници, както и съответните планове за тях. Те се предлагат както в търговската мрежа на компанията, така и онлайн на .Въпреки че най-желан подарък за българите тази Коледа ще бъде екскурзията (43,2%), технологичните подаръците продължават да са сред най-актуалните предпочитания. Те се налагат като едни от най-очакваните от потребителите в страната, като над половин милион българи искат технологичен подарък за Коледа. От тях 433 000 (21,9%) ще се зарадват най-много на мобилен телефон, 99 000 (5%) искат таблет, а смарт часовниците са желана изненада под коледната елха за 85 000 (4,3%).Резултатите от проучването показват малки разминавания, когато анкетираните са попитани какво ще подарят за предстоящите празници. Хората, които планират да зарадват близките си с технологични подаръци, са 341 000 (16,7%). Най-много от тях, 237 000 (12%), биха заложили на смартфон, 110 000 (5,6%) ще сложат под елхата таблет, а 73 000 (3,7%) обмислят да включат и смарт часовник в списъка с коледни покупки за близките. Изследването показва, че само 13% от българите планират да зарадват своите близки с най-желания подарък тази Коледа – екскурзията.Тази година българите ще направят подарък на първо място на своя партньор (64,2%), на децата си (63,7), на родители си (62,7%), а под една трета ще зарадват и своите приятели (29,9%). Резултатите от проучването показват сходни резултати и по отношение на очакванията на българите: 71% очакват подарък от своя партньор, 64,5% от родителите и 27,2% от приятели.Повече от половината хора у нас – 54,1% – ще направят своите празнични покупки едновременно от физически и от онлайн магазини. Над една трета ще заложат на традиционните магазини, а всеки десети ще се довери на онлайн търговците. Над 50% предпочитат да плащат в брой, когато купуват технологични устройства. Повече от една трета използват дебитна карта, 15,2% залагат на кредитна карта, а само 12,6% купуват избраната стока на изплащане.Козметика, дрехи/обувки, играчки и книги са най-често подаряваните подаръци през последните години, като те са попадали в списъка с Коледни изненади на половината анкетирани. Близо 40% са се спирали на технологични устройства, като сред тях с 20,6% се открояват мобилните телефони.През тази година 52,7% от сънародниците ни ще заложат на практичното – дрехи, обувки и играчки са си набелязали 45,1%, а 40,9% ще зарадват своите близки с козметика. Книгата е предпочитан подарък за 28,9% от хората, 23,9% биха избрали дрехи или обувки, а 22,3% желаят да получат подаръка си под формата на пари в брой.\n\n\n                    ", "date": "2017.12.18", "title": "Мтел: Над половин милион българи искат технологичен подарък за Коледа"}
{"url": "http://www.monitor.bg/a/view/68657-%D0%9E%D1%87%D0%B0%D0%BA%D0%B2%D0%B0-%D0%BD%D0%B8-%D1%81%D0%BD%D0%B5%D0%B6%D0%BD%D0%B0-%D0%B8-%D1%81%D1%82%D1%83%D0%B4%D0%B5%D0%BD%D0%B0-%D0%9A%D0%BE%D0%BB%D0%B5%D0%B4%D0%B0/", "text": "В сряда и четвъртък живакът пада до -10 градуса\n                    съобщи в студиото на „Здравей, България” климатологът доц. Георги Рачев. \n\n„Особено сутринта температурите на Рождество ще са доста ниски, но около обяд ще се затопли”, уточни той. Според Рачев на 20-и и 21-ви декември ни очакват доста ниски температури от около -5 и -8 градуса. В затворените котловинни полета на Югозападна България температурата може да достигне до -10 градуса. На 22-и декември температурите ще са около нулата и няма да има валежи.\n\n\"На 23-и и 24-и декември се очакваха доста обилни снеговалежи, но циклонът не можа да се формира добре. На 19-и следобед ще се знае със сигурност какви количества валежи ни очакват\", допълни той.  На 30-и декември и 31-ви декември пък се очакват валежи, но предимно от дъжд.\n                    ", "date": "2017.12.18", "title": "Очаква ни снежна и студена Коледа"}
{"url": "http://www.monitor.bg/a/view/16346-%D0%98%D0%BD%D1%82%D0%B5%D0%BD%D0%B7%D0%B8%D0%B2%D0%B5%D0%BD-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%93%D0%9A%D0%9F%D0%9F-%D0%9A%D0%B0%D0%BF%D0%B8%D1%82%D0%B0%D0%BD-%D0%90%D0%BD%D0%B4%D1%80%D0%B5%D0%B5%D0%B2%D0%BE-%D0%9B%D0%B5%D1%81%D0%BE%D0%B2%D0%BE-%D0%B8-%D0%9A%D1%83%D0%BB%D0%B0%D1%82%D0%B0/", "text": "\n                    Интензивен е трафикът на ГКПП \"Капитан Андреево\", \"Лесово\" и \"Кулата\". Това съобщиха от пресцентъра на Главна дирекция \"Гранична полиция\". Информацията за трафика по границата е към 06.00 ч. На българо-гръцката граница на ГКПП \"Кулата\" трафикът е интензивен на изход за товарни автомобили. На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. От 11 декември 2017 г. на ГКПП \"Кулата\", поради ремонтни дейности, гръцките власти са затворили за движение крайно дясно трасе за товарни автомобили за излизане от Република България. Ремонтът ще продължи няколко дни.\n                    ", "date": "2017.12.18", "title": "Интензивен трафик на ГКПП \"Капитан Андреево\", \"Лесово\" и \"Кулата\" "}
{"url": "http://www.monitor.bg/a/view/56620-%D0%91%D0%BE%D1%80%D0%B8%D1%81%D0%BB%D0%B0%D0%B2-%D0%A1%D0%B0%D1%80%D0%B0%D1%84%D0%BE%D0%B2-%D0%B2%D1%81%D1%82%D1%8A%D0%BF%D0%B2%D0%B0-%D0%B2-%D0%B4%D0%BB%D1%8A%D0%B6%D0%BD%D0%BE%D1%81%D1%82-%D0%BA%D0%B0%D1%82%D0%BE-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%9D%D0%A1%D0%A1/", "text": "\n                    Борислав Сарафов встъпва в длъжност като директор на Националната следствена служба. Досегашният заместник-главен прокурор беше единственият кандидат за поста. Номинацията му дойде от главния прокурор, а изборът му беше с пълно мнозинство. Сарафов обяви, че ще повиши натовареността на следствието и ще организира конкурси за запълване на празните щатни бройки за следователи.\n\n \n                    ", "date": "2017.12.18", "title": "Борислав Сарафов встъпва в длъжност като директор на НСС"}
{"url": "http://www.monitor.bg/a/view/42725-969-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0-%D0%BF%D1%80%D0%BE%D1%82%D0%B8%D0%B2-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7/", "text": "\n                    52.72 процента е избирателната активност на местния референдум в община Генерал Тошево. Гласували са 6671, от 12 654 имащи право на глас. С „Да” са отговорили 6465 души, което е 96.91% от гласувалите, 172-ма са гласували с „Не”, което е 2.58%. 34 са невалидните бюлетини или 051%. Референдумът е валиден и успешен, тъй като условието бе 40 на сто от имащите право да гласуват, а от тях 50 процента плюс един да отговорят с „Да”.Въпросът на референдума бе: „Против ли сте Община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?” Въпросът може и да е сложен, но е обсъден детайлно с юристи и отговор „Да” означава, че кметът на общината няма право да одобрява промяна на устройствени планове, свързани с подобни инвестиционни намерения.„Благодаря на всички за силната активност и за крайното становище – против добива на газ и в полза на Добруджа. На тези, които гласуваха с „Не”, също ще кажа „благодаря”, че гласуваха. Що се отнася до отговора им, всеки носи глава на раменете си и отговаря за постъпките си. На тези, които не излязоха да гласуват, ще пожелая по-силна активност при следващите избори, особено когато става въпрос за нас, за нашия живот и поминък, а не за политици, които виждаме от избори до избори”, коментира Атанас Атанасов, председател на Инициативния комитет против добива на газ на територията на община Генерал Тошево.Резултатите от местния референдум ще бъдат входирани в ЦИК. Предстои уточняване на среща между местната власт и премиера Бойко Борисов.Решението за провеждане на референдума в Генерал Тошево бе взето от Общинския съвет на 1 ноември след масови протести на местното население срещу намеренията на инвеститора „Русгеоком БГ” за 35-годишна концесия и добив на природен газ от находище „Спасово”, което обхваща 18 села в региона. Инвестиционното намерение на фирма „Русгеоком БГ” ЕАД е върху площ от 219 дка в землищата на 18 села на община Генерал Тошево, да изгради 8 площадки с 41 сондажа за добив на газ, с дълбочина на сондите от 1080 до 2 700 м. „Русгеоком” иска концесия върху терена за срок от 35 години.След направените обществени обсъждания на доклада по ОВОС на „Русгеоком БГ”, РИОСВ – Варна трябваше да излезе с окончателно решение дава ли зелена улица за добива на газ или не. Крайният срок бе 12 декември. Оказа се обаче, че са необходими сериозни допълнителни становища от експерти на всичките 8 институции, свързани с този проект, включително и на Минно геоложкия университет, относно технологията на добива. В тази връзка от РИОСВ са поискали удължаване на срока за свикване на Експертния съвет. Единственото сигурно е, че това няма да се случи до края на календарната 2017 г.   \n\n\n                    ", "date": "2017.12.18", "title": "96.91 процента от гласувалите казаха „не” на добива на газ(Обновена)"}
{"url": "http://www.monitor.bg/a/view/55267-%D0%9A%D0%BC%D0%B5%D1%82%D0%BE%D0%B2%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D1%8A%D0%B1%D0%B8%D1%80%D0%B0-%D0%B3%D0%BB%D0%BE%D0%B1%D0%B8-%D0%B7%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%BD%D0%B0-%D0%BF%D1%8A%D1%82%D1%8F/", "text": "\n                    Кметовете да събират част от глобите на шофьорите нарушители – това предлага градоначалникът на Стара Загора Живко Тодоров. Той е подкрепен и от колегата си от Благоевград Атанас Камбитов. \nИдеята е кметските администрации да могат да глобяват по закона за движение по пътищата за превишена скорост и преминаване на червен светофар. В момента в повечето градове няма контрол, защото няма достатъчно полицаи, които да патрулират, камерите също не са достатъчно. Местните власти обаче могат да разположат камери на цели участъци, да глобяват и така, с времето, шофьорите ще се дисциплинират, аргументираха се двамата пред bTV.\n\"Проблемът със събираемостта може да бъде решен именно с помощта на общините\", каза Тодоров. \nТой даде пример с издаването на документ за платен данък, необходим за преминаването на технически преглед на автомобила – при издаването му ще излизат всички неплатени глоби и водачът ще е принуден да ги заплати. \n\"Санкциите трябва да са категорични, а не както сега – отнетите за нарушения точки се възстановяват с курс и плащане на някакви пари\", коментира пък Камбитов. \n\"Предложението всъщност е направено още преди две години, ще го подновим към настоящия парламент\", уточни Тодоров. \n\"Хората сами търсят отговорност. След като ни се вменява отговорност, трябва да ни се дадат и права\", посочи и Камбитов. \nСпоред кмета на Стара Загора са необходими промени и при общинската полиция, защото в момента тя не е такава, каквато трябва да бъде – служителите ѝ не могат дори да искат личната карта на нарушителите, например.\n                    ", "date": "2017.12.18", "title": "Кметове искат да събират глоби за нарушения на пътя"}
{"url": "http://www.monitor.bg/a/view/13151-%D0%99%D0%BE%D1%80%D0%B4%D0%B0%D0%BD%D0%BA%D0%B0-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%A9%D0%B5-%D0%BA%D1%83%D0%BF%D0%B8%D0%BC-142-%D0%B0%D0%B2%D1%82%D0%BE%D0%B1%D1%83%D1%81%D0%B0-20-%D0%B5%D0%BB%D0%B5%D0%BA%D1%82%D1%80%D0%BE%D0%B1%D1%83%D1%81%D0%B0-%D0%B8-13-%D1%82%D1%80%D0%B0%D0%BC%D0%B2%D0%B0%D1%8F/", "text": "Внасят проектобюджета в СОС  на 12 януари\n                    През следващата година Столичната община ще закупи 142 автобуса на природен газ, 20 електробуса и 13 трамвая. Това съобщи кметът на София Йорданка Фандъкова на семинар на тема “Проект за бюджет на Столична община за 2018 година“. Всичките ни големи проекти и голяма част от капиталовата програма са насочени към инвестиции за подобряване на околната среда и чистотата на въздуха”, заяви Фандъкова. Тя съобщи, че с министъра на екологията Нено Димов ще разговорят за възможностите за ограничаване на използването на отпадъчни материали за отопление. По време на българското председателство на Съвета на ЕС през първата половина на 2018г., ще се проведе и среща на високо ниво, на която ще се дискутира чистотата на въздуха.Данъците на софиянци няма да бъдат покачвани през следващата година.“Запазихме нивата на местните данъци, а в същото време повишаваме приходите. Постигаме го, както с мерки за по-висока събираемост, така и със защитата на безвъзмездните европейски средства“, заяви Фандъкова.Бюджетът на общината догодина ще бъде 1,433 млрд. лв. Парите за столицата в сравнение с миналата година са повече със 104,8 млн.лв.Най-много средства са заложени в инвестиционната програма на града - 492,9 млн. лв. От тях 383,6 млн.лв са парите, които общината е защитила по оперативни програми да бъдат вложени в столицата. Най-голямия преокт на общината е метрото. Над 327 млн. лв. ще бъдат инвестирани в изграждането на първите 12 станции от третия лъч на подземната железница. За ремонти на булеварди, улици и мостови съоръжения от „Московска” 33 са планирали 103,6 млн. лв. С 37,7 млн. лв. ще бъдат изграждани и поддържани улици във всички столични квартали. За улично осветление пък ще бъдат вложени 6 млн. лв. Три нови детски градини ще бъдат построени догодина, съобщи от своя страна зам.-кметът по строителството Ирина Савина и допълни, че за образователна инфраструктура общината са заделени 32,2 млн.лв. Новите забавачки ще бъдат в “Манастирски ливади“, „Кръстова вада“ и Курило, район „Нови Искър“. Строителство на нови сгради и физкултурни салони към съществуващи детски градини ще започне в кваралите „Павлово“, „Княжево“ и районите „Витоша“, „Подуяне“, „Красно село“ и „Исър“. Догодина се очаква в общинската каса от собствени приходи да влязат близо 654 хил.лв. В проектобюджета е заложено от данъци да бъдат събрани 306,6 хил.лв.“Този бюджет не е популистки, а предлага инвестиции за устойчиво решаване на проблемите на града. Много е важно да вземем информирано решение при гласуването на бюджета“, заяви председателят на СОС Елен Герджиков.Йорданка Фандъкова ще внесе проектобюджета в Столичния общински съвет на 12 януари.\n\n\n                    ", "date": "2017.12.18", "title": "Йорданка Фандъкова: Купуваме 142 автобуса, 20 електробуса и 13 трамвая"}
{"url": "http://www.monitor.bg/a/view/69656-%D0%92%D0%B0%D1%82%D0%BC%D0%B0%D0%BD-%D0%BF%D1%80%D0%BE%D0%B4%D0%B0%D0%B2%D0%B0-%D0%B1%D0%B8%D0%BB%D0%B5%D1%82%D0%B8-%D0%BC%D0%B5%D0%BD%D1%82%D0%B5/", "text": "\n                    Ватман от Враца мами общинското дружество „Тролейбусен транспорт” като продава билети менте. Далаверата е разкрита при акция на икономическа полиция след сигнал на редовни пасажери. В хода на разследването ченгетата спипали пътници с фалшиви талони, които разкрили, че са ги купили от водача Георги Георгиев. Във ватмана пък били намерени още 20 ментета. Наложило се да се направи тараш и в жилището му, където са намерени и иззети купища фалшиви билети. Предполага се, че той търгува с неистинските картони след като преди месеци цената им скочи от 60 стотинки на левче.Работата по изясняване на престъплението продължава, съобщиха от областната дирекция на МВР във Враца.Бизнесът с ментетата обаче не е единственото нарушение на въпросния ватман. Седмица преди специализираната операция заосъществяване на контрол, предотвратяване и разкриване на нарушения и престъпления при обществения превоз на пътници, при която той изгърмя с ментетата, е хванат в друго прегрешение. От КАТ го засекли, че буквално хвърчи с тролея по натоварения булевард „Мито Орозов”. Установено е, че ватманът е карал с 25 километра в час над позволеното от закона в градски условия. По тази причина в общинското предприятие е пристигнал акт, който то ще трябва да плати, заради нарушението на скандалния водач. \n\n\n                    ", "date": "2017.12.18", "title": "Ватман продава билети менте"}
{"url": "http://www.monitor.bg/a/view/66069-%D0%A1%D0%BF%D0%B0%D1%81%D0%B8%D1%85%D0%B0-%D0%B4%D0%B2%D0%B0%D0%BC%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    Двама души бяха обгазени при възникналия вчера пожар в таванско помещение на жилищна кооперация в центъра на Варна. Инцидентът възникнал на улица „Проф. Марин Дринов“ в близост до Руското консулство. Според информация от местната полиция, сигналът за пожара е постъпил в 11,30 часа. На място веднага са изпратени 3 екипа пожарникари със специализирана техника, които са загасили огъня. От таванското помещение все още излизаше дим, но пожарът бе овладян много професионално и бързо, коментираха съседи от блока, където стана инцидента. Според информация от огнеборците, двама души са потърсили медицинска помощ. Единият е на 55 години и е прегледан на място, а другия е 63-годишен, който е откаран в местната болница. Материалните щети в помещението са ограничени, но все още не е ясно дали е било обитавано или пожарът е бил инцидентен.\n\n \n\n \n\n \n                    ", "date": "2017.12.18", "title": "Спасиха двама при пожар в центъра на Варна"}
{"url": "http://www.monitor.bg/a/view/82753-%D0%94%D0%B5%D1%86%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F-%D0%B1%D0%B5%D0%B7-%D1%82%D0%B0%D0%BA%D1%81%D0%B8-%D0%B2-%D1%8F%D1%81%D0%BB%D0%B8-%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Родителите на деца с увреждания във Варна няма да плащат такси в ясли и градини, стана ясно нa заседание на Правната комисия, на която бяха одобрени промените в Наредбата за определянето и администрирането на местните такси и услуги в община Варна. Процентът на инвалидност на децата ще е без значение, необходимо е единствено експертно решение на ТЕЛК или НЕЛК, реши комисията. Досега от такса бяха освободени родителите на деца с над 70% инвалидност. По молба на председателят на фондация „Живот със синдрома на Даун“, Свилена Христова, първоначално бе решено да се обхванат хлапета с увреждания до 50% инвалидност, като тази промяна щеше да засегне около 167 деца. „Извършихме допълнителен анализ и се установи, че към момента децата с инвалидност под 50%, посещаващи детски заведения във Варна, са около 15. Затова предложихме всички деца с различна степен на увреждане, да бъдат освободени от такса“, коментира председателят на Общинския съвет, Тодор Балабанов, по чиято инициатива се правят допълнителните корекции. Той поясни, че се предвижда измененията да влязат в сила от началото на следващата година.\n\n \n\n \n\n \n                    ", "date": "2017.12.18", "title": "Децата с увреждания - без такси в ясли и градини във Варна"}
{"url": "http://www.monitor.bg/a/view/15422-15-000-%D1%80%D0%B0%D0%B7%D0%BA%D1%80%D0%B8%D1%82%D0%B8-%D0%BC%D0%B5%D1%81%D1%82%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8/", "text": "\n                    От 2006г. до 2017г. в София са разкрити 15 000 места в детските градини. Това съобщи зам.-кметът по култура доц. Тодор Чобанов на семинар “Проект за бюджет на Столична община за 2018 година“. За тази година в детските градини в София са разкрити 25 групи или 585 нови места за малчуганите, уточни Чобанов.\nЗам.-кметът по финанси Дончо Барбалов обяви, че вече работи уеб портал () за родители на децата посещаващи детските ясли в столицата. В него те могат да получат информация за месечните отстъствия и присъствия на детето си и какви такси дължат. Също така имат възможност да се запознаят и със седмичното меню в яслата.\nПреди това зам.-кметът по строителството Ирина Савина заяви, че\nтри нови детски градини ще бъдат построени догодина. Новите забавачки ще бъдат в “Манастирски ливади“, „Кръстова вада“ и Курило, район „Нови Искър“. Строителство на нови сгради и физкултурни салони към съществуващи детски градини ще започне в кваралите „Павлово“, „Княжево“ и районите „Витоша“, „Подуяне“, „Красно село“ и „Искър“.\n\n\n                    ", "date": "2017.12.18", "title": "15 000 разкрити места в столичните детски градини"}
{"url": "http://www.monitor.bg/a/view/87745-%D0%97%D0%BE%D0%BE%D0%BF%D0%B0%D1%80%D0%BA%D1%8A%D1%82-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B4%D0%B2%D0%B5%D1%82%D0%B5-%D0%BB%D1%8A%D0%B2%D1%87%D0%B5%D1%82%D0%B0-%D0%BE%D1%82-%D0%A0%D0%B0%D0%B7%D0%B3%D1%80%D0%B0%D0%B4/", "text": "\n                    Община Пазарджик проявява интерес да приеме в зоопарк “Острова” родените в Разград на 8 септември 2017 г. лъвчета Масуд и Терез и декларира своето желание да им осигури подходящи условия за живот. Предприети са действия за осигуряването на подходящо и достатъчно пространство, за да може до пролетта, укрепналите вече лъвчета да бъдат преместени. Това съобщиха от кметската администрация.Зоопарк „Острова” е изграден на територията на парк „Острова”, който се отличава с добро местоположение, има стара добре поддържана флора, нова такава и добре изградена ландшафтна архитектура. Парк „Острова”, както и зоопаркът, изграден на територията му, са любимо място за отдих на жителите на града и областта и гости от цяла България. Зоопарковата зона е представена  от езеро за  водоплаващи птици, заграждения за тревопасни, клетки за дребни хищници и примати, клетки за птици, както и помещение за тигри-мъжки и женски. Територията на тигрите е на площ от 1,100дка и е разделена на две. Помещенията са външни и вътрешни, има и два басейна. Зоопаркът  има добър опит в отглеждането, включително и в създаването на условия за размножаване на този вид едри хищници от рода котки. Миналата година женската роди 4 тигърчета, които се развиха нормално  и след като поотраснаха бяха подарени на 3 зоопарка на територията на България.Територията на зоопарка е около 6 дка и има възможност за неговото разширяване. Загражденията са 30 на брой с общо 35 вида животни. Те са нови, обезопасени и с добра структура.  Отговарят не само на минималните изисквания на националното ни законодателство, но и на европейските стандарти. Топлолюбивите видове са осигурени с отопление. Обособено е място за съхранение и приготвяне на храната на животните. Изграден е пункт за ветеринарна спешна помощ, оборудван с основни медикаменти и инвентар. Сключен е договор и с ветеринарна клиника. Осигурено е помещение за персонала, който се състои от управител, биолог, ветеринар, младши специалист и гледачи. Зоопарк „Острова” е обособен, като предприятие с личен състав и структура, със собствена стратегия. Зоопаркът има издаден лиценз от 9 февруари 2009г. на МОСВ, а през 2015г. е прелицензиран.Паркът предлага големи възможности за разширение, без това да нарушава парковата архитектура, а и е естествено изолиран от града, чрез двата ръкава на река Марица. Имайки предвид създадените условия, отговарящи на стандартите, както и вече натрупаният опит в грижата за различни животински видове, от общината в Пазарджик се надяват, че малките Максуд и Терез ще намерят своя дом в зоопарк “Острова”. \n\n\n                    ", "date": "2017.12.18", "title": "Зоопаркът в Пазарджик е готов да приеме двете лъвчета от Разград"}
{"url": "http://www.monitor.bg/a/view/15274-%D0%A1%D0%BC%D0%B5%D0%BD%D1%8F%D1%82-%D1%81%D1%82%D0%B0%D1%80%D0%B8%D1%82%D0%B5-%D0%BB%D0%B8%D0%BD%D0%B5%D0%B9%D0%BA%D0%B8-%D1%81-400-%D0%BD%D0%BE%D0%B2%D0%B8/", "text": "Спецкомисията за новите лекарства пише механизма за отпускането им   \n                    Старите линейки в страната ще бъдат подменени с 400 нови. Смяната им се предвижда да започне от следващата година. Това съобщи здравният министър Кирил Ананиев по време на откриването на новия филиал на спешна помощ в Божурище. С тях ще създадем по-добри условия за работа на медицинския персонал и ще осигурим по-голямо спокойствие на българските граждани, че ще получат навременна помощ, посочи той.По програма „Региони в растеж“ пък ще бъдат изградени малки спешни центрове в 237 населени места в страната. Строежът и обзавеждането им с модерна апаратура ще бъде на стойност 163 млн. лева.Новият филиал на спешна помощ      Той ще е отворен 24 часа, като в него ще работят 19 медици и шофьори на смени.Откриването на новия филиал в Божурище е доказателство, че грижата за здравето на хората е най-важното за нас. Последното откриване на такъв филиал е през 2012 година. Надяваме се тази добра инициатива да продължи и в бъдеще, коментира Ананиев. Целта е медиците да са в близост до пациентите и да оказват във възможно най-кратки срокове необходимата за хората помощ, допълни той.6 нови изнесени центъра за спешна медицинска помощ ще бъдат открити в Земляне, в болница \"Пирогов\" и Диагностично-консултативните центрове - 5, 12, 23 и 24, съобщи пък директорът на Центъра за спешна медицинска помощ София-град д-р Георги Гелев след прерязването на лентата в Божурище.Средната скорост на една линейка в града е 25 км/час. При такава скорост и чрез откриване на новите изнесени центрове ще може    допълни той. Екипите, които ще бъдат в тези изнесени центрове няма да се връщат в централата на ЦСМП София-град, а след приключване на работата си по даден адрес ще се връщат в изнесения център.По повод 32-е иновативни лекарства, които попадат под мораториум през 2018 г. здравният министър отново увери, че болните няма да бъдат лишени от лечение.Създал съм работна група, която в срок      и процедури в нормативните актове и да предложи методиката, по която ще работи специализираната комисия за новите молекули, заяви министър Ананиев. Комисията ще разглежда случаите на пациенти, за чието лечение липсва алтернатива и е необходимо прилагането на нова молекула, която НЗОК не заплаща. По думите му възможно е едновременно да работят няколко комисии, тъй като в състава им ще влязат утвърдени специалисти по конкретното заболяване и случаят на всеки пациент ще бъде разглеждан индивидуално.Гарантирам бързо придвижване на случаите, ще бъде направена цялостна организация, така че да няма забавяния, заяви още здравният министър Кирил Ананиев.  \n\n\n                    ", "date": "2017.12.18", "title": "Сменят старите  линейки с 400 нови "}
{"url": "http://www.monitor.bg/a/view/71609-13-%D0%BE%D1%82-%D1%86%D0%B8%D1%81%D1%82%D0%B5%D1%80%D0%BD%D0%B8%D1%82%D0%B5-%D0%B2-%D0%A5%D0%B8%D1%82%D1%80%D0%B8%D0%BD%D0%BE-%D0%B1%D0%B5%D0%B7-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F/", "text": "В кабината на първия локомотив са открити два пътни листа с едни и същи данни за един и същи влак\n                    Министерството на транспорта и комисията за разследване от спецзвеното за влакови произшествия установиха нередности около товарната композиция, която дерайлира в Хитрино миналата година, съобщи БНТ.Независимият разследващ орган откри, че машинистите са с нередовен пътен лист и без печат за медицинска годност на композицията. В доклада се посочва, че 13 вагона са без налична регистрация във Виртуалния европейски регистър на возилата. В кабината на първия локомотив са открити два пътни листа, като\n и в двата фигурират едни и същи данни за един и същи влак. „И в двата са разписани едни и същи фактологични данни за един и същи влак за едно и също време\", обясни пред БНТ д-р инж. Бойчо Скробански, държавен инстектор по разследване в Министерството на трансторта. Пътният лист се връчва в офиса на фирмата превозвач в гара Русе-север, след като на локомотивната бригада е проведен инструктаж и проверка с дрегер преди дежурството. Той трябва да има и печат от дежурния депомайстор, че машинистите са годни за работа. „Там им се предлага пътен лист без той да бъде регистриран, и без да има печат, който да гарантира, че тези машинисти са здрави и че могат да управляват локомотив\", каза инспекторът.Пътният лист съдържа цялата важна информация, свързана с композицията - като например имената на машинистите, времето на движение и тонажът. Пътният лист е предаден в офиса на фирмата-превозвач на гара Русе-север. Локомотивната бригада е преминала инструктаж и проверка с дрегер. Пътният лист обаче\n не съдържа необходимия печат, който гарантира, че\n машинистите са в кондиция.Другото нарушение е, че към датата на инцидента при справка в европейския виртуален регистър разследващите са установили нередности в регистрацията на 13-те цистерни. Те са румънска собственост, не фигурират в регистъра и не е посочено лице, отговорно за поддръжката им.\"Освен че не фигурират във виртуалния регистър, което не им дава право да се движат и на румънската жп инфраструктура, а какво остава и да пресичат граница, тук се установи и една разлика в цифровите кодове\", обсяни д-р инж. Скробянски. Според него оказва се, че серийният номер на 16 броя цистерни започва с 84. Това означава, че могат да се движат само във вътрешността на железопътната администрация, в която са регистрирани. Това не позволява на този вагон да преминава през граница.Той може\n да оперира само на румънската инфраструктура.\n „Дори румънският орган по безопасност явно не е проявил достатъчно контрол,\" каза той.В крайна сметка това не им дава право да се движат на територията на Румъния и на международна територия. Запитването до румънските власти остава без отговор. В доклада е уточнено, че все пак цистерните са били технически изправни.От фирмата собственик на композицията отказват коментар преди началото на съдебния процес. Те уточниха, че водят собствено паралелно разследване, за което са ангажирали чуждестранни специалисти. Тяхната версия изключва тази на прокуратурата, според която причината е превишена скорост.\n \n \n \n \n\n\n                    ", "date": "2017.12.18", "title": "13 от цистерните  в  Хитрино без регистрация"}
{"url": "http://www.monitor.bg/a/view/32285-1735-%D1%83%D1%81%D0%BB%D1%83%D0%B3%D0%B8-%D0%B2-%D0%BA%D0%B0%D1%82%D0%B0%D0%BB%D0%BE%D0%B3%D0%B0-%D0%BD%D0%B0-%D0%BE%D0%BD%D0%BB%D0%B0%D0%B9%D0%BD-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "В София запазваме онлайн ден за сватба, в Пещера регистрираме каруцата\n                    1735 са електронните услуги, които предоставят администрациите у нас – от министерства, през агенции и комисии, областни управи, до общини. Това показва справката от Административния регистър, където всички структури трябва да вписват услугите и регистрационните режими, които предоставят, в това число и електронните. Не всички обаче спазват това свое задължение.От данните в регистъра става ясно, че от различните агенции и комисии най-много електронни услуги предоставя НАП - над 130 броя: от плащане на данъци, през подаване на данъчни декларации, до различни справки. На второ място е Главна дирекция „Гражданска въздухоплавателна администрация“ (ГВА), която е въвела 56 услуги и режими. Трета в списъка се нарежда Агенцията по кадастъра с около 50 услуги, а четвърти са от Националния осигурителен институт (НОИ). Те от своя страна са въвели 46 е-услуги.  Военното ведомство има цели 33 електронни услуги и режими, а вътрешното министерство – около 22. Към МО можем да се обърнем и ако искаме географски координати на контурни точки или пък конкретна карта – стопанска, политическа, физико-географска. Освен да подадем онлайн заявление за лични документи в МВР можем да направим това и за издаване на разрешение за употреба или търговия с оръжие или ако искаме да платим някоя глоба.Не всички областни администрации имат регистрирани електронни услуги. Най-много такива има в Перник – 12. Подобно е и положението с общините. Така например според регистъра първенец по е-услуги е видинската община Бойница, която е въвела цели 96 броя. За сравнение Бургас е с 24, а Варна само с 10. Малко по-различно е с големите градове, които имат райони, като София например. Там всяка районна администрация регистрира свои услуги. Столична община обаче си има свой портал за услугите, които предоставя за гражданите и бизнеса. В него електронните услуги са 45. Сред тях е възможността да подадем онлайн заявление за запазване на дата за сватба. Същото важи за удостоверение за адрес, семейно положение, акт за раждане, регистрация за собственици на пчелни семейства и др. Онлайн може да получим и удостоверение за данъчна оценка на имот.Важно уточнение, което трябва да се направи е, че все още за да се ползват всички тези услуги – дали на местно или на централно ниво,  Именно това се посочва и в доклада на Държавната агенция „Електронно управление“, който бе публикуван в началото на септември. Изискването за е-подпис прави и електронните услуги не толкова популярни сред гражданите.Така например в Пещера може да заявим онлайн, ако искаме регистрация на каруцата си. Получаването обаче на удостоверението става само на място на гише.Подробности четете в хартиеното издание на \"Монитор\"\n\n\n                    ", "date": "2017.12.18", "title": "1735 услуги в каталога  на онлайн държавата "}
