{"url": "https://www.monitor.bg/bg/a/view/hospisyt-kato-socialno-terapevtichen-mol-157692", "text": "Хосписът е социално-терапевтичен мол. Тази находчива метафора е използвал председателят на Националната асоциация на хосписите в България д-р Димче Миладиноски. Като се замисли човек, определението е право в десетката. За немощните възрастни и болни хора в подобни здравни заведения трябва да се полагат всестранни грижи – не само медицински, но и чисто практични – хигиена, храна, дори психология. И всичко това трябва да е в наличност, за да не се чувстват пациентите изоставени и захвърлени в последните си дни, когато става дума за палиативни грижи. Всъщност хосписите са последен пристан за хората с тежки заболявания. Често са и мястото, където настъпва краят на живота. Затова, ако не друго, там хората трябва да получат достоен край. Разбира се, това са и местата, където може да се остави болен за дълготрайно лечение, но тези случаи, изглежда, не са масова практика. Който е гледал възрастен човек с деменция и съпътстващи заболявания или тежко болен на легло, той знае за какво иде реч. Няма по-тежка „служба“, когато болният е собствения ти родител, а може би в тези случаи е още по-тежко. У нас това обикновено се случва вкъщи, защото отново не е масова практика да потърсиш директно хоспис. Причините са две – колебание дали близкият ти човек няма да се чувства изоставен, както и дали ще се грижат добре за него. Има и една трета – можем или не можем да си позволим разход между 1000 и 1500 лева месечно. Тази причина може би е и най-съществената, защото подобна сума е една средна заплата. Тоест, ако в семейството работят мъжът и жената и са от така наречената средно статистическа прослойка, едната заплата ще отива в хосписа. Очевидно, ако е наложително, парите ще се отделят, но трябва наистина да няма никакъв друг изход. Между другото безизходицата е най-често срещаният случай. Ясно е, че въпросните суми покриват нуждите на хосписите от персонал и медицинско оборудване. Заплатите за лекари, сестри и санитари плюс парите за издръжка на сградата и всякакви подобни харчове донякъде оправдават високите цени за пребиваване. Обществена тайна е обаче, че има и такива заведения, в които се източват до последно спестяванията на възрастните и на техните деца, а срещу това не се получава ответната грижа. И понеже децата не могат всеки ден да контролират какво се случва в хосписа, при посещенията се получават доста неприятни изненади. Не са малко и случаите, в които неминуемият край на болния настъпва по-бързо от очакваното. Разбира се, че това са изключения, а и все пак районните инспекции по здравеопазване имат задачата да следят този род здравни заведения. Самите хосписи пък искат държавата да покрива разходите най-вече за палиативни грижи по клинични пътеки. Този въпрос стои неразрешен от години, като периодично се започва някаква програма, която след това се изоставя, защото е скъпа и дори и да звучи арогантно – непродуктивна. Но, от друга страна, хората, които се нуждаят от палиативни грижи, цял живот са се осигурявали за здраве и ако не могат да получат здраве, то поне имат право на достоен край. Затова трябва да се намери решение. Съмнително е, че държавата ще поеме цялата издръжка като в развитите държави, но поне би могло да облекчи с част от сумите пациентите на хосписите.", "date": "2019.02.19", "title": "Хосписът като социално-терапевтичен мол"}
{"url": "https://www.monitor.bg/bg/a/view/hospisite-izchezvat-zakriha-54-za-po-malko-ot-pet-godini-157695", "text": "Заради скъпата услуга частните хосписи масово затварят врати. 54 заведения за палеативни грижи са хлопнали кепенците за по-малко от пет години, показа проверка на „Монитор“. Всичко това се случва на фона на  . В цялата страна в регистрите на районните здравни инспекции са вписани общо 43 хосписа, като от тях 38 са частни, а 5 са държавни в болниците. Само към 2015 година в страната те са наброявали 96 с общо 5171 места. Сега местата за настаняване са близо три пъти по-малко. Към момента най-много са в София -16, като допреди четири години бяха 19. В цялата Софийска област са два. Във Варна от 8 вече са 7. Пак заради високите цени хоспис няма още в областите Монтана, Русе, Бургас, Шумен, Силистра, Сливен, Добрич, Ловеч, Ямбол, Благоевград и Перник. Единственият хоспис в Плевенска област е в Долна Митрополия. В цяла Великотърновска област са само два, в област Кърджали – 3, по един има в Кюстендилска и в Смолянска област, той е в Мадан. На практика от държавните цялостно обособен хоспис все още има само в Многопрофилната болница за активно лечение „Д-р Атанас Дафовски“ в Кърджали. Той разполага общо с 40 легла. В още няколко лечебни заведения има по две-три легла за такива грижи към отделенията или клиниките. Така е във Военномедицинска академия. Там човек обаче може да бъде хоспитализиран не повече от два пъти в рамките на една календарна година за не повече от 20 дни. Причината е, че хосписите не са делегирана държавна дейност, регламентирана в член 36, ал. 1 от Правилника за прилагане на Закона за социално подпомагане. По тази причина повечето от тези заведения са частни. Отглеждането на лежащо болен в терминално състояние струва не по-малко от един бон месечно, а ако пациентът е на скъпи лекарства, таксата за тях и памперсите надхвърля 1000 лева. Точно високите цени отказват хората от тази услуга. Единственият хоспис във Видинска област беше заличен от регистъра на Регионалната здравна инспекция преди време, тъй като нямаше дейност повече от шест месеца. Пак по същата причина няма такава услуга и в област Враца, тъй като Северозападът е беден и хората нямат пари да си плащат на частно. Няма обаче и такава общинска услуга. Ако човек без близки или настанен в старчески дом се разболее тежко, няма къде да отиде след изписване от болницата, тъй като в домовете обособени стаи за хосписни грижи няма. На практика те се връщат в старческия дом и остават на грижите на персонала, но обикновено съжителстват в стая със здрави хора, които се травмират от състоянието на съседа по легло. „Грижата за възрастните хора, особено в тежко здравословно състояние като след прекарани инсулти, инфаркти и терминално болни, е по-специфична. Ние нямаме такива специалисти Необходимо е да има общински или държавни хосписи, в които те да бъдат настанени и да им бъде предоставена специализирана палеативна грижа, защото тя е израз и на опазване на човешкото им достойнство“. Така коментира проблема директорката на дома за стари хора в Мездра Владислава Димитрова, която често се сблъсква с този проблем, както и колегите й от Врачанска област. Димитрова разказа, че хората от домовете за възрастни хора като цяло са с ниски доходи, често пъти без близки, които да поемат заплащането на хоспис. „Крайно време е в България да се създаде адекватно финансиране, за да не бъде хосписната грижа проблем за нуждаещите се. В цяла Европа възрастните хора се настаняват в старчески домове и при влошаване - хосписи. Добрата медицинска практика там е след изписването им от болница да се долекуват в такива здравни заведения“, коментира Иван Димитров, председател на Български пациентски форум. Държавата не поема тази грижа в достатъчна степен. Повечето възрастни и болни хора се залежават вкъщи, някой трябва да напусне работа да ги гледа, тъй като цените в държавните хосписи са непосилни. Време е да има адекватно финансирана клинична пътека за палеативни грижи допълни Димитров. Това мнение подкрепи и д-р Омуртаг Мутафов, дългогодишен специалист по палеативни грижи и онколог. „Към момента НЗОК плаща по клинична пътека палеативни грижи по 51 лв. на ден за такова легло в болниците. Сумата обаче е крайно недостатъчна, смята д-р Мутафов. Освен това престоят не бива да се ограничава два пъти по 20 дни на шестмесечие, а за толкова време, колкото е необходимо. Налага се да се адаптират изискванията към тази клинична пътека, тъй като сега за изпълнението й се изисква анестезиолог на щат, а тези лекари са дефицит в цялата страна. Освен това той трудно ще се съгласи да се дисквалифицира, стоейки само в такова лечебно заведение. Достатъчно е да се вика анестезиолог като консултант“, казва още д-р Омуртаг Мутафов. По думите му хосписните грижи означават санитарно – битово обслужване на високо ниво и медицинска помощ от квалифицирани лекари от различни специалности.", "date": "2019.02.19", "title": "Хосписите изчезват, закриха 54 за по-малко от пет години"}
{"url": "https://www.monitor.bg/bg/a/view/koltuklieva-tyrsi-pomosht-ot-bg-madof-157687", "text": "Банкерът беглец Цветан Василев е дал съгласието си да свидетелства в полза на придворната си журналистка Соня Колтуклиева, която го е помолила за помощ. Това стана ясно в Софийския градски съд, където Култуклиева е подсъдима за недекларирани общо 90 000 лв., които е получила от разграбената КТБ под формата на пиар услуги. След като БГ Мадоф на три транша й е изплащал хонорари от по 30 000 лв. в периода 2010 – 2011 г., Колтуклиева не ги е декларирала пред данъчните, а е трябвало да плати малко над 6000 лв. данъци. По делото има приложени разписки от КТБ, че въпросните пари са били дадени на Колтуклиева срещу подпис. Сега храненицата на мустакатия аферист разчита на неговата помощ. От Белград до съда в София е пристигнало уведомление, че Василев, който се крие от родното правосъдие в западната ни съседка заради грабежа на века, може да бъде разпитан по делегация или със съдебна поръчка. Това ще стане обаче, ако българският съд допусне разпита му, което ще се реши на следващото заседание през април.", "date": "2019.02.19", "title": "Колтуклиева търси помощ от БГ Мадоф"}
{"url": "https://www.monitor.bg/bg/a/view/chetvornijat-ubiec-na-rodnini-posreshtnal-policijata-s-pogacha-157693", "text": "Четворният убиец от Нови Искър, който изби семейството си с брадва, е посрещнал полицаите с погача със сирене. Униформените, които пристигнали заедно с военните влезли през отключената врата, а срещу тях се озовал 25-годишния Георги Георгиев. Той държал парче от погача, покрита със сирене. Служителите на двете ведомства го попитали къде са родителите му, а той обяснил, че са на погребение в Пловдив. Военните обаче се престрашили и влезли в неизмазаната къща в Нови Искър. Там те видели личните карти на родителите му. На въпрос защо не са взети, Георги обяснил, че са бързали за поклонението и за това не са ги прибрали. Подробностите обясни градския прокурор на София Емили Русинова пред бТВ. „Установихме, че бащата на извършителя всяка сутрин е пътувал с негова колежка за работа. В понеделник сутринта тя го е чакала, но той не се е явил. Тя е уведомила хората в поделението, където са работили. Уведомено и е МВР. Хора от поделението, колежката на бащата и полицаи са отишли до къщата. Вратата на къщата не е била затворена. Георги се е появил във видимо недобро състояние. Той е отговорил, че са заминали на погребение в Пловдив. Веднага е направена справка, че семейството няма роднини в Пловдив.  Георги се е държал неспокойно и е развеждал униформените из къщата  При обхождането на къщата са намерени и труповете на роднините на младия мъж\", каза още Емилия Русинова. „Георги е говорел несвързани неща за психотропни оръжия и МИ 6. Впоследствие пред полицаите той е бил по-обстоятелствен и е разказал много неща, но пред психолозите е казал, че ще говори, след като се консултира с адвокат. „Към момента не знаем мотивите за убийството. Работим по всички версии. Експертизите все още не са готови. До прокуратурата и МВР не са подавани сигнали за проблеми в това семейство  Съседите не са чули нищо. Знаем, че Георги е имал епилептични припадъци. Имаме данни за неговите посещения при психиатри. Към момента нямаме данни дали са му изписани лекарства и дали му е назначено лечение\", заяви още градският прокурор на София. От публикации на майката на заподозрения за масовото убийство пък стана ясно, че цената за лечението на момчето е била 6 хил. лева. Близките му обаче не успели да съберат парите. Не се знае обаче дали именно усложненото състояние от туберкулозата са причина за масовото убийство, извършено от Георги.", "date": "2019.02.19", "title": "Четворният убиец на роднини посрещнал полицията с погача"}
{"url": "https://www.monitor.bg/bg/a/view/cska-se-dobliji-na-5-tochki-ot-vyrha-157691", "text": "ЦСКА успя да съкрати на 5 точки преднината на „Лудогорец“ в битката за титлата. „Червените“ биха с 2:1 „Ботев“ (Враца) на „Армията“ и се възползваха от грешната стъпка на „орлите“, които стигнаха само до 1:1 с „Ботев“ (Пловдив). Головете за ЦСКА бяха дело на Едвин Джеси и Али Соу, за гостите в края се разписа Емил Стоев, а победата дойде много трудно след почивката. „Армейците“ изиграха изключително слабо първо полувреме и бяха подпрени от рефера Станислав Ставров, който си затвори очите за игра с ръка на Лясков в наказателното поле и не даде дузпа в полза на гостите. Все пак през втората част ЦСКА успя да вземе своето, но пък загуби за дербито с „Левски“ национала Кристиан Малинов, който си изкара глупав жълт картон и ще е наказан за сблъсъка със „сините“. Победата бе първа за новия наставник на „армейците“ Любослав Пенев, който обаче в часовете преди мача бе наказан сериозно от БФС. Спецът бе глобен общо с 9 хиляди лева на извънредно заседание на Комисията по етика и феърплей към футболната централа. Причината за санкцията е острата вербална атака на Пенев към БФС и персоналните му нападки към президента Борислав Михайлов. Това е така, тъй като договорът на предшественика му Нестор Ел Маестро все още не е официално прекратен, след като двете страна имат да изчистват финансови въпроси. Междувременно от ЦСКА обявиха, че вече са в продажба билетите за „червените“ фенове преди дербито с „Левски“. Мачът е в неделя от 13 часа на Националния стадион, а „армейците“ ще бъдат настанени в секторите „В“ и „Г“. Цената на пропуските е 15 и 10 лева и се продават на касите на стадион „Българска армия“. От ЦСКА също така припомнят, че тъй като двубоят е високорисков, пропуски няма да се търгуват в деня на мача.", "date": "2019.02.19", "title": "ЦСКА се доближи на 5 точки от върха"}
{"url": "https://www.monitor.bg/bg/a/view/daniel-asenov-stana-nositel-na-strandja-pri-myjete-157694", "text": "Звездата ни при мъжете и петкратен европейски шампион Даниел Асенов спечели за втори път в кариерата си купа \"Странджа\", след като международното жури на 70-ото юбилейно издание на турнира в зала \"София\" избра именно него за номер 1 на надпреварата. Тайсъна спечели турнира в категория до 52 кг по-рано през деня, като може да бъде много горд от втората си купа, защото първи подгласник му стана действащият световен и европейски шампион до 75 кг Александър Кижняк от Украйна. Втори подгласник е американецът Ричард Торес-младши, който победи във финала при най-тежките Петър Белберов. Трофеите връчи президентът на БФ Бокс Красимир Инински. Припомняме, че по-рано през деня купа \"Странджа\" при жените също спечели българка - Станимира Петрова, която грабна златото при 57-килограмовите и вече е трикратна носителка на едноименната купа. Във финала при 52-килограмовите мъже Даниел Асенов срази с 4:1 съдийски гласа представителя на Узбекистан Худойназар Файзов – 30:27, 30:27, 29:28, 29:28, 28:29. Опонентът на Тайсъна, който елиминира Тинко Банабаков в първия кръг, е смятан за изгряваща звезда на бокса в родината си. В последния мач от турнира Петър Белберов загуби финала в свръхтежка категория (+91 кг) пред многобройната и неспираща да го подкрепя публика. Българинът отстъпи с единодушно съдийско решение на младия и прогресиращ американец Ричард Торес-младши – 26:30, 27:30, 27:30, 27:30, 27:30, чийто по-агресивен подход явно повече се хареса на съдиите. По време на финалите със специални плакети бяха наградени бившите носители на купа \"Странджа\", сред които кубинеца Армандо Мартинес и американката Стейша Сътълс. Аплодисментите на публиката получиха и българските легенди Цачо Андрейковски, Ивайло Маринов, Петър Лесов, Емил Чупренски, Даниел Петров, Свилен Русинов, Детелин Далаклиев и много други.", "date": "2019.02.19", "title": "Даниел Асенов стана носител на „Странджа“ при мъжете"}
{"url": "https://www.monitor.bg/bg/a/view/prekratiha-koncesijata-na-manganovata-mina-v-obrochishte-157688", "text": "Министерството на енергетиката прекрати концесията за добив на манганова руда от мина „Оброчище”, съобщиха от ведомството. Последната проверка от министерството там е извършена на 15 май 2018 г. След констанирано неизпълнение на концесионния договор, е отправна покана за доброволно изпълнение в 30-дневен срок. В определения с поканата за доброволно изпълнение срок не са изпълнени паричните задължения в размер на 130 хил. лв. Във връзка с неизпълнение на основно договорно задължение,а именно - за заплащане на концесионно възнаграждение, на 07 февруари 2019 г. министерството е спряло действието на договор от 01 юни 1999 г. за предоставяне на концесия с предмет „Особено право на ползване на подземни природни богатства – манганови руди чрез добив от находище „Оброчище - Северозападен участък“. Спирането на правата по концесионния договор не отменя задължението на концесионера да поддържа за своя сметка рудника в предексплоатационно състояние с необходимия водоотлив и вентилация. По информация от служители на „Евроманган“ АД, не са изплатени заплатите от м. юли 2018 г., а дължимите суми за електроенергията се заплащат със закъснение. В края на месец януари е проведена среща между представители на министерството на енергетиката и Национален синдикат „Защита“. Министерството на енергетиката има уверение от страна на „Евроманган”, че ще започне изплащането на дължимите суми.", "date": "2019.02.19", "title": "Прекратиха концесията на мангановата мина в Оброчище"}
{"url": "https://www.monitor.bg/bg/a/view/emilijan-gebrev-mami-v-efir-za-dunarit-157690", "text": "Има едно основно правило, спазвано от всеки лъжец. Накратко то може да бъде формулирано така: „Винаги помни какво си излъгал преди време, защото майсторството на една лъжа се крие в детайлите.“ Или с други думи – във времената на интернет и свободния достъп до информация всяка дума е лесно проверима и може да извади на показ всяка лъжа. Явно обаче оръжейният бос Емилиян Гебрев е пропуснал тези уроци в школата преди Десети, защото без грам свян си позволява да лъже най-откровено в национален ефир. При това все неща, чиято проверка е на един клик разстояние. В случая става дума за твърденията му, че е бил тровен (с новичок – отново по негови думи, б.р.) заради оповестеното от него публично желание да придобие „Дунарит“. Не казваме да „купи“, защото целта на Гебрев и неговия партньор в аферата по овладяването на оръжейния завод – банкера беглец Цветан Василев, никога не е била да се плати реалната цена на дружеството, а просто то ловко да бъде задигнато под носа на държавата, която му се явява основен кредитор (макар и косвен, защото преките и непреките задължения на „Дунарит“ към КТБ, а оттам и към държавата надхвърлят 200 млн. лв. – б.р.). В поредното беззъбо тв интервю, дадено отново за bTV, Гебрев дословно заявява, че предполагаемото му отравяне се е случило само месец-два след като „през февруари в публичното пространство се е появила информацията, че има интерес към „Дунарит“. Очевидно Гебрев обаче доста сериозно лъже за хронологията на събитията, защото проста проверка в новинарския поток от началото на 2015 г. до средата на същата година показва, че подобна информация по това време не се е появявала изобщо в нито една медия. Вероятно защото през 2015 г. той е имал амбиции към друго предприятие от оръжейната индустрия, както става ясно от архивите. Той е хоспитализиран във ВМА на 28 април 2015 г. със симптоми на отравяне след вечеря с руски и полски партньори на оръжейния търговец. Малко след като излиза от болницата пък, Гебрев наистина подава документи за придобиването на български военен завод, но това не е „Дунарит“, а НИТИ, който произвежда родните автомати „Калашников“. Любопитна подробност е, че сделката за продажбата на НИТИ се проваля през януари 2016 г., а само месец по-късно Гебрев пренасочва интереса си към „Дунарит“, като подава документи към КЗК с искане да му бъде разрешено придобиването на русенската оръжейница. Следването на хронологията на събитията очевидно е сериозен проблем за Гебрев и целия кръг около Цветан Василев. От близо година насам те удобно забравят, че през цялата 2015 г. Василев пробваше да даде „Дунарит“ на руснаци. По това време банкерът беглец усилено реализира подмолния си план да сложи ръка заедно с руските си партньори на златни активи за 1 млрд. евро, купени с откраднатите от вложителите на КТБ пари. Още на 31 януари 2015 г. на сцената се появява белгиецът с московски паспорт Пиер Луврие, който чрез специално създадената за целите на аферата фирма LIC33, регистрирана в Люксембург, сключва споразумение с укриващия се в Белград аферист за покупка на акции срещу едно евро. Така „Бандата за едно евро“ се опитва да прилапа БТК, подразделението й за ефирна цифрова телевизия НУРТС, военните заводи „Дунарит“, „Авионамс“, ГАРБ и мултиплекса First Digital. Зад Луврие стои руският православен олигарх Константин Малофеев. Почти два месеца по-късно - на 24 март, Луврие официално обявява намеренията си, но заради грандиозния скандал на 22 август 2015 г. се оттегля. Тогава идва ред в аферата да се включи друг приятел на Василев и Малофеев – руснакът Дмитрий Косарев. Но и този опит за кражба на активите се проваля с гръм и трясък. Всъщност самият Гебрев сам признава, че версията му да е тровен заради „Дунарит“ не звучи правдоподобно, като явно, без да иска, признава публично и друга подробност от хронологията за овладяването на завода. В няколко интервюта той заявява, че в „Дунарит“ го бил поканил Асен Бабански. Бабански обаче влиза в управата на „Кемира“ - прекия мажоритарен собственик на русенския завод, едва след като Луврие напуска и много след инцидента с Гебрев. Впрочем за да си освежи спомените какви апетити е имал през 2015 г., Гебрев спокойно може да направи справка в архивите на „Капитал“, които също в момента, подобно на него, твърдят, че отравянето му било свързано с „Дунарит“. Преди 4 години обаче те също са писали, че оръжейният търговец има апетити към НИТИ, а не към „Дунарит“. Факт, който и те в момента гледат да забравят. Защо обаче сега изведнъж оръжейният бос реши да лансира тези приказки на Шехерезада? За да се разбере интересът на Гебрев и Василев, трябва да се проследят димките, които двамата хвърлят в обществото. Коя е истината, която кръгът около банкера беглец премълчава? Общо дългът на „Дунарит“ и групата дружества, свързани с него, към фалираната от Василев банка е за 200 млн. лева. Погасените около 50 млн. лева са вземанията, които са прехвърлени от „Виафот“ към друга фирма, която пък ги прехвърля на КТБ още през лятото на 2017 г. Това много ясно показва, че \"Виафот\" вече няма никакво отношение по казуса с вземанията от \"Дунарит\", а и никога не е имало отношение към собствеността на оръжейния завод. Накрая вземания са заплатени на последния кредитор – ДКК, от \"Дунарит\", но не от Гебрев. Самото дружество впрочем е в добро икономическо състояние и именно затова е апетитна хапка за Василев и оръжейния търговец - пазарната му стойност се оценява на близо 300 млн. лева, годишният му оборот надхвърля 160 млн. лева, чистата му печалба е над 35 млн. лева. Обобщена, ситуацията изглежда така - след като източи милиарди от КТБ в момента тандемът Василев-Гебрев се опитва да открадне златен актив, финансиран от банката. В момента основен кредитор на КТБ е държавата, която даде многомилиарден заем, за да се разплати Фондът за гарантиране на влоговете с ужилените от банкера беглец депозанти. Затова е и най-логично държавата да си върне висящите дългове в размер на 200 млн. лева на групата около \"Дунарит\" към КТБ, като поеме контрола над завода и го продаде. Останалото би било чисто и просто пладнешки грабеж. Не че това би било новост за Василев, който стои в дъното на цялата афера с кражбата на \"Дунарит\". Той продължава да държи активи за стотици милиони, закупени именно с пари от трезора. Само за няколко часа във вторник – между интервюто му в bTV и след това в националното радио, Емилиян Гебрев беше принуден да сътвори нова, неизползвана досега версия за отравянето си. След като стана ясно, че няма как да е тровен през април 2015-а заради интереса му към „Дунарит“, възникнал чак през 2016 г., както и че досегашните му небивалици будят само смях и подигравки, оръжейникът, забогатял с протекцията на Андрей Луканов от търговията с каптагон, спешно измисли нова сюжетна линия. Сега, поне според казаното по БНР, бил започнал да „работи“ по сделката за придобиване на „Дунарит“ още през февруари 2015 г., за да може това му твърдение да „нагласи“ инцидента през април същата година с идванията в България на нарочения за агент на ГРУ Сергей Федотов. Спешната пиар акция обаче пак гръмко се провали, защото съветниците на Гебрев, сред които бившият агент на руското разузнаване Бойко Ноев, министър на отбраната в правителството на Иван Костов, не са подготвени да отговорят дори на елементарните въпроси, които тази версия поставя: 1. След като именно през февруари 2015-а става факт сделката на Цветан Василев с Пиер Луврие за „Дунарит“, с кого по-точно е „работил“ Гебрев – с Пиер Луврие, или може би със самия Константин Малфоеев, който стои зад него? 2. Ако е с Малофеев, който по това време напълно контролира завода чрез подставеното си лице Луврие, вписан дори като управител и прокурист, какви точно са им договорките? 3. Да не би пък Гебрев да се е договарял с Цветан Василев в началото на 2015-а, за да заобиколят някак Константин Малофеев и да му вземат „Дунарит“? Тази поредна лъжа на Гебрев обаче окончателно разбива на пух и прах досегашната му инсинуация, че отравянето е свързано с интерес на фирмата „Виафот“, която се опитвала да попречи на EМКО да заграби завода през 2016-а.", "date": "2019.02.19", "title": "Емилиян Гебрев мами в ефир за „Дунарит“"}
{"url": "https://www.monitor.bg/bg/a/view/22-lv-za-den-gledane-na-leglo-v-pazardjik-157696", "text": "Такса от 22,40 лв. за ден предлага хоспис в Пазарджик, а седемдневният пакет е на цена 156,80 лв. Социалното заведение, в което се настаняват болни и самотни хора, се управлява от местно сдружение.  Капацитетът на дома е 8 души и предлага 24-часово обгрижване, четирикратно хранене, личен тоалет на настанените и клубове по интереси. Предлага се седмично, месечно, годишно и безсрочно настаняване. На много хора обаче цените се струват високи и те предпочитат да чакат ред за настаняване на нуждаещи се близки и роднини в домовете за възрастни хора. Услугата „хоспис“ се предлага само на едно място, тъй като преди време в едно от здравните заведения в областния град бе отворен такъв дом, но той не просъществува дълго. Не са малко и случаите, когато се търсят „вратички“ и болни с тежки диагнози се настаняват в някое отделение в болница, където за тях се грижат сестри и доктори.", "date": "2019.02.19", "title": "22 лв. за ден гледане на легло в Пазарджик"}
{"url": "https://www.monitor.bg:443/bg/a/view/razbiha-banda-za-falshivi-telk-ove-vyv-varna-157680", "text": "Антимафиотите и спецпрокуратурата разбиха организирана престъпна група за издаване на фалшиви ТЕЛК-ове в област Варна. На специална пресконференция за акцията, както и за проблема с неправомерните инвалидизации в страната информация съобщиха зам.-главният прокурор Иван Гешев, главният секретар на МВР Ивайло Иванов, директорът на ГДБОП Ивайло Спиридонов, шефът на Националната полиция Христо Терзийски и наблюдаващият спецпрокурор Лилия Манолова. През май 2018 г. в РЗБОП-Варна постъпила информация за банда, която набира желаещи да получават инвалидни пенсии и им осигурява решения от ТЕЛК. При спецоперация на 17 и 18 февруари са арестувани 45 души, след което са повдигнати обвинения на 6-ма – петима лекари и един цивилен. Цивилният е сирийски гражданин, брат на единия от обвинените лекари, който е кардиолог. И двамата са познати в морската столица. Живеят отдавна в България. Тяхната роля в групата била да търсят желаещи за инвалидизация. В някои случаи те мотивирали напълно здрави хора, които срещу 1500-2000 лв. да получат телкови решения и съответно инвалидни пенсии. Тези хора били изпращани при определени лекари със специалност травматология, рентгенология или неврология. Там те трябвало да кажат определна парола, която гласяла: „Много поздрави от Р“. Съответният лекар подготвял документи за уж направени изследвания и медицинско заключение за висок процент на инвалидност. После тези случаи били поемани от председателя на ТЕЛК, който ги придвижвал и пациентите само отивали да си получат решението на комисията – без да минат никакви прегледи или изследвания. При претърсванията в две банкови касети на името на един от обвинените лекари са открити съответно 1 400 000 лв. и 270 000 лв. При обиск у друг са намерени 20 000 лв.“За 4 месеца са установени 200 души с фалшиви телкови решения“, каза Спиридонов. Парите, които клиентите плащали на посредниците, били предавани на доверени лица на лекарите и медиците ги получавали от тях. По време на разследването са установени фрапиращи случаи на измами – някои от кандидатите за инвалидност били пращани да тичат по етажите в болниците, за да се получат изменения в състоянието им. На други пък рентгенолог обяснявал как да застанат, за да се получи на снимката изкривяване или недъг. Във Варна изрично условие на лекарите от бандата било да им водят кандидати, които да не са роми, разказаха разследващите. С това тази банда се различава от разбитата неотдавна в Силистра, където не е имало подобно изискване. Там таксата е била много по-ниска – 600 лв., тъй като посредниците във веригата били по-малко. Зам.-главният прокурор и висшите полицаи разказаха, че премиерът Бойко Борисов е възложил на службите да направят наказателно-правен анализ на ситуацията в страната с фалшиви ТЕЛК-ове. „Не става въпрос за кампанийност, а за постоянни действия на територията на цялата страна. Пари в държавата има, но голяма част от тях отива в лица без сериозни медицински проблеми и реална степен на инвалидност. Краде се много или се харчи не по предназначение. Ефектът от тези лоши практики е, че не остават пари за инвалидите и тези пари стимулират определена част от населението да не работи“, каза Гешев. НОИ не разполага с механизми за контрол върху решенията за ТЕЛК, освен при съмнение да ги атакува пред НЕЛК, което е същата структура. „Трябва да се промени законовата регламентация“, допълни Гешев. През 2017 и 2018 г. са образувани общо 46 досъдебни производства за фалшиви телкови решения, а от началото на 2019 г. - 44. „Премиерът постави задачата, това не е кампанийност. Имаме воля и желание и ще направим така, че средствата да отиват по предназначение, а не да изхранват хора, които не следва да ги получават“, каза Терзийски. „На много места това е превърнато в доходоносен бизнес, търсят се клиенти, хора, които ще си платят, вместо да се обръща внимание на истински нуждаещите се“, допълни Гешев.  ", "date": "2019.02.19", "title": "Разбиха банда за фалшиви ТЕЛК-ове във Варна  "}
{"url": "https://www.monitor.bg:443/bg/a/view/otvoriha-12-oferti-za-izgrajdaneto-na-10-4-km-ot-am-struma-prez-kresnenskoto-defile-157686", "text": "Отворени са офертите в обществената поръчка за избор на изпълнител за проектиране и строителство на лот 3.2.2 или още 10,4 км от автомагистрала „Струма“, в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе, съобщиха от АПИ. Цялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на ОП „Транспорт и транспортна инфраструктура“. Отворените 12 оферти по реда на постъпването им в деловодството на Агенция „Пътна инфраструктура“ за лот 3.2.2 са на: ОБЕДИНЕНИЕ „КРЕСНА“, с участници: „ИСА 2000“ ЕООД, „ЕВРО АЛИАНС ТУНЕЛИ“ ЕАД и „АВТОМАГИСТРАЛИ ЧЕРНО МОРЕ“ АД; „АККОРД СТРОИТЕЛНО ПРОМИШЛЕНА ИНВЕСТИЦИОННА КОРПОРАЦИЯ“ АД; ДЗЗД „АМ Струма-3.2.2“, в което са: „ГБС-Инфраструктурно строителство“ АД, „ЕПОС-Емпреза Португеза де Обрас Субтеранеас“ АД /Португалия/ и „Главболгарстрой Интернешънал“ АД; „ДЖЕНГИЗ ИНШААТ САНАЙИ ВЕ ТИДЖАРЕТ АНОНИМ ШИРКЕТИ“ АД; ДЗЗД „ЮЖЕН КОРИДОР 3.2.2“, с участници: „Доуш Иншаат Ве Тиджарет“ АД, „Автомагистрали Хемус“ АД и „Трансконсулт-22“ ООД; Обединение „ГЕОПЪТ СТРУМА 3.2.2“, в което са: „Геострой“ АД, „Пътстрой-92“ АД, „Биас-М“ ЕООД и „Илия Бурда“ ЕООД; „КОЛИН ИНШААТ ТУРИЗМ САНАЙИ ВЕ ТИДЖАРЕТ“ АД; ДЗЗД „ЕВРОПЕЙСКИ ПЪТИЩА 3.2.2“, с участници: „Джи Пи Груп“ АД и „Логистика 21“ ЕООД; Консорциум „ИНТЕРБГ“, с участници: „ПСТ Груп“ ЕАД, Частно акционерно дружество „СТРОИТЕЛНА АСОЦИАЦИЯ ИНТЕРБУДМОНТАЖ“, „БГ ЛЕНД КЪНСТРАКШЪН“ АД и „КОПЕКС И КО“ ЕООД; „ТТБГ 3.2.2.“ ДЗЗД, в което са: „Тодини Конструкциони Дженерале С.П.А.“ и „Тодини България“ ООД; ОБЕДИНЕНИЕ „АМ СТРУМА ЮГОЗАПАД“, с участници: „ТРЕЙС ГРУП ХОЛД“ АД и „АЛВЕ КОНСУЛТ“ ЕООД; ДЗЗД „ЕВРОПЕЙСКИ ПЪТИЩА 3.2.2“, с участници: „ЕВРОПЕЙСКИ ПЪТИЩА“ АД, „ГРОМА ХОЛД“ ЕООД, „ВОДНО СТРОИТЕЛСТВО – БЛАГОЕВГРАД“ АД, „ВАХОСТАВ-СК“ а.с., „ПЪТПРОЕКТ“ ЕООД, „РУТЕКС“ ООД и „МЕТРОПРОЕКТ ПРАГА“ АД. Лот 3.2.2 е с дължина 10,4 км. В този обект е включен и обходния път на Кресна, който е 5,5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има и връзка с Кресна. В отсечката ще бъдат построени 4 тунела - „Тисата“ /171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София и път I-1. Индикативната стойност на обществената поръчка за лот 3.2.2 е 430 525 209 лв. без ДДС. На 15 февруари бяха отворени постъпилите 10 оферти за лот 3.2.1 - от км 375+860 до км 389+100, и прилежащите пътни връзки. Неговата дължина е 13,2 км. В участъка ще бъдат построени 3 тунела - „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези. Достъпът до трасето ще бъде осигурено чрез 3 пътни възли „Полето“, „Мечкул“ и „Стара Кресна“. Индикативната стойност за изграждането на лот 3.2.1 е 444 796 305 лв. без ДДС. Срокът за изпълнение на всяка от обществените поръчки е 1556 дни и включва времето за проектиране и строителство. Проектът се планира да се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.", "date": "2019.02.19", "title": "Отвориха 12 оферти за изграждането на 10,4 км от АМ „Струма“ през Кресненското дефиле"}
{"url": "https://www.monitor.bg:443/bg/a/view/bijach-na-policaj-vliza-za-18-meseca-v-zatvora-157677", "text": "Ефективна присъда от 18 месеца при първоначален строг режим ще изтърпи 46-годишен казанлъчанин, който попадна на 20 септември м.г. зад решетките за вандализъм и хулиганство в коридора на местното РУ „Полиция“. Там осъжданият 12 пъти Гердан Мацалов, представящ се в социалните мрежи с многозначителното: :“ Див селянин. Правилата са създадени за да бъдат нарушавани, само балъците ги спазват! От кои си, избираш ТИ!“първо разбил входната врата, след което ударил юмрук дежурния униформен и започнал да троши наред мебели. На Мацалов още тогава бяха повдигнати две обвинения:: за явно неуважение на МВР-служители и нанасяне на лека телесна повреда, като престъпленията са били извършени в условията на опасен рецидив. В хода на досъдебното разследване  Мацалов е сключил споразумение и вече е приведен в затвора.", "date": "2019.02.19", "title": "Бияч на полицай влиза за 18 месеца в затвора"}
{"url": "https://www.monitor.bg:443/bg/a/view/petyr-paunov-kustendil-ne-e-mjasto-kydeto-ima-etnichesko-naprejenie-157659", "text": "Кюстендил не е място, където има етническо напрежение, става въпрос за един битов инцидент, който е свързан с участието на криминално проявени лица. И  “, заяви кметът на Кюстендил Петър Паунов по повод възникналия масов бой преди три дни, завършил с убийството на 35-годишния Валери Дъбов. Градоначалникът беше категоричен, че инцидентът е предизвикан вследствие на прекомерна злоупотреба с алкохол и психотропни вещества. „Това не прощава на абсолютно никой. За нас важното е да се знае следното: никой не се разхожда по града с пистолети, ножове или мачети. Извършителят на тежкото криминално деяние е извикан като подкрепление срещу охраната на заведението и то минути преди убийството. Целият инцидент е възникнал на територията на заведение, а в последствие и извън него. Нито органите на реда, нито собствениците на заведението са допуснали някой да се движи с пистолет или с друго оръжие, което да застрашава живота на околните. Тук имаме целенасочено поведение в резултат на провокационната изява на инициатора на свадата“, допълни Паунов. 19-годишният Алекс Анкин е пристигнал на мястото на инцидента въоръжен с нож и пистолет. Оръжието веднага е било иззето от охраната на заведението, след което избягвайки с ножа той пресреща групата на улица „Цар Освободител“, където се стига до трагичната кървава разправа. „Това, което знаем, е че десетки наши съграждани преминават покрай Валери, който лежи на земята. Две момичета и две момчета са опитали да се борят за живота му, минавали автомобили – те са опитали да ги спрат, но никой към този момент не е проявил съпричастност. Не трябва да се чувстваме застрашени да помагаме на хората, всеки един човешки живот е ценен“, обобщи още Петър Паунов. Той заедно с областният управител Виктор Янев изказаха съболезнования към близките и роднини на убития Валери Дъбов. Двамата бяха категорични, че Кюстендил не е град на криминални дейци, не е град и с етническо напрежение. „Тъй като се опитаха да политизират един чисто криминален и битов инцидент, и нарасна едно напрежение сред хората, искаме да призовем: Нека оставим институциите да си свършат работата, за да можем и ние след това да вземем конкретни мерки. Уроците от този случай са два – че човекът има нужда от очовечаване, а другият, че все по-нисък е коефициентът на полезно действие в процеса по очовечаване“, коментира и областният управител Виктор Янев.", "date": "2019.02.19", "title": "Петър Паунов: Кюстендил не е място, където има етническо напрежение"}
{"url": "https://www.monitor.bg:443/bg/a/view/spipaha-muleta-nosili-parite-prez-dunav-most-157676", "text": "Двама млади мъже, съпричастни в ролята на мулета са задържани в хода на специализирана акция на територията на община Павел баня във връзка с две досъдебни производства за ало-измами. На 18 февруари белезниците са щракнали около китките на 20-годишния Александър Димитров от село Скобелево и на 26-годишния му приятел от Осетеново Али Аптула.Двамата са направили признания, че са участвали в ролята на куриери при измами в Казанлък от 8 и 10 декември, при които 73-годишна жена се разделила с 4 300 лв, а с две години по-възрастен от нея мъж хвърлил от балкона на апартамента си 5 700 лв. По-голямата сума  Сашо и Али отнесли с автомобил до Букурещ, където ги оставили на предварително уговорено по телефона място, а другата запазили за себе си под формата на „хонорар“   за бъдещи „услуги“. И двамата са с чисти криминални досиета, „поканата“ за измамите била получена след като се отзовали на обява в интернет за почасова работа. Междувременно на територията на Сливен са задържани 45-годишната Пенка Колева и 28-годишният й племенник Георги Дончев от  ямболското село Овчи кладенец. Роднините са арестувани по обвинение в участие в измама спрямо възрастната Р. Абрашева, която се разделила с 500 лв и злати накити за близо 2 бона като смятала, че помага на полицията.По предварителни данни роднинската двойка е „шетала“ в края на м.г. на територията на общини от Старозагорска област в изпълнение на ало-поръчки", "date": "2019.02.19", "title": "Спипаха мулета, носили парите през Дунав мост"}
{"url": "https://www.monitor.bg:443/bg/a/view/stotici-hora-se-sybraha-na-bdenie-v-pamet-na-zverski-ubitija-valeri-dybov-157608", "text": "Стотици хора от Кюстендил и цяла Югозападна България се събраха на мълчаливо бдение в памет на зверски убития Валери Дъбов. 35-годишното момче издъхна на централната улица „Цар Освободител“ в Кюстендил, след като беше прободено няколко пъти с нож в сърцето. Инцидентът възникна на 17-и февруари след масов бой между българи и роми от клана на Гольовци пред заведение в Кюстендил. Със сълзи на очи млади и стари хора прииждаха към центъра на града, както никога до сега. „Трябваше ли да убият един млад човек, за да се обединим най-накрая“, коментираха кюстендилци. „Валери за мен беше брат, приятел, съученик, беше златен човек. За жалост днес не е сред нас. Единственото, на което се надяваме е да има справедливост и убиецът да си получи заслуженото“, коментира най-близкият му приятел Венцислав Занев. По негови думи Валери никога не е бил конфликтна личност, помагал е на всеки, както и онази сутрин. „Моята информация е, че Валери просто е искал да разтърве биещите се компании. Аз разбрах за случилото се по най-ужасния начин, все още не мога да повярвам. Майката на Валери е в изключително тежко състояние, можете да си представите. Познати и роднини са около нея, за да й вдъхнат кураж. Тя наистина има нужда от всички нас“, коментира Занев. и свещи на лобното място на Валери. Именно в центъра на града, малко след 7 часа в неделя, той поема последната си глътка въздух. Бдението в памет на 35-годишния кюстендилец ще продължи и във вторник вечерта. Тогава отново кюстендилци ще излязат на площада и ще поднесат карамфили и свещи в памет на Валери. Този път обаче те настояват полицията да се изправи пред множеството и да отговори на защо ромите от клана на Гольовците, въпреки множеството си присъди, са на свобода. Защо едно 19-годишно момче е носило със себе си нож, който отне живота на Валери Дъбов. Масовото недоволство на кюстендилци получи отзвук и в ромския квартал „Изток“. Ромите настояват Гольовците да бъдат наказани по най-строгия начин от закона. „Помогнете ни. Не на насилието и корупцията. Няма живот в махалата от тях… Съболезнования на семейството на Дъбов“, написаха в социалните мрежи жители от квартал „Изток“. Ромски общественици, пожелали анонимност от страх, разказват, че Гольовците постоянно пребивали хора от квартала. „Не веднъж или два пъти са ни смазвали. Живеем в страх, те са най-великите. Бият и после се измъкват от закона. Цял град знае, че се занимават с незаконна дейност“, гневяха се роми, които от страх не пожелаха да бъдат споменавани имената им. И докато  , една майка плаче и страда за загубения си единствен син. Тя е 55-годишната Надежда. Майката на Валери очаквала цяла нощ момчето й да се прибере и така до неделя по обяд. Тогава полицаите й съобщават жестоката новина, синът й е убит. До този момент Надежда разчитала единствено на сина си, който работил в дърводобивна фирма. От година и половина жената е безработна. Малко, след като кюстендилци разбраха за положението, в което се намира стартираха благотворителна акция. По време на бдението в центъра на Кюстендил бяха събрани близо 4 хил. лв. в помощ на майката на Валери. „Знаем, че сумата не е голяма, но няма да оставим тази жена. Ще й помагаме винаги, защото сега тя е в трудно положение и има нужда от нас“, коментираха кюстендилци. Очакванията са в последния му земен път да го изпратят стотици кюстендилци. Именно тогава ще бъде решена съдбата и на Алекс Анков Димитров. Той вече е с повдигнато обвинение за убийство и опит за убийство на повече от едно лица. 19-годишният Алекс е задържан с прокурорско разпореждане за 72 часа. Той сам се предаде на органите на реда, след часове на издирване в неделния ден. „Подготвям искането за налагане на постоянна мярка за неотклонение „задържане под стража“. Още утре /сряда/ то ще бъде внесено за разглеждане в съда“, коментира наблюдаващият прокурор по случая, Ангел Байрактарски. Очакванията са на Алекс да бъде наложена най-тежката мярка, тъй като до този момент той има 3 криминални регистрации, две от които за нанасяне на телесни повреди. През целия вчерашен ден имаше и засилено присъствие на жандармерия и полиция в ромската махала на Кюстендил. „Присъствието на колегите там е свързано с превантивна цел. Няма връзка с инцидента от преди 3 дни“, категоричен беше директорът на ОДМВР – Кюстендил, комисар Елиан Стамболийски.", "date": "2019.02.19", "title": "Стотици хора се събраха на бдение в памет на зверски убития Валери Дъбов"}
{"url": "https://www.monitor.bg:443/bg/a/view/ostaviha-kanaldjija-v-aresta-prekaral-13-afganci-157681", "text": "Постоянна мярка за неотклонение „задържане под стража“ постанови районния съд в Елхово спрямо жителя на пазарджишкото село Синитево  Станислав Славчев Щилиянов, който е обвиняем по дело за каналджийство на 13 бежанци през границата в република Турция. Групата мъже, сред които и три непълнолетни момчета беше спипана от гранична полиция на 13 февруари в землището на село Лалково в очакване на транспорт и водач за вътрешността на страната. Представилите се за идващи от Афганистан мъже, които са били без лични документи разказали, че са платили по 1000 евро на турския си водач, за да ги прекара през загражденията, част от парите били предназначени за българската „връзка“, която трябвало да им осигури излизане през западната граница в посока Германия. Щилиянов е бил закопчан в Бургас, мъжът е в полезрението на полицията от 2016 година. Тогава той бе арестуван по обвинение в организиране на престъпна група за нелегален трафик., която е действали на територията на областите Бургас, Пазарджик, Благоевград и Перник. С българите в групата е участвал и постоянно пребиваващия у нас афганистанец Рашид Джан.По думите на кмета на Синитево Борислав Алексиев  Щилянов нямал постоянна месторабота, напоследък непрекъснато го търсели по различни дела защото не го намирали на адреса в Пазарджик. В края на миналата година дори имало ограничителна заповед да не се появява в близост до съпругата  и детето си заради домашен тормоз. Запознати твърдят, че каналджията е бил проследяван близо два месеца със СРС-та, тъй като имало оперативна информация , че се готви прекарването на голяма група емигранти през зелената граница.", "date": "2019.02.19", "title": "Оставиха каналджия в ареста, прекарал 13 афганци"}
{"url": "https://www.monitor.bg:443/bg/a/view/taksi-vs-turisti-vlastite-tyrsjat-nachin-da-otblysnat-turistite-157664", "text": "През последните години по света започнаха да се появяват туристически такси от обратно действие. Целта им е да намали наплива от туристи в определени райони, предават от сайта Quartz. Те могат да бъдат събрани по време на издаването на виза,  още при пристигането на летището или като част от круизния или самолетния ни билет. Затова и за голяма част от населението таксите не са тайна и не са нещо ново. Исторически погледнато пък те се използват, за да се финансират туристически бордове, както и маркетингови кампании за реклама на дадена дестинация - всичко с цел да се привлекат повече туристи. Днес обаче някои градове и страни започват да Градските центрове се пренапълниха с хора, които търсят филийки с авокадо, а красотата на даден обект не може да се види поради гората от селфи стикове. Месните туристи пък също страдат заради високата цена на наемите и от постоянната навалица. Чуждестранните гости са и хитри – те използват приложения, за да намерят най-добрите оферти, да пътуват с круиз и да слязат от него сити, след което да се върнат в нископлатената си хотелска стая. Пренаселването с туристи всъщност се дължи на много фактори – нискотарифните полети, растежът на круизната индустрия, както и провалът на властите да контролира процеса. Затова в някои дестинации като Венеция, Амстердам, Бали, Единбург, както и Нова Зеландия туристическите органи обмислят да вкарат таксите с цел да се контролира прекомерно големият брой гости на обектите. Друга цел е да се демотивира определен тип хора от посещения. „Само в последните няколко години станахме свидетели на това как таксите могат да контролират туризма“, коментира Елизабет Бъкър, автор на посветена на темата книга. Според нея едва сега правителствата осъзнаха, че понякога и твърде добрите неща могат да са вредни. По нейни думи целта на таксите не е толкова да намали броя туристи, колкото Като пример Бъкър дава Венеция, която в продължение на години не направи нищо, за да смекчи ефекта от туристите. Сега обаче кметът въведе такса, с която ще има място и за местните да разглеждат обектите. В началото на януари т.г. пък в Амстердам бе въведена подобна дневна туристическа такса от 8 евро (близо 9 долара). Само седмица по-късно 2 круизни линии обявиха, че повече няма да спират на пристанището, а на следващия месец други две направиха същото. Въпреки че таксата, която струва колкото няколко бири, е относително малка, тя успя да отблъсне ценово ориентираните круизни линии. Това даде на Амстердам ефективен начин да се справи отчасти с проблемите си. Бали, който се радва на голямо внимание от туристите благодарение на това, че бе споменат в туристически мемоар, въведе такса от 10 долара. Целта й е да опази околната среда и културата в региона, които са стъпквани от постелки за йога. „Властите не се опитват да прогонят туристите, които са основно от Австралия и Китай, а по-скоро виждат това като метод да се опази природата и локалната култура“, пишат от Jakarta Post. Проблемът с пренаселването тепърва ще се разраства, а правителствата трябва да намерят начин да се справят с него. Затова и в момента повече от всичко стои въпросът: може ли една дестинация да извлече максимално много ползи от туристите без да разруши всичко, което я направи привлекателна в самото начало?", "date": "2019.02.19", "title": "Борят тълпите от туристи с такси "}
{"url": "https://www.monitor.bg:443/bg/a/view/spasjavat-cenen-vid-bebeta-zmiorki-prenasjani-nezakonno-157675", "text": "В опит да бъдат спасени огромно количество от застрашения вид европейска змиорка Anguilla Anguilla, са транспортирани по спешност със съдействието на „Зелени Балкани“ към Спасителния център на „Аквариума“ във Варна. Те са задържани при опит за износ на Летище София, съобщават от Агенция „Митници“. Змиорките са били опаковани в неблагоприятни за вида условия. Опитът за митническа измама, чрез нелегален износ на критично застрашения вид, е предотвратен на Летище София на 15 февруари. Авиопратката, с направление Малайзия и тегло 1010 кг., е спряна за щателна проверка по метода „анализ на риска“. 90-те контейнера от стиропор, съдържащи милиони екземпляри, са били обявени в митническите документи като „шаран и толстолоб за зарибяване“. При проверката се установява, че контейнерите в действителност съдържат 200 кг. живи екземпляри, в кристална фаза „млада змиорка“ с приблизителна дължина 7 – 8 см. За случая е информирана РИОСВ-София, чиито експерти дават експресно експертно становище, потвърждаващо съмненията на митническите служители, че задържаните змиорки са от критично застрашения вид Anguilla Anguilla, защитен от Конвенцията за международната търговия със застрашени видове от дивата флора и фауна (CITES). По първоначални данни пратката е пристигнала от друга европейска държава и според маркировка на контейнерите е изпратена от фирма, която има разрешение за улов. Въпреки това, контейнерите са били обявени за друг вид стока, което представлява митническо нарушение. Змиорките Anguilla Anguilla са с голяма търговска стойност, тъй като цената на малките екзмпляри на азиатските пазари достига до 2000 долара за килограм. Случай със задържани змиорки от същия вид на Летище София имаше и в началото на 2015 г., когато митническите служители са задържали над 2 милиона екземпляра в същата фаза на развитие, пътуващи в 8 контейнера от Мадрид за София като чекиран багаж.", "date": "2019.02.19", "title": "Спасяват ценен вид бебета змиорки, пренасяни незаконно"}
{"url": "https://www.monitor.bg:443/bg/a/view/hvanaha-dvama-bosnenci-sys-17-bombi-v-germanija-157679", "text": "Германската полиция арестува двама граждани на Босна и Херцеговина, на 17 и на 28 години, след като намери 17 ръчни бомби в багажника на автомобила им, съобщи хърватският информационен сайт Индекс. Двамата били арестувани в Дрезден при проверка на колата им, при което били открити 17 ръчни бомби, готови за употреба. Полицията подозирала двамата, че пренасят наркотици, и довела специално обучено куче. По-късно бе установено, че двамата пребивавали в Германия легално. По време на претърсването на автомобила целият район бил блокиран.", "date": "2019.02.19", "title": "Хванаха двама босненци със 17 бомби в Германия"}
{"url": "https://www.monitor.bg:443/bg/a/view/demonstracionen-centyr-16-1-za-elektronna-tyrgovija-pravjat-v-agrarnija-universitet-157682", "text": "В Аграрния университет в Пловдив на 21 февруари ще отвори врати Демонстрационен център 16+1 за електронна търговия със селскостопански и други продукти, съобщиха от МЗХГ. Той е първият по рода - за насърчаване на млади предприемачи, иницииран от Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ). Проектът създава условия млади хора от Китай и страните от ЦИЕ да развиват електронна търговия чрез изградената през 2018 г. от Центъра електронна платформа www.16plus1cloud.org за консолидиране на селскостопански и други производители от Китай и страните от ЦИЕ, която ще се използва като дигитален склад на продукти. В програмата за насърчаване на младите предприемачи е предвидено да вземат участие студенти от Китай и страните от Централна и Източна Европа, които да си сътрудничат за сключване на реални търговски сделки помежду си. Всеки предприемач ще бъде продавач по отношение на стоките и услугите, които предлага в страната, в която е позициониран, и купувач – търговец, по отношение на стоките, които му предлагат участниците от останалите страни от Инициативата 16+1. Целта е да се насърчи двустранното - между Китай и ЦИЕ от една страна, и многостранното сътрудничество – между самите държави от Централна и Източна Европа.", "date": "2019.02.19", "title": "Демонстрационен център 16+1 за електронна търговия правят в Аграрния университет"}
{"url": "https://www.monitor.bg:443/bg/a/view/stanimira-petrova-vdigna-treta-kupa-strandja-157669", "text": "Световната и двукратна европейска шампионка Станимира Петрова спечели финала в категория до 57 кг при жените в юбилейното 70-о издание на най-стария международен турнир в Европа – \"Странджа\", пред пълните трибуни на столичната зала \"София\". Българката надделя в последната битка срещу румънката Лакрамиоара Перижок с единодушно съдийско решение – 5:0 (30:27, 29:28, 29:28, 29:28, 29:28). След края на двубоя си Петрова бе определена напълно заслужено за трети път в кариерата си за носителка на купа \"Странджа\". Първа нейна подгласничка стана представителката на Бразилия Беатрис Ферейра, а втора - рускинята Елмира Азизова. През 2015 и 2016 година Петрова спечели купа \"Странджа\" след триумфа си в категория до 51 кг, а иначе грабна златото в турнира и при 57-килограмовите миналата година. През 2017-а Петрова остана първа подгласничка за трофея.", "date": "2019.02.19", "title": "Станимира Петрова вдигна трета купа „Странджа“"}
{"url": "https://www.monitor.bg:443/bg/a/view/kazijski-razbi-bivshija-si-otbor-s-24-tochki-157665", "text": "Матей Казийски направи поредния си изключителен мач в италианската Суперлига по волейбол. Той беше ключовият играч за победата на новия си отбор \"Калцедония\" (Верона) срещу бившия му тим \"Трентино\" с 3:2 (-21, 21,-21, 18, 14) в мач от 21-ия кръг. Казийски стана топреализатор за домакините от Верона, след като направи 24 точки (1 ас, 2 блока) и беше обявен за най-полезен играч (MVP) в мача. След него с 20 точки (1 ас, 4 блока) се нареди френският национал - диагоналът Стефан Бойе. За тима на Тренто с 20 т. (2 аса, 1 блок) се отличи сърбинът Урош Ковачевич, а Давиде Канделоро даде своя принос с 14 т. (1 ас, 5 блока). С това \"Калцедония\" зае 6-ата позиция във временното класиране с 37 точки от 13 победи и 8 загуби. \"Трентино\" пък се върна на втората с 51 т. (17-4) и пак изпревари \"Кучина Лубе\" на Цветан Соколов с 1 точка. Лидер остава \"Сър Сейфти\" (Перуджа) с 54 т. В следващия кръг Казийски, който още се чуди дали да се върне в националния ни отбор и неговите сънародници посрещат \"Ревивре\" (Милано) на 23 февруари.", "date": "2019.02.19", "title": "Казийски разби бившия си отбор с 24 точки"}
{"url": "https://www.monitor.bg:443/bg/a/view/ludogorec-pak-ne-bi-stolyt-na-suhija-se-klati-157663", "text": "“Лудогорец“ направи втора поредна грешна стъпка и продължава да няма победа за 2019 година. След като през уикенда „орлите“ завършиха 0:0 с последния „Верея“, този път точка им взе и „Ботев“ (Пд). Двата тима направиха 1:1 на стадиона в Разград след голове на Джоди Лукоки и Антонио Вутов, който пък в края на мача беше изгонен с червен картон. Равенството разклати сериозно стола на треньора на „Лудгорец“ Антони Здравков. Бъдещето му е неясно, а преди двубоя се появиха информации, че ще бъде сменен от бившия наставник на „Левски“ Славиша Стоянович. „Ако трябва да съм честен, нямам обяснение за играта на отбора и за тези пропуски в атака, призна Сухия. - Не съм притеснен за бъдещето си, защото в момента, в който ръководството прецени, че съм ненужен, ще ми кажат и ще се разделим“, допълни треньорът на „Лудогорец“. В същото време шампионите привлякоха поредното си ново попълнение. След като в понеделник взеха освободения от ЦСКА Станислав Манолев, във вторник подписаха и с Мавис Чибота – голмайстор на израелския „Бней Йехуда“. Договорът на конгоанския национал влиза в сила след края на сезона. Чибота бе приветстван лично от собственика на „Лудогорец“ Кирил Домусчиев, който се включи във финалните преговори и успя да финализира успешно сделката.", "date": "2019.02.19", "title": "„Лудогорец“ пак не би, столът на Сухия се клати"}
{"url": "https://www.monitor.bg:443/bg/a/view/chervena-voda-tekna-v-dereto-kraj-maksuda-vyv-varna-157667", "text": "Червена вода текна в дерето край „Максуда“ във Варна, алармираха очевидци. Установено е, че тя преминава през канализационни шахти в двора на обект в Западна промишлена зона. За случая незабавно са били уведомени РИОСВ-Варна и Басейнова дирекция „Черноморски район“, които са ивършили съвместна проверка. Взети са проби от водата в шахтите и от дерето, предстои да бъде направен анализ в Регионалната лаборатория към ИАОС – София. За проверката са били съставени констативни протоколи. След получения сигнал, кметът на жилищния район „Владислав Варненчик“ Николай Костадинов е назначил екипи от отдел „Обществен ред и контрол“ за всекидневни проверки. От администрацията на района са изискали за проверка от фирмата всички разрешителни документи, схеми и проектна документация, касаещи канализацията. Чакат се резултатите от пробите, след което ще се прецени какви мерки да се предприемат срещу фирмата- замърсител.", "date": "2019.02.19", "title": "Червена вода текна в дерето край „Максуда“ във Варна"}
{"url": "https://www.monitor.bg:443/bg/a/view/416-uchebni-zavedenija-se-obnovjavat-s-pari-ot-oprr-157684", "text": "416 учебни заведения, в които учат 255 269 деца и младежи, се реконструират и модернизират с 624 млн. лв. от Оперативна програма „Региони в растеж“ 2014-2020. Това каза министърът на регионалното развитие и благоустройството Петя Аврамова при посещението си във Видин днес. В областния град тя участва в дискусията „Европа в нашия дом“. Министърът посочи, че това е сериозен финансов ресурс, който е насочен към образованието. Имаме ясното съзнание, че ползите от него ще се видят след години, защото от това в какви условия растат деца ни, къде учат и къде спортуват, зависи какви хора ще станат, каза тя. През 2019 г. ще продължи обновяването на българските градове, болници и паркове с финансиране от програмата. Със средства от ОПРР 2014-2020 бяха създадени три фонда за градско развитие, които заедно с привлечения ресурс управляват около 600 млн. лв. От тях 210,4 млн. лв. са за Северна България. Тези средства са вече достъпни и могат да бъдат използвани от общините под формата на нисколихвени кредити и банкови гаранции в проекти за подобряване на градската среда и туризма. Апелът към общините е да бъдат активни. Добрата новина е, че през декември 2018 г. във Фондовете за градско развитие постъпиха и първите проектни предложения. Едно от тях е за реставрация и адаптация на синагогата във Видин и превръщането й в културен център. През последните две години в областта има сериозен напредък и в подобряване на енергийната ефективност, кадастъра и трансграничното сътрудничество. Предстои да бъде реализирана една от големите инвестиции – за над 25 млн. лв. в отрасъл ВиК. Проектът включва реконструкция на 1,5 км главен канализационен колектор в гр. Видин и реконструкция на 15,57 км довеждащи водопроводи. Той ще се реализира по Оперативна програма „Околна среда“ 2014-2020 г. През месец март „Водоснабдяване и канализация - Видин“ ЕООД ще внесе формуляра за кандидатстване в Министерството на околната среда и водите. Пред медии министър Аврамова коментира напредъка по проекта за пътя „Видин – Ботевград“. Агенция „Пътна инфраструктура“ подготвя обществена поръчка за строителството на участъка от Видин до Ружинци, която ще бъде обявена през пролетта. Работи се в синхрон с общините, които процедират парцеларните планове. Докато се извършват отчуждителните процедури, ще върви обществената поръчка, за да не се губи време. Вече има изготвени технически проекти за трасето от Видин до Монтана. За участъка от Мездра до Ботевград вече са отворени шест оферти за строителството на Лот 2, а процедурата за Лот 1 се обжалва. На 14-ти КЗК разгледа казуса, очаква се решението. Амбицията на министерството е реалното строителство по проекта да започне през 2019 година. Петя Аврамова подчерта значението на пътната инфраструктура за развитието на регионите. Искаме Северозападния регион да има по-ускорено икономическо развитие, каза тя и обърна внимание, че инвеститорите искат хубави пътища, за да вложат парите си, и обучени кадри.", "date": "2019.02.19", "title": "416 учебни заведения се обновяват с пари от ОПРР"}
{"url": "https://www.monitor.bg:443/bg/a/view/ogranichavat-dostypa-do-sedemte-rilski-ezera-157671", "text": "Ограничаване на достъпа на туристи до Седемте рилски езера предвижда проект на стойност близо 12 млн. лв. на Национален парк „Рила“, който ще бъде реализиран в следващите 4 години.  В района има регламентирани само три пътеки, но се ползвали около 20 маршрута, което води до ерозия на почвата, образуваща кал в езерата, предаде БНТ. Затова туристите ще трябва да се движат по маркирана тясна пътека. „ Ще се опитваме да извличаме и тинята от езерата“, коментира Кирил Андонов, директор на Националния парк. Предвижда се още монтирането на нова модерна техника, с която ще се засичат и залавят бракониерите, тъй като ловът в защитените зони е забранен. „Ще показва локацията там, от където произлиза изстрела. Това ще позволи директно насочван на парковата охрана и реагиране точно на място“, обяснява Кирил Андонов. За последните десет години в парка са станали 12 големи пожара, затова ще бъде изградено и противопожарно депо с техника за гасене.", "date": "2019.02.19", "title": "Ограничават достъпа до Седемте рилски езера"}
{"url": "https://www.monitor.bg:443/bg/a/view/zabravi-li-narodnijat-teatyr-rosica-danailova-157654", "text": "Световноизвестният драматург Израел Хоровиц аплодира актьорите на премиерата на своята пиеса „Моята скъпа лейди“ в Народния театър в неделя вечер. Холивудската легенда още е в България по покана на директора на първата ни трупа Мариус Донкин и след финала на представлението се качи на сцената, за да приветства екипа на спектакъла – режисьора Стилиян Петров и актрисата легенда Мария Стефанова, Емануела Шкодрева и Михаил Билалов, както и да поздрави зрителите. С появата си пред аудиторията прочутият драматург дори наруши своята лична традиция да не говори публично след спектакъл, но очевидно е бил впечатлен от видяното. „Когато някой актьор ми се похвали, че е разпределен в представление по моя пиеса, му казвам: „Моите съболезнования“. Така че – Мария, Емануела, Михаил – искрено ви съчувствам“, обърна се Хоровиц към тях. В кулоарите той е споделил, че след като гледал и „Някъде в този живот“, Емануела Шкодрева вече е неговата любима бг актриса. Тази вечер авторът остава в София и за втората премиера на „Моята скъпа лейди“. Постановката на Народния театър по пиесата на Хоровиц обаче не е първата сценична реализация на творбата у нас. През 2006 г. актрисата Ева Волицер плаща за авторските права и текстът е поставен в нейния частен театър „Галерия“ от проф. Снежина Танковска. Спектакълът, в който участват самата Волицер, Веселин Калановски и голямата Росица Данаилова, се играе в Сатиричния театър, а през 2007 г. посещава с 2 представления Израел и влиза в афиша на театралния фестивал „Сцена на кръстопът“ в Пловдив. За него излизат и множество материали в медиите. Ева Волицер е искрено огорчена, че тези събития сега са премълчани. „Бих искала да припомня, че първата реализация на тази пиеса на българска сцена е на театър „Галерия“! Пиесата лично аз донесох от Ню Йорк и предложих превода на Хари Аничкин... Така че, скъпи колеги от Народен театър „Иван Вазов“, добре е да се знае, че има и друга реализация преди вашата. Добрата ми приятелка, драматург на Народния театър Светлана Панчева беше гледала нашия спектакъл! Не сте споменали на пресконференцията за представлението на театър „Галерия“! Това ме възмущава. Скоро изпратихме актрисата Росица Данаилова, а тя беше прекрасна в тази роля, ролята на мадам Жифар! Това е памет. А тя е важна!!!“, написа Ева Волицер в своя профил във Фейсбук. Актрисата сподели за „Монитор“, че заглавието „Моята скъпа лейди“ е лично нейна инвенция, тъй като първоначално то е било преведено буквално от Аничкин като „Моята стара дама“ (в оригинал е My Old Lady). „Впоследствие се консултирахме със специалисти и се оказа, че най-точното би било „Моето старо гадже“, но звучеше прекалено разговорно и предпочетохме другия вариант“, каза още Волицер. „Не желая да се конфронтираме с Народния театър – единственото, което искахме, е да бъдем споменати. Така не се прави“, коментира тя. „Ние не претендираме, че сме първите у нас, затова не разбирам какъв е казусът“, подчерта, помолена за отговор, Светлана Панчева – драматург на двете постановки по пиеси на Хоровиц в Народния („Моята скъпа лейди“ и „Някъде в този живот“, на която е и преводач). „Никой не е длъжен винаги да споменава всички етапи от сценичната история на дадено заглавие. Ако някой поставя „Хамлет“, трябва ли да упомене всички постановки от 1661 г. насам?!“, запита тя. И поясни, че Хоровиц лично е изпратил на Народния свой нов вариант на пиесата – от 2016 г., на който Аничкин съответно направил нов превод.", "date": "2019.02.19", "title": "Забрави ли Народният театър Росица Данаилова?"}
{"url": "https://www.monitor.bg:443/bg/a/view/350-hiljadi-zriteli-gledaha-denjat-na-bashtata-157672", "text": "„Денят на бащата“ закова 341 800 души пред малкия екран късно снощи, когато БНТ излъчи премиерния епизод на продукцията. Драматичната битка за попечителство между екранните съпрузи Захари Бахаров и Весела Бабинова ще продължи да просълзява зрителите всеки понеделник и вторник от 22 ч., като епизодите ще бележат програмата на обществената телевизия в рамките на три седмици. Любителите на телевизионното кино ще могат да следят поредицата и онлайн, в сайта на БНТ. В контекста на разгорещения публичен дебат „за“ и „против“ физическото наказание, като обществена медия Българската национална телевизия добавя с продукцията и нов аспект – моралните травми, които нанасяме на децата си“, обясняват от „Сан Стефано“ 29. Събитията, пресъздадени в „Денят на бащата“, са базирани на реални събития и разкрива последствията, които раздялата причинява на децата. Освен Бахаров и Бабинова, с участие в поредицата се разписват още Александър Сано, Глория Петкова, Патрик Шон Хесън и др. Сериалът е продукция на БНТ, а изпълнителен продуцент е „Агитпроп“. Проектът е реализиран с подкрепата на Столична община и „Творческа Европа – Програма Медия“ на Европейския съюз. Поредицата бе забелязана на международната киносцена още по време на снимките. През 2017 г. той беше селектиран за представяне в престижния преглед на световната продукция на сериали „Serie Series“ във Фонтенбло (Франция) и на фестивала във Венеция.", "date": "2019.02.19", "title": "350 хиляди зрители гледаха „Денят на бащата“"}
{"url": "https://www.monitor.bg:443/bg/a/view/tanja-mihajlova-naj-dobrite-uchenici-i-studenti-trjabva-da-bydat-uchiteli-157670", "text": "Най-добрите ученици и студенти трябва да бъдат учители. Това заяви заместник-министърът на образованието и науката Таня Михайлова по време на дискусия с преподаватели и студенти от педагогическите специалности на филиала на ВТУ „Св. св. Кирил и Методий“ във Враца. Според нея в класната стая учителят е лидерът, който трябва да поведе младите хора. Зам.-министърът подчерта, че сред професиите на бъдещето и тази на „учителя“.Той е човекът, който трябва да образова, но и да научи младите хора да се реализират, да им посочи пътища и хоризонти. „Учителят няма право на компромис със собствената си подготовка, винаги трябва да е на ниво“, заяви Михайлова. Според нея за младите педагози е важно да се допитват до колегите си, които имат повече опит, но решенията да вземат сами. Умението за работа с родителите не се изучава в университета, но учителите трябва да покажат своите умения за общуване – да изслушват, но и да имат твърда позиция. По време на срещата, организирана от кмета на община Враца Калин Каменов и началника на регионалното управление на образованието Галина Евденова, бяха коментирани въпроси, свързани с базовата подготовка на бъдещите учители и практиката в училище. По-рано по време на семинар за качеството на професионалното образование, Михайлова подчерта ролята му на инструмент за осъществяване на стратегията за развитие на всеки един регион. „Качественото образование е основата, върху която може да се изгради една стабилна икономика, която да привлича инвеститори и да гарантира просперитет“, заяви зам.-министърът. Тя отбеляза, че във Враца има широка палитра от професии, които се изучават, реализира се и успешен проект „Учене чрез практика“. По време на срещата бяха обсъдени възможностите за обучение по Списъка на защитените професии и тези с очакван недостиг на пазара на труда. Михайлова съобщи че за стипендии за учениците са предвидени 1,5 млн. лева, поемат се здравните застраховки на учениците в дуална форма, които сключват договори с работодатели още докато учат, ще има средства и за осигуряване на транспорт. Пред директори на училища заместник-министърът представи и новите национални програми на МОН. Тя специално отбеляза, че се разработват учебни програми съвместно с професионални гимназии, висши училища и представители на бизнеса. Нова дейност е създаването на помагала за професионалното образование. Предвидена е квалификация и за учителите в професионалните гимназии. Привличането на най-добрите студенти към учителската професия е наш ангажимент, особено за професионалните гимназии, смята Михайлова. В срещата с директори на училища и експерти по професионално образование и обучение участва и областният управител на Враца Малина Николова. С нейно съдействие са ангажирани кметовете на общини и при изготвянето на план-приема се предлагат 25 нови специалности, изцяло съобразени с потребностите на бизнеса. 87,9% професионални паралелки спрямо профилирани е преструктуриран приемът в областта, съобщи началникът на РУО Галина Евденова. В момента има 15 паралелки за дуално обучение в 6 професионални гимназии. А за новата учебна година се предлага прием в 8,5 паралелки дуална форма. Експерти от дирекция „Професионално образование и обучение в МОН представиха проект „Визия за промяна“ (Vision for Revision: VIREO). По-късно заместник-министър Михайлова представи инвестициите на европейски средства в образователна инфраструктура в рамките на среща от инициативата „Европа в нашия дом“", "date": "2019.02.19", "title": "Таня Михайлова: най-добрите ученици и студенти трябва да стават учители"}
{"url": "https://www.monitor.bg:443/bg/a/view/patrulka-se-povozi-na-pajak-do-avtoserviz-157655", "text": "Полицейска патрулка бе заснета върху платформата на репатриращия автомобил в Пазарджик. Снимката, качена в група в социалните мрежи, бързо стана хит заради нетрадиционния „нарушител“. Някои от потребителите в мрежата предполагаха, че най-вероятно на полицейския автомобил е свършило горивото и затова органите на реда са ползвали“ паяка“, за да стигнат до близка бензиностанция. След направено запитване и направена справка от говорителя на местната Областна дирекция на МВР Мирослав Стоянов стана ясно, че колата е аварирала. Снимката е била заснета в момента, в който откарват полицейския автомобил за ремонт по ул.“Пловдивска“,  в близост до КАТ.", "date": "2019.02.19", "title": "Патрулка се повози на “паяк“ до автосервиз"}
{"url": "https://www.monitor.bg:443/bg/a/view/lovci-iskat-speshni-zakonovi-promeni-za-borba-s-a-ch-s-157656", "text": "Промени в Закона за лова, които да дадат пълномощия на министрите на земеделието и на екологията да променят графиците за отстрел на животни, поискаха от НЛРС-СЛРБ. Председателят на организацията инж. Васил Василев поясни, че в условията на разрастване на рисковете от африканската чума по свинете (АЧС) по този начин ще се даде възможност по-лесно и бързо да се намали популацията на дивите прасета. По думите, промяната в законите ще даде възможност да се увеличава броят на дните, в които ще се разрешава отстрела на различни видове дивеч, носещ опасности от разнасяне на различни болести. „Сега е разрешено само индивидуалното ловуване, но традициите у нас за отстрел на глигани по начало предполагат това да се прави на групи, което е и по-ефективно“, смята той. Василев предлага да се променят и правилата за дейности в резерватите, за да може по-бързо и лесно да се реагира на опасността от разпространение на АЧС. На въпрос на „Монитор“ относно комплектите за вземане на кръвни проби от убитите животни, председателят на НЛРС-СЛРБ обясни, че те са били раздадени доста неравномерно. Дружинки с малко отстреляни животни са получили повече бройки, а по-активните ловци – по-малко От комплектите. Според Василев от началото на годината пък от БАБХ са премахнали преференцията пробите за трихинелоза да струват само 50 ст., вместо 12 лв., при условие, че авджиите вземат проба и за АЧС. НЛРС-СЛРБ са констатирали още, че нерядко от 10 изпратени проби само една се изследва, а за резултатите от тях ловците дълго време не получават информация. По думите на Василев още не е сработила онлайн системата за проследяване на пътя на пробите от ловното поле до лабораторията. По време на пресконференцията бе повдигнат и въпросът за възможността да бъде забранено на ловците да използват заглушители. Журналистът и ловец Роберт Атанасов обясни, че става дума не за заглушителите, познати от криминалните филми, аз устройства намаляващи шума при стрелбата достигаща до 150 децибела, което може да увреди слухът на авджиите. Със заглушителите тя пада до 120 децибела и по този начин се вдига по-малко шум, животните не се плашат и се намаляват рисковете те да се избягат в други райони и, в случая с дивите прасета, евентуално да разнесат заразата от АЧС.", "date": "2019.02.19", "title": "Ловци искат спешни законови промени за борба с АЧС"}
{"url": "https://www.monitor.bg:443/bg/a/view/lavina-pomete-skiori-v-shvejcarija-157674", "text": "Няколко души бяха погребани под лавина, паднала на писта в швейцарския ски курорт Кран Монтана, предаде АФП, като се позова на полицията в швейцарския кантон Вале. Според предварителни данни 12 души са ранени. Инцидентът станал рано следобед на най-високо разположената писта Плен Морт, намираща се на близо 3000 метра над морското равнище. В сайта на курорта се посочва, че опасността от лавини е от втора степен по петстепенна скала. Най-често лавини падат в райони извън обработените писти и днешният случай е рядкост.", "date": "2019.02.19", "title": "Лавина помете скиори в Швейцария "}
{"url": "https://www.monitor.bg:443/bg/a/view/lubo-kirov-uchi-gimnazisti-na-avtorsko-pravo-157662", "text": "Поп идолът Любо Киров ще влезе „В час по интелектуална собственост“, за да запознае гимназисти от столично училище по изкуствата с правата, които бъдещите творци тепърва предстои да отстояват. Изпълнителят на „Летим“ е поредното популярно лице, което застава зад кампанията на Българската асоциация на музикалните продуценти (БАМП) и Министерство на културата. Той ще се срещне с учениците от Училището по изящни изкуства на 26 март. Три седмици по-рано (на 5 март) с подрастващите . Фронтменът Ерсин Мустафов и китаристът на групата Ташо Колев ще прекрачат прага на класна стая в Музикалното училище. Модератор на всички срещи ще бъде Станислава Армутлиева, която освен успешен музикален продуцент е и председател на Управителния съвет на БАМП. И това отношение е на всяко едно ниво - в семейството, в училището, в бизнеса, в държавните органи, в политиката. Вярваме, че промяната в ценностната система на обществото е процес, който минава през образованието“, обяснява изпълнителния директор на асоциацията Ина Килева. В първия си етап, „В час по интелектуална собственост“ ще обиколи пет столични училища по изкуствата. В следващия в обхвата на кампанията ще влязат още три школа в София, музикалните училища в страната, а дългосрочната визия на БАМП е комуникация с МОН и развитие на проекта към учениците от цялата образователна система.", "date": "2019.02.19", "title": "Любо Киров учи гимназисти на авторско право"}
{"url": "https://www.monitor.bg:443/bg/a/view/deljan-peevski-bojcite-na-bg-madof-vyv-fejk-ataka-sreshtu-deputata-157653", "text": "Банкерът беглец Цветан Василев дръпна конците на марионетките си от шпицкомандата „Боец“. Малко след като аферистът възропта, че се опитвали да му запушат устата, но той и семейството му щели да казват в Туитър на заинтересованите лица „истината от първа ръка“, от поръчковото НПО на афериста задействаха поточната машина за фейкове. Но тъй като не намериха за какво да се захванат, за да спрегнат името на дежурния враг Делян Пеевски, реанимираха „новина“ отпреди три години, припомняйки как скандалният следовател Бойко Атанасов уж разкрил в интервю за сайта „Биволъ“ съществуването на съществуването на шпицкоманди в прокуратурата. За да е ясно и на най-глупавите тролове на БГ Мадоф, подвизаващи се в интернет с никнеймове като Ad hoc (за специални цели), какво трябва да коментират, от „Боец“ направиха сбит и крайно неграмотен преразказ на интервюто, който в нередактиран вариант звучи по следния начин: „Шпицкомандите са на праяко подчинение на Цацаров и Пеевски и изпълняват специални задачи за прикриване на престъпленията на своите господари, сключване на удбни за мафията споразумения и мачкане на неудобните“. Нивото на грамотност на троловете, което е по-ниско от това на третокласниците, явно се нуждае от подходяща агитация, за да разберат какво се иска от тях. Затова опитът за осъвременяване на интервюто с въпросния следовател завършва с призива: „Продължаваме!“. За непредубедения читател, който не проумява тролската психика, остава почудата с какво продължават „бойците“ на БГ Мадоф – с лъжите, с неграмотния изказ или с инфантилните им опити да се представят за изразители на общественото мнение. Внушенията по отношение на Пеевски могат да предизвикат единствено съжаление, така че НПО-то на Цветан Василев напразно се хаби да рови в архива и да реанимира опити за интервюта с опити за казване на „истини“, които обслужват интересите на банкера беглец. При това не от първа ръка, както обещава Василев, защото не е зададено като тема в Туитър. Както неведнъж сме подчертавали, линията на поведение на марионетките на БГ Мадоф е всяка новина в публичното пространство да бъде преобръщана във фейк срещу Пеевски. Прави впечатление доброто сътрудничество между „бойците“ на Цветан Василев и меркантилните „биволи“, както и подаването на топката между двата отбора. Чобанинът на сайта, от който е изровено и изтупано от прахта интервюто втора употреба, получава редкия шанс да увеличи посещаемостта в медията за поръчки, която поддържа. Шефът на НПО-то пък успява да се отчете пред началника си, за да не го хока, че нищо не върши на поредната спявка при банкера беглец в Белград. От „Боец“ правят и невъзможното да произведат новини срещу депутата и издател на \"Телеграф медиа\" и там, където ги няма. Неотдавна например бомбардираха НСО с абсурдни въпроси, само и само да изстрелят в онлайн пространството фалшива новина срещу депутата, който е основен враг на ментора на НПО-то – Василев. Председателят на организацията и доверено лице на банкера-беглец - Георги Георгиев, попитал НСО дали държавните гардове проверяват храните на охраняваните от тях лица. В класическата схема за дезинформация мимоходом е споменат Пеевски. Целта е ясна – да се оправдаят получените от БГ Мадоф пари. Георгиев е чест гост на банкера-беглец в Белград. Факт, който самият председател на „Боец“ не крие, а напротив - хвали се със снимки в профила си във Фейсбук. От една такава снимка се вижда, че аферистът понякога пие и кафе, и вода.", "date": "2019.02.19", "title": "Делян Пеевски: „Бойците“ на БГ Мадоф във фейк атака срещу депутата"}
{"url": "https://www.monitor.bg:443/bg/a/view/kinodejci-iskat-spravedlivi-otchislenija-ot-kabelnite-operatori-157651", "text": "Да получават отчисления за препредаването на произведенията им от кабелните и сателитните оператори – около тази идея се обединяват филмовите и телевизионни режисьори, сценаристи, оператори и продуценти. Те се готвят да изпратят отворено писмо към министър-председателя Бойко Борисов, министъра на културата Боил Банов, председателя на СЕМ София Владимирова и омбудсмана Мая Манолова с искане договорните отношения между тях и бизнеса да бъдат уредени. Защо се налага кабелните оператори да плащат на авторите на аудио-визуални произведения? Компаниите, които работят в сферата, продават на абонаментен принцип пакети от телевизионни програми, за които заплащат на съответните медии. Операторите обаче са длъжни, и според европейското законодателство, да уредят правата и на авторите на филмите, сериалите и т.н., които са включени в програмите на телевизиите, съобщават от сдружението за колективно управление на права Филмаутор. Организацията внесе предложение за тарифата си към Българска асоциация на кабелните и комуникационни оператори преди дни. Предстоят преговори, чиято продължителност може да достигне до 9 месеца. обясни по време на среща с членовете на сдружението председателят на управителния му съвет – Виктор Божинов. Пред „Монитор“ режисьорът разкри, че едва около 20% от въпросните 3500 лв. остават у нас, останалите се разпределят за чуждестранните продукции, излъчвани в ефира ни. „Важно е да отбележим, че от БАККО в никакъв случай не отричат, че тези отчисления трябва да се плащат. Въпрос на гледна точка е обаче какво означава „справедливо“ заплащане“, уточни още Божинов, като добави, че според практиката малките фирми по-често уреждат правата за препредаване. След близо 9-годишна битка, настоящото предложение за тарифа към кабелните оператори е базирана и на икономически анализ на пазара. „Според официалните документи, средната сума за абонамент е 10 лв. На тази основа позоваваме процента, който според нас кабелните оператори следва да заделят на авторите за всеки свой потребител. Взимаме пример от страни като Полша и Хърватска, където този процент гравитира около 2 на сто“, обясни и изпълнителният директор на Филмаутор Мария Палаурова-Чолакова.", "date": "2019.02.19", "title": "Кинодейци искат справедливи отчисления от кабелните оператори"}
{"url": "https://www.monitor.bg:443/bg/a/view/pavel-kolev-izchistihme-vsichko-kym-futbolistite-157660", "text": "Изпълнителният директор на „Левски“ Павел Колев успокои „сините“ привърженици, че няма да има проблеми с евролиценза на клуба. Както е известно, от „Герена“ трябва да покрият дълг от около 2 млн. лв. до 28 февруари. „Сините“ вече са влезли в контакт с УЕФА и е установено, че конкретният срок не е толкова стриктен и „Левски“ има време да реши казуса в своя полза до началото на март. „Разбира се, надявам се да стане преди 28 февруари. Важно е да покажем добра воля и плащания. Това, което мога да кажа със сигурност е, че до този момент вече сме и остана да се справим с най-голямото, което влиза в мониторинга на УЕФА“, обясни Колев. Изпълнителният директор на „сините“ допълни още, че не очаква след 6 март контролният пакет акции да попадне в ръцете на трима души. На 13 февруари Васил Божков обяви, че влиза в управлението на „Левски“ и се очаква той еднолично да наследи Спас Русев. „Не очаквам да има изненади на 6 март, очаквам да има нов собственик. Не мисля, че ще са трима“, коментира още Колев, като разкри, че клубът се е разделил със стража Божидар Митрев. Клубът ще бъде напуснат и от Филипе Нашименто, който ще играе под наем в Румъния, като засега името на отбора се пази в тайна. Колкото се отнася до Мартин Полачек, вратарят също ще напусне „Левски“, като се очаква това да се случи до седмица. „Предвид договора, който Бокжата имаше, разговорите бяха Не е имало извиване на ръце. Трябва да му благодаря, че беше коректен към „Левски“. От Полачек също имаше коректно отношение”, коментира Колев, който говори пред медиите, след като „сините“ почетоха с венци и цветя Васил Левски по случай 146-ата годишнина от кончината на Апостола на Свободата. „Сините“ спазиха традицията да уважат патрона си начело с капитана Иван Горанов, Валери Божинов, Николай Михайлов и Живко Миланов.", "date": "2019.02.19", "title": "Павел Колев: Изчистихме  всичко към футболистите  "}
{"url": "https://www.monitor.bg:443/bg/a/view/remi-malek-pee-na-oskarite-s-queen-157657", "text": "Реми Малек, който скочи с финес в обувките на Фреди Меркюри в „Бохемска рапсодия“, ще излезе на сцената заедно с Queen по време на церемонията за връчването на наградите „Оскар“. За това наддават феновете на филма, който ще протегне ръка към 5 от престижните статуетки. След спекулации за разрив в отношенията между Американската филмова академия и Брайън Мей, Роджър Тейлър и вокалиста, с когото се изявяват Адам Ламберт, преди ден групата официално потвърди, че ще даде тон за песен на заветната дата 24 февруари. Новината бе съобщена, както от самите музиканти на Queen, така и от кино институцията, които обаче не издават кои и колко песни ще бъдат изпълнени в „Долби тиатър“. Липсва и официална информация относно спекулацията дали Малек също ще подкрепи бандата на сцената. написа Адам Ламберт в социалните мрежи, като малко известен факт е, че отличникът от American Idol също се разписва, макар и с камео, роля в „Бохемска рапсодия“. Припомняме, че след по-малко от седмица филмът ще се бори в категориите за филм на годината, актьор в главна роля, монтаж, звуков монтаж и звуково смесване.", "date": "2019.02.19", "title": "Реми Малек пее на оскарите с Queen?"}
{"url": "https://www.monitor.bg:443/bg/a/view/nikol-shercinger-lysna-v-domashno-softporno-157652", "text": "Интимни видеа с поп звездата Никол Шерцингер в главната роля разбуниха духовете в интернет пространството. На кадрите, които не са актуални, певицата е в компанията на бившата си муза - пилотът от \"Формула 1\" Люис Хамилтън. Знаменитостите, които бяха във връзка от 2007 до 2015 г., са станали жертва на хакерска атака. В интернет се появиха две видеа. На едното бившето попълнение на групата The Pussycat Dolls позира по бельо, а на второ се вижда как тя и Хамилтън лежат в леглото, а той опипва гърдите й. Според анонимни източници, цитирани от чуждестранни медии, Никол е разтревожена, тъй като извършителите все още не са заловени, а в личните й файлове е имало още много пикантни кадри, които могат да бъдат разпространени. След раздялата им Люис беше свързван с Риана, Ники Минаж, Кендал Дженър, Рита Ора и други. През 2016 г. пламна искрата между Шерцингер и ракета №1 на България Григор Димитров. Напоследък се появиха спекулации, че Никол и Гришо са разделени, но нито един от двамата не е коментирал публично дали това е вярно.", "date": "2019.02.19", "title": "Никол Шерцингер лъсна в домашно софтпорно (СНИМКИ)"}
{"url": "https://www.monitor.bg:443/bg/a/view/200-kg-zmiorki-zadyrjani-na-letishte-sofija-157642", "text": "200 кг нелегални змиорки задържаха на летището в столицата, предават от Агенция „Митници“. Причина за задържането е, че животните всъщност са бебета, които принадлежат към застрашения европейски вид Anguilla Anguilla, защитен от Конвенцията за международната търговия със застрашени видове от дивата флора и фауна (CITES). На 15 февруари пристига пратка от Малайзия с тегло 1010 кг, описана, че съдържа „шаран и толстолоб за зарибяване“. При проверка обаче се оказва, че в контейнерите от стиропор има 200 кг живи екземпляри с приблизителна дължина 7 – 8 см. По първоначални данни пратката е пристигнала от фирма от друга европейска държава с разрешение за улов. От Регионалната инспекция по околната среда и водите (РИОСВ) в София правят спешно експертно становище като потвърждават, че видът е застрашен и защитен. Затова и митнически инспектори от Главна дирекция „Митническо разузнаване и разследване“, сектор Авиоконтрол и митнически служители на ТД Югозападна бързо задържат нелегалната пратка. когато митническите служители задръжаха над 2 млн. екземпляра в същата фаза на развитие, пътуващи като чекиран багаж в 8 контейнера от Мадрид за София. Малките змиорки са транспортирани спешно със съдействието на „Зелени Балкани“ към Спасителния център на Аквариума във Варна в опит да бъдат спасени, тъй като при опита за износ са били опаковани в неблагоприятни за вида условия.", "date": "2019.02.19", "title": "200 кг змиорки задържани на Летище София"}
{"url": "https://www.monitor.bg:443/bg/a/view/livyrpul-bajern-na-jivo-tazi-vecher-po-max-sport-3-157643", "text": "Спортните канали на А1 ще излъчат един от най-интересните сблъсъци от осминафиналите на УЕФА Шампионска лига между „Ливърпул“ и „Байерн“. Двубоят може да се гледа на живо по MAX Sport 3 и на live.a1.bg тази вечер от 22:00 часа, като студиото преди него стартира половин час по-рано. Домакините, които излязоха като втори от „групата на смъртта” с ПСЖ, „Наполи“ и „Цървена звезда“, ще търсят задължителен успех преди тежкия реванш в Мюнхен. Баварците ще опитат да си тръгнат от „Анфийлд“ с минимум една точка. И двата тима са амбицирани да спечелят турнира, като успоредно с това се борят и за титлата в своите първенства. Другият осминафинал тази вечер противопоставя „Лион“ срещу „Барселона“. Срещата, която също е с начало 22:00 часа, ще се излъчва на живо по MAX Sport 2. Домакините завършиха втори в група F след „Манчестър Сити“, а каталунците спечелиха убедително група B в компанията на „Тотнъм“, „Интер“ и ПСВ Айндховен. За да разчита на класиране на четвъртфиналите, „Лион“ ще трябва да промени досегашния баланс от 4 загуби и 2 равенства в мачовете срещу „Барселона“.", "date": "2019.02.19", "title": "„Ливърпул“ - „Байерн“ на живо тази вечер по MAX Sport 3"}
{"url": "https://www.monitor.bg:443/bg/a/view/tajsyn-furi-i-kubrat-pulev-s-edin-promoutyr-v-sa-sht-157661", "text": "Британският боксьор в тежка категория Тайсън Фюри, бивш световен шампион без загуба в кариерата си, стана съотборник на Кубрат Пулев. Той подписа договор с промоутърската компания на Боб Аръм \"Топ Ранк\", която движи делата и на Кобрата, както и скъп контракт с телевизионния канал ESPN, обяви Би Би Си. Циганския крал, както са се нарича Тайсън Фюри, сключи изключително изгодна сделка, според който ще получи 103 милиона договора, за да изиграе 5 мача. Те ще бъдат предавани на живо в САЩ. За Великобритания обаче остава валиден договорът му с BT Sport, както договорът му с промоутъра Франк Уорън. Според Фюри, който детронира Владимир Кличко, а после изигра равен мач с носителя на пояса на WBC Дионтей Уайлдър, новата ситуация ще му осигури по-лесно реванш срещу Уайлдър, известен в Щатите като Бронзовия бомбардировач. Американецът обаче има договор с конкурентната тв компания компания \"Шоутайм\", затова тези твърдения звучат странно. Носителят на останалите титли в категорията - Антъни Джошуа, който трябва да защитава пояса на IBF срещу Кубрат Пулев, пък е свързан с друга телевизия - DAZN. Междувременно стана ясно и защо Роберт Хелениус се е отказал да боксира срещу Кобрата на 23 март. Според сайта Ringpolska финландският гигант може да е първият съперник на абсолютния шампион в първа тежка категория Александър Усик (Укр) при дебюта му при най-тежките. Преди това се спрягаше за тази роля бой на Усик с Александър Поветкин (Рус) в САЩ.", "date": "2019.02.19", "title": "Тайсън Фюри и Кубрат Пулев с един промоутър в САЩ"}
{"url": "https://www.monitor.bg:443/bg/a/view/bdj-s-obnoveni-25-vagona-157639", "text": "От „БДЖ - Пътнически превози” ЕООД започнаха постепенно обновяване на вагоните, предават от пресцентъра на ведомството. До момента ремонтираните вагони са 25 като те са включени в композициите на влаковете, движещи се по основните направления в страната. Мярката са част от реализирана програма за извършване на капиталови и средни ремонти на вагони, собственост на националния железопътен превозвач. Целта на програмата е да се подобрят условията за пътуване във влаковете като до края на годината се очаква да се включват в експлоатация по 15 вагона на месец. От дружеството уточняват, че понякога има неудобства за пътуващите от следи от пропуските в ремонтите на вагоните, пуснати в експлоатация.", "date": "2019.02.19", "title": "БДЖ с обновени 25 вагона"}
{"url": "https://www.monitor.bg:443/bg/a/view/sirija-stava-turisticheska-destinacija-157644", "text": "\"Бъдете първите, които ще се потопят в тази хилядолетна история\": френският туроператор \"Клио\", специализиран в културния туризъм, е единствената голяма европейска компания, предлагаща туристически обиколки в опустошената от осем години война Сирия, предаде АФП. От април туроператорът започва да предлага десетдневна екскурзия с автобус и нощувки в хотели. Туристите ще видят на юг столицата Дамаск, на север - крайбрежния град Латакия, във вътрешността на страната - Палмира и митичната крепост \"Крак де шевалие\", близо до ливанската граница, а също така християнското селище Маалюля, където се говори арамейски, \"езикът на Христос\". С цената под 3000 евро \"успехът беше незабавен. Първата група от двайсетина души е запълнена и още пет пътувания са предвидени за есента. Компанията омаловажава предупрежденията на Ке д'Орсе, френското министерство на външните работи, което настоятелно съветва да не се пътува до Сирия. От „Клио“ твърдят, че ситуацията е по-стабилна днес: положението в страната до голяма степен се успокои и режимът отвоюва по-голямата част от своята територия. Но според министерството на външните работи \"туристическа агенция \"Клио\" излага съзнателно клиентите си на опасност\". \"В случай на инцидент ще й се търси отговорност. Това й беше напомнено неколкократно от центъра за оказване на помощ при кризисни ситуации към министерството\", заяви Ке д'Орсе пред АФП. Министерството също така предупреждава, че \"в контекста на борбата срещу тероризма гражданите и жителите на Франция, влезли на територията на Сирия, подлежат на разследване за мотива на техния престой\". \"Сирия е страна във война\", подчертава Ке д'Орсе и \"официално съветва да не се предприема никакво пътуване, независимо от мотива и дестинацията. Опасността от терористичен акт и отвличане с политически цели или с цел откуп е голяма\". АФП припомня, че през 2010 г., преди началото на войната, която отне живота на над 360 000 души, Сирия е посрещнала 2 милиона европейски посетители. Туристическият сектор е имал приходи от над 3 милиарда евро.", "date": "2019.02.19", "title": "Сирия става туристическа дестинация"}
{"url": "https://www.monitor.bg:443/bg/a/view/spasiteli-svaliha-ot-uchilishten-pokriv-2-kucheta-157645", "text": "Две бездомни кучета бяха свалени от алпинисти от покрива на закритото училище в септемврийското село Виноградец. Животинките прекарали там цяла седмица, а местните жители се чудели как да им помогнат, тъй като сградата е запустяла и доста опасна за катерене. След като училището беше закрито преди 10-ина години, постройката е оставена без надзор и таваните и стените са полусрутени и крият опасности. Местните хора се обадили на местна неправителствена природозащитна организация, а тя от своя страна наела специалисти, за да помогнат на кучетата да се върнат на земята.Необичайната и доста опасна акция все пак завършва с щастлив край. Двамата изпратени на място алпинисти, повикани от природозащитната организация PAW-Pazardzhik, са успели да свалят четириногите.  ", "date": "2019.02.19", "title": "Спасители свалиха от училищен покрив 2 кучета"}
{"url": "https://www.monitor.bg:443/bg/a/view/zapochva-kandidatstudentskata-kampanija-v-tu-sofija-157641", "text": "Приемът на заявления за предварителните кандидатстудентски изпити за учебната 2019/2020 г. в Технически университет – София започва от утре (20-и февруари). Заявления могат да се подават за явяване на предварителни тестове по математика, на предварителни изпити по чужд език, по рисуване и по композиция се приемат в учебния отдел на университета, по интернет и в регионалните центрове и бюра​ за приемане на документи. Срокът за подаване е до два дни преди датата на теста. Първият предварителен тест по математика ще се проведе на 30.03.2019 г. в Технически университет - София, филиала в Пловдив и Инженерно-педагогическия факултет – Сливен. Технически университет - София е най-голямото и водещо висше учебно заведение за инженерно образование в страната и през последните години се радва на нарастващ интерес от младите хора. Съгласно Рейтинговата система на българските  университети за поредна година Технически университет - София заема първо място в шест най-престижни професионални направления: „Машинно инженерство“, „Електротехника, електроника и автоматика“, „Комуникационна и компютърна техника“, „Енергетика“, „Транспорт, корабоплаване и авиация“ и „Общо инженерство“. Институционалната акредитация на Технически университет - София е с оценка 9,56 - най-високата, получавана досега от висше училище в България. Кандидат-студентите могат да избират измежду 31 бакалавърски специалности, две от които са нови - „Топлинни и хладилни технологии и системи“ и „Приложна физика и компютърно моделиране“. Допълнителна информация може да бъде получена на сайта на Технически университет - София - https://priem.tu-sofia.bg/university/174 .", "date": "2019.02.19", "title": "Започва кандидатстудентската кампания в ТУ - София"}
{"url": "https://www.monitor.bg:443/bg/a/view/policija-pazi-24-7-novite-tabeli-v-makedonija-157650", "text": "Полицията на Северна Македония пази по 24 часа на ден пътните табели с името Република Северна Македония, поставени миналата сряда на граничните пунктове на страната, поради опасността да бъдат повредени, унищожени или откраднати, съобщава местният интернет сайт Сакам да кажам, цитиран от Танюг. На граничните пунктове има постоянни полицейски групи, които са там не само заради пътните табели с новото име на страната, а и за защита на междуграничното пространство от свободно минаващи хора. Неофициално обаче полицаите имали за задача постоянно да стоят пред новопоставените табели поради опасността противници на новото име на страната да ги повредят, както стана с табелите на магистралата \"Приятелство\", която преди това се наричаше \"Александър Македонски\". Скоро след промяната на старите пътни табели с името \"Александър Македонски\" с нови с името \"Приятелство\", което бе първата стъпка към изграждане на доверието с Гърция, табелите бяха повредени. Досега никой не е отговарял за повреждането им. Според закона наказанието за кражба, унищожаване или повреждане на пътните табели е глоба от 300 евро за физическо лице, а за юридическите лица, отговарящи за поддържането на пътищата, глобата е 2000 евро.", "date": "2019.02.19", "title": "Полиция пази 24/7 новите табели в Македония"}
{"url": "https://www.monitor.bg:443/bg/a/view/unicef-i-lidl-sys-syvmestna-programa-za-podkrepa-na-rannoto-detsko-razvitie-157647", "text": "УНИЦЕФ и Лидл обединяват усилията си в подкрепа на родителите в грижата за техните деца. За целта е създадена програма, която ще развива уменията, знанията и ресурсите на родителите, за да се стимулира оптималният растеж и правилното развитие на най-малките. „Стартираме това партньорство, защото вярваме, че всяко дете се нуждае от качествена грижа, любов, пълноценно хранене, емоционално и интелектуално стимулиране от първия миг. Множеството проекти и инициативи, които сме реализирали до момента, имаха за цел да подпомогнат родителите в посока здравословно и балансирано хранене, спорт и активен начин на живот, учене и развиване на талантите на техните деца на възраст между 6 и 14 години.“, коментира главният изпълнителен директор на Лидл България Милена Драгийска. Думите й бяха подкрепени и от представителя на УНИЦЕФ България д-р Джейн Муита. По нейни думи първите 3 години в живота на едно дете са критични за здравословния му растеж и развитие. „Партньорството между Lidl и УНИЦЕФ ще се съсредоточи върху най-важните хора в живота на децата - техните родители, които ще получат насоки за това как да посрещнат нуждите на малките“, допълни д-р Муита. Освен родителите, То ще включва консултации с бъдещи и настоящи родители на деца до 3 години във всеки областен град в страната. Една част от средствата ще се инвестира в програмата „Работилници за родители“. Друга част от финансите пък ще бъдат събрани чрез продажби на детската серия на Lidl с марка Lupilu, която бе представена в началото на 2018 г.", "date": "2019.02.19", "title": "УНИЦЕФ и Лидл със съвместна програма за подкрепа на ранното детско развитие"}
{"url": "https://www.monitor.bg:443/bg/a/view/ariana-grande-bi-rekord-na-tejlyr-suift-157646", "text": "Певицата Ариана Гранде оглави престижната седмична класация Топ 200 на \"Билборд\" за албуми и се разписа със стрийминг рекорд. По данни на \"Нилсен Мюзик\", от новия й албум Thank U, Next за периода на отчитане са продадени 360 000 албумни единици. Дискът отбелязва най-солидни едноседмични продажби за поп албум от над една година, откакто през декември 2017 г. Тейлър Суифт оглави класацията с 1, 24 милиона продадени единици от тавата й Reputation. Thank U, Next е четвъртият албум на Ариана Гранде, оглавил престижния чарт, и вторият с подобно постижение в рамките на по-малко от шест месеца. С предишната си тава Sweetener певицата се позиционира на върха преди пет месеца. Подобен кратък период между два албума на една и съща изпълнителка, заемали първото място, не е отчитан от 1974-1975 г. Тогава Оливия Нютън-Джон успя да покори върха с албумите си If You Love Me Let Me Know и Have You Never Been Mellow отново в разстояние на пет месеца. С Thank U, Next Ариана Гранде отбелязва едноседмичен стрийминг рекорд за поп албум и албум на изпълнителка. От продадените 360 000 албумни единици, 228 000 са еквивалентни единици, равняващи се на 307 милиона аудио стрийминга по поръчка. Така Гранде подобрява рекордите за поп албум на Ед Шийран с Divide (126,7 милиона аудио стрийминга по поръчка) и за албум на изпълнителка на Карди Би с Invasion of Privacy (202,6 милиона аудио стрийминга по поръчка). Второ място при новата подредба с 49 000 продадени единици заема саундтракът към филма \"Роди се звезда\" с Лейди Гага и Брадли Купър. Следва саундтракът към филма \"Бохемска рапсодия\" с 48 000 продадени единици. Топ 5 в албумната класация на \"Билборд\" се допълва от първенеца от миналата седмица Е A Boogie wit da Hoodie с тавата Hoodie SZN (43 000 продадени единици) и от рапъра Пост Малоун с Beerbongs & Bentleys (39 000 продадени единици).", "date": "2019.02.19", "title": "Ариана Гранде би рекорд на Тейлър Суифт"}
{"url": "https://www.monitor.bg:443/bg/a/view/uchenik-se-bori-za-pobeda-v-master-chef-157631", "text": "Ученик ще е най-младият участник в кулинарната надпревара MasterChef. 16-годишно момче ще се бори за титлата и чек от 100 000 лв, а сред преките му конкуренти ще са модел, художник, културист, ветеринар на диви животни и полицай – тежки престъпления. Срещу тях ще се изправи и магистър-фармацевт. Храната е целият ми живот!“, споделя младата дама. Сред хоби-готвачите ще има българи от чужбина и чужденци, които живеят у нас. Ентусиастите в петия сезон на шоуто ще мерят кулинарните си умения в чисто нова кухня. Те ще въртят точилки и черпаци под зоркия поглед на журито в състав шеф-готвачите Андре Токев, Петър Михалчев и Силвена Роу. „Вече се адаптирам. Дойдох с нагласата да изпипам всичко, ястията да изглеждат добре и вкусно, Наистина ми е много приятно.“, коментира пред „Монитор“ Роу , след като с колегите й представиха мастър клас пред журналисти. „Това, което ще остане запазена марка на MasterChef, е че ще продължи да променя съдби. Историите и мотивацията на новите гладиатори в кухнята със сигурност ще създадат нови успешни готвачи, какви станаха голяма част от техните предшественици“, заяви по време на пресконференция Ангелина Белчева, мениджър „Локална продукция“ в bTV. MasterChef ще пусне най-запалените си фенове и зад кадър, в специалните ексклузивни видеоматериали, които ще бъдат достъпни онлайн. Припомняме, че петото издание на битката между хоби-готвачи ще стартира на 25 февруари от 21 ч. и ще се излъчва всеки понеделник и вторник. Актуалните епизоди ще се фокусират върху националната ни кухня, но преоткрита и представена по модерен начин.", "date": "2019.02.19", "title": "Ученик се бори за победа в MasterChef "}
{"url": "https://www.monitor.bg:443/bg/a/view/v-pazardjik-gotvjat-miting-v-podkrepa-na-programata-za-sanirane-157632", "text": "В сряда пред общината в Пазарджик ще има митинг в подкрепа на програмата за саниране на жилищни блокове, съобщиха инициатори. Те ще отправят призив към кабинета „ Борисов“ програмата да бъде продължена. В града вече започна събирането на подписка програмата за енергийна ефективност да бъде възобновена. Проведена беше и среща на около 300 представители на 70 сдружения на жилищни сгради, които са били одобрени за саниране на блоковете, но това не се е случило, тъй като програмата беше спряна. Срещата бе инициирана от кмета на общината Тодор Попов, който смята, че това е най-ефективната програма в страната. В областния град досега бяха санирани няколко жилищни блока в различни квартали-„Запад“,“Устрем“, по ул.“Стефан Караджа“ и ул.“Пловдивска“ и собствениците на апартаменти в тях са изключително доволни от това, че в резултат на сменената дограма и изолацията плащат по-малки сметки за отопление. Събраната подписка от желаещите финансирането да продължи ще бъде изпратена в Министерството на регионалното развитие, уточниха недоволните.", "date": "2019.02.19", "title": "В Пазарджик готвят митинг в подкрепа на програмата за саниране"}
{"url": "https://www.monitor.bg:443/bg/a/view/kosmosyt-svryh-aktiviral-imunnata-sistema-na-astronavt-157630", "text": "Едногодишният престой в космоса на Скот Кели е активирал прекомерно имунната му система и е променил дейността на някои от гените му в сравнение с брата му близнак, който остана на Земята, съобщи Асошиейтед прес. Учените не могат да кажат дали промените са за добро или лошо. Резултатите от уникалното изследване обаче повдигат нови въпроси с оглед на изпращането на хора до Марс. Изследването на братята близнаци даде на специалистите възможност да проследят как се променя човешката биология, кои гени се включват и изключват в космоса различно в сравнение със Земята. Една от установените промени е, че имунната система на Скот Кели е била свръхактивирана. \"Сякаш тялото реагира на тази чужда среда по начин, както ако в него има загадъчен организъм\"- каза генетикът Кристофър Мейсън от екипа. Лекарите търсят същите признаци и у други астронавти. Откакто започна изследването на космоса, НАСА следи за ефекта му върху здравето на астронавтите, например загуба на костна маса, заради която са предвидени упражнения. Обикновено престоят в безтегловност е до шест месеца. Скот Кели обаче остана на Международната космическа станция рекордните за САЩ 340 дена. \"Никога не съм се чувствал съвсем нормално в космоса\" - каза Кели, който е вече пенсионер, пред Асошиейтед прес. Той даде за пример обичайните проблеми със задържане на течности, главоболие, трудно концентриране и лошо храносмилане.  Паралелното изследване с брат му близнак обаче даде нов поглед на молекулярно ниво. Марк Кели също е бивш астронавт.  Окончателните резултати от изследването още не са готови, но учените представиха някои от тях в края на миналата седмица на конференция на Американската асоциация за научен напредък.  Много гени на Скот Кели, свързани с имунната система, са станали свръхактивни. Това не е промяна в ДНК, а в генната експресия - как гените се включват и изключват и увеличават или намаляват производството на протеини. Учените са забелязали и увеличение на маркер в кръвта, който стимулира имунната система. В същото време други клетки, които са ранна реакция срещу вируси, са били по-малко. Генната активност се променя като реакция на всякакъв вид стрес.  Почти всичко се е нормализирало малко след завръщането на Скот Кели на Земята през март 2016 г. Активираните гени, свързани с имунитета, обаче са останали \"нащрек\" шест месеца.  \"Общо взето, нещата са насърчаващи - каза Крейг Къндрот от НАСА. - Няма нови основни предупредителни сигнали\". От четиримата руснаци, живели в космоса повече от година, специалистите на НАСА знаеха, че това е възможно. \"Целта ни обаче е не само възможното - каза Къндрот. - Искаме астронавитте ни не само да оцелеят\". Изследването с близнаците показва на НАСА за какво да следи през бъдещите мисии.  Скот Кели тази седмица навършва 55 години.", "date": "2019.02.19", "title": "Космосът свръх активирал имунната система на астронавт "}
{"url": "https://www.monitor.bg:443/bg/a/view/bsp-trygva-iz-naroda-iskat-razpuskane-na-ns-157640", "text": "БСП тръгват из народа и няма да влизат в пленарна зала до вземане на ново политическо решение. Това коментира социалистът Крум Зарков на пресконференция в централата на БСП. По думите му този парламент е изчерпан, а спасението на парламентаризма минавало през разпускане на НС..\"Стига празни приказки за стабилност. Време е за работа. Всеки да се изправи пред отговорностите. Рестарт на политическия процес минава през избори, където да дойде мнозинство, което разбира какво значи парламентаризма и Конституцията на страната“, аргументира се Зарков.  Според него от ГЕРБ е трябвало да изчакат президентът да наложи вето или да обнародва промените в Изборния кодекс преди да внася нови, предвид факта, че предишните все още не са влезли в сила. Той заяви, че управляващата коалиция е нестабилна.\"Що за парламентаризъм е този, в който министър-председателят, а не депутатите решават как се държи основната парламентарна група? Що за парламентаризъм е този, в който се правят промени на промените, преди тези промени да са влезли в сила?\" , каза той.", "date": "2019.02.19", "title": "БСП тръгва из народа, искат разпускане на НС"}
{"url": "https://www.monitor.bg:443/bg/a/view/plamna-kyshtata-na-jena-kojato-se-samozapali-157634", "text": "Къщата на 57-годишната Павлина Демирева от врачанското село Бъркачево, която се самозапали миналия месец пламна във вторник по обяд. Домът е собственост на 85-годишния Демир Пачов и жена му Станка и е в циганската махала. Огънят се разраснал бързо и заплашил да обхване и съседните къщи. Пожарната от Бяла Слатина пристигнала след минути и започнала да гаси огнището. Все още не ясно каква е причината за пожара и дали не е причинен умишлено. През януари дъщерята на възрастните роми се заляла с бензин и се подпалила след скандал с мъжа си Съби, който редовно я биел. Само намесата на съседи попречила на пламъците да обхванат цялата къща. С повече от 80 процента изгаряния по тялото, Павлина е приета в столичния институт „Пирогов” , но починала ден по-късно.", "date": "2019.02.19", "title": "Пламна къщата на жена, която се самозапали"}
{"url": "https://www.monitor.bg:443/bg/a/view/kim-s-vlak-za-sreshtata-s-trymp-157649", "text": "Севернокорейска делегация пристигна във виетнамски град по трасето на важна жп линия до Китай, което породи предположения, че е възможно севернокорейският лидер Ким Чен-ун да пътува с влак или автомобил до виетнамската столица Ханой за срещата си с американския президент Доналд Тръмп, предаде Франс прес. САЩ и Северна Корея пратиха няколко екипа във Виетнам преди планираната за 27 и 28 февруари среща на върха, но властите не съобщават подробности за подготовката й. Виетнамски източник, участващ в планирането на дипломатически срещи на високо равнище, каза днес за АФП, че няколко севернокорейски представители са посетили вчера район на границата с Китай. \"Екип от Северна Корея беше вчера в Ланг Сон\", каза източникът, пожелал анонимност, уточнявайки, че севернокорейците са пристигнали с кола от Ханой. Японската телевизия \"Асахи\" съобщи, че севернокорейска делегация е пристигнала на гара в града в Северен Виетнам и е проучила пътищата в района. В Ланг Сон няма летище и предположенията, че Ким може да измине внушителното разстояние между Китай и Виетнам с влак или автомобил, не закъсняха. На първата си среща с Тръмп през юни миналата година севернокорейският ръководител пристигна в Сингапур със самолет, предоставен от Пекин. Пътуването с влак от Пхенян до Ханой през Пекин и Ланг Сон - разстояние от близо 4000 км - може да отнеме над 60 часа. Източник, цитиран от южнокорейския сайт \"Ен Кей Нюз\" обаче каза, че подобно пътуване може да създаде твърде много проблеми, смущавайки китайската високоскоростна жп мрежа, поради бавното движение на влаковете, използвани от севернокорейските лидери. Друга опция за Ким би била да пътува с влак до Пекин (което е правил вече няколко пъти), а оттам да лети със самолет до Ханой. Възможно е при престоя си във виетнамската столица Ким да отседне в шикозния хотел \"Мелия Ханой\", част от международната верига \"Мелия хотелс енд ризортс\", посочва ТАСС, позовавайки се на запознат източник. За сигурността на срещата на върха ще се грижат около 1000 души от специалните части и от виетнамската полиция, съобщи виетнамското министерство на обществената сигурност.", "date": "2019.02.19", "title": "Ким с влак на срещата с Тръмп"}
{"url": "https://www.monitor.bg:443/bg/a/view/mashina-otkysna-kitkata-na-rabotnik-157689", "text": "Машина откъсна китката на работник в завод за метални изделия в Лом. Тежката трудова злополука е станала в понеделник късно следобед. 40-годишният Николай Д. опитвал да почисти валовете на машина за рязане на ламарина „Слитер-2”, когато пострадал. Сигнал за инцидента в индустриалната зона на крайдунавския град е подаден към 16 часа на спешния телефон112 На мястото веднага е изпратена полиция и линейка. Работникът е транспортиран незабавно в ломската болница. Там му е направена операция. Докторите ампутирали ръката му над китката. В момента мъжът се възстановява и животът му е извън опасност. Според информацията на полицията работникът е пострадал  заради нарушение на правилата за безопасност. По случая е образувано досъдебно производство. За злополуката е уведомена инспекцията по труда в Монтана, съобщиха още от полицията. Това е поредният инцидент с работник в завода. През 2016 година пострадаха тежко двама души. Фирмата се намира на терена на бившия електрокарен завод и е собственост на пловдивски бизнесмен.", "date": "2019.02.19", "title": "Машина откъсна китката на работник"}
{"url": "https://www.monitor.bg:443/bg/a/view/startira-konkursyt-za-ploshtad-sveta-nedelja-157633", "text": "Столичната община обяви конкурса за архитектурен проект за площад „Света Неделя“. Той ще се проведе с присъждане на награди на обща стойност 250 хил. лв., които ще бъдат разпределени между първите пет класирали се. Предложения за обновяването на площад „Света Неделя“ и прилежащите му публични пространства ще се събират до 8 май. До 29 април пък всички желаещи да участват със свои проекти ще могат да задават въпроси по процедурата. Първият предварителен подбор на предложенията ще се направи на 20 и 21 юни. Международно жури ще избере участниците, които ще бъдат поканени да представят проекти. Целите на общината са да бъде обновен площадът, като се съхрани културната му и пространствена идентичност и същевременно се откликне на комплексните изисквания към функционалността и качествата на съвременната градска среда. Проектантите ще трябва да се съобразят и със социализиране на недвижимите културни и археологически ценности на площада. Архитектите ще трябва да представят и съвременен, целесъобразен градски дизайн и благоустройство, свързани с настилки, художествено осветление и озеленяването. Това е втори опит на общината за събиране на предложения за нова визия на столичния площад. Предният бе спрян в края на 2018г., заради протест на Камарата на архитектите и оттеглянето им от журито.", "date": "2019.02.19", "title": "Стартира конкурсът за площад „Света Неделя“"}
{"url": "https://www.monitor.bg:443/bg/a/view/merki-za-bezopasnost-157617", "text": "", "date": "2019.02.19", "title": "Мерки за безопасност"}
{"url": "https://www.monitor.bg:443/bg/a/view/pognaha-roditeli-na-mateo-renci-za-izmama-157629", "text": "Родителите на бившия италиански премиер Матео Ренци бяха задържани и поставени под домашен арест по дело за измама и преднамерен фалит на компании, съобщи АНСА. Мярката, наречена от адвоката на двойката \"абсурдна\", е наложена поради \"опасност“ от повторение на престъплението и манипулиране на доказателства. Тициано Ренци и Лаура Боволи бяха задържани по обвинения в преднамерен фалит на три управлявани от тях кооперации през 2010-2013 г., а също за издаване на фалшиви фактури за услуги, които никога не са били оказвани през периода 2013-2018 г. Срещу двамата се води разследване. \"Имам голямо доверие на италианското правосъдие . . . затова нямам търпение да присъствам на процеса\", заяви 44-годишният Матео Ренци, който бе премиер през периода 2014-2016 г. \"Ако не бях политик, семейството ми никога нямаше да бъде очерняно по този начин\", допълни бившият премиер. Сегашните обвинения по адрес на родителите на Матео Ренци не са първите. По-рано Тициано Ренци бе обвиняем по дело за фалит на управлявана от него фирма за разпространение на вестници, по време когато синът му още беше премиер. След това беше замесен в шумен скандал за корупция при получаване на обществени поръчки. Но и двата случая делата бяха прекратени заради липса на доказателства за престъпление. Сега Матео Ренци е сенатор от опозицията срещу управляващата коалиция на Движението „5 звезди\" и партията \"Лига\". Той обяви вече, че възнамерява да се кандидатира за евродепутат на предстоящите през май избори за Европейски парламент.", "date": "2019.02.19", "title": "Погнаха родители на Матео Ренци за измама"}
{"url": "https://www.monitor.bg:443/bg/a/view/slagat-pejki-i-cvetja-v-gradinkata-pri-kristal-157635", "text": "В столичната градинка при „Кристал“ започна монтажът на парковата мебел. Това съобщи зам.-кметът на София Дончо Барбалов, който инспектира реконструкцията. На алеите ще бъдат монтирани нови 43 пейки - 39 единични и 4 по-дълги, както и кошчета. Ремонтът в градината е приключен на 90%, положена е новата настилка и е монтирано ново осветление. Скулптурата със сърничките е почистена и поставена на мястото й, продължава реставрацията на чешмата. Монтира се самопочистваща се обществена тоалетна. В градината е изградена и нова поливна система, подменен е горният почвен слой с 5 см нов хумус. Засадени са 11 иглолистни и 41 широколистни фиданки, над 700 храсти и 900 цветя, както и жив плет.  От утре започва работа и по ул. „6-ти септември“ в участъка между улиците „Аксаков“ и „Славянска“, където ще бъдат подменени настилките. Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци. След това ще бъде подменена и настилката на тротоарите, която ще е от бетонови павета. Предвижда се ремонтът да продължи до 15 април. За този период се въвежда временна организация на движението на моторни превозни средства и се закриват 16 места в „синя зона“ в този участък. Кръстовището на ул. „Славянска“ и „6-ти септември“ ще е отворено за автомобили.", "date": "2019.02.19", "title": "Слагат пейки и цветя в градинката при „Кристал“"}
{"url": "https://www.monitor.bg:443/bg/a/view/tir-blysna-i-ubi-na-mjasto-myj-kraj-haskovo-157621", "text": "Мъж с неизвестна самоличност загина на място, след като беше пометен от тир на околовръстното шосе на Хасково между стрелбището и изхода за Свиленград. Инцидентът е станал около 20 часа в понеделник. Според шофьора на тежкия камион, турски гражданин на 62 години, силуетът изскочил пред камиона внезапно и той не успял да спре въпреки, че веднага ударил спирачките. Загиналият е без документи за самоличност, на видима възраст около 60-65 г., висок около 170 см, с прошарени коса и брада, облечен в сини дънки, яке и бели маратонки. Пробата за алкохол на водача на тира е отрицателна, той е задържан за денонощие в ареста.", "date": "2019.02.19", "title": "Тир блъсна и уби на място мъж край Хасково"}
{"url": "https://www.monitor.bg:443/bg/a/view/djokovich-i-bajls-specheliha-nagradite-laureus-157622", "text": "Сръбският тенисист Новак Джокович получи \"Лавровата награда\" за спортист на на 2018 година на Laureus World Sports Academy на церемония в Монако. Джокович се завърна на върха на световната ранглиста на ATP през миналия сезон, като спечели титлите от Големия шлем на \"Уимбълдън\" и на Откритото първенство на САЩ. Белградчанинът заслужи приза за четвърти път, с което изравни рекордьора Юсейн Болт (Ямайка). Джокович изпревари в класацията при мъжете световния шампион във Формула 1 Люис Хамилтън (Великобритания), баскетболиста Леброн Джеймс (САЩ), френския футболист Килиан Мбапе, кенийския маратонец Елиуд Кипчоге и хърватския футболист Лука Модрич. За спортистка на годината пък беше определена Симон Байлс, която през 2018 година спечели четири златни отличия на световното първенство по спортна гимнастика. Байлс заслужи приза за втора поредна година. За отбор на годината очаквано беше избран футболният тим на Франция, спечелил световната титла на Мондиал 2018 в Русия. Спортист с увреждания на годината стана словашката алпийка с нарушено зрение Хенриета Фаркашова, спечелила четири златни медала на Параолимпиадата в Пьончан 2018, В категорията \"Пробив на годината\" беше отличена 21-годишната японска тенисистка Наоми Осака, която спечели Откритото първенство на САЩ, а за \"Завръщане на годината\" наградата получи 43-годишният състезател по голф Тайгър Уудс (САЩ), който през септември спечели турнир от професионалния голф Тур след 5-годишно прекъсване. Със специални призове за особени постижения и заслуги в спорта бяха отличени алпийката Линдзи Вон (САЩ), 17-годишната олимпийската шампионка по сноуборд Клоуи Ким (САЩ), Елиуд Кипчоге, който постави нов световен рекорд в маратона, китаецът Ся Бою, който стана първият алпинист с ампутирани крака, покорил Еверест, както и френският футболен треньор Арсен Венгер.", "date": "2019.02.19", "title": "Джокович и Байлс спечелиха наградите Laureus"}
{"url": "https://www.monitor.bg:443/bg/a/view/grisho-se-bori-za-nagrada-v-reklamite-157637", "text": "Реклама на марката сладоледи Haagen-Dazs с Григор Димитров бе номинирана от Sports Industry Awards за най-добра в категория индивидуално или отборно партньорство. Haagen-Dazs е американска компания, основана през 1961 г., а Григор стана неин глобален посланик през януари 2018. Първата ни ракета е с травма в рамото и отказа два поредни турнири, в които бе заявил участие. Очакванията са Димитров да се върне на корта за турнира Индиън Уелс, който започва на 4 март. В същото време Димитър Кузманов се класира за втория кръг на турнира от сериите \"Чалънджър\" в Банкок (Тайланд) с награден фонд $54 160. Той отстрани Рубин Стейтъм (НЗ) след 6:4, 5:5 и отказване на съперника заради травма след 89 минути игра. Следващият му съперник ще е поставеният под номер 3 в схемата Хенри Лааксонен (Швейц), 121-ви в класацията на АТР. 17-годишният Адриан Андреев пък се класира за втория кръг в Анталия ($15 000) след успех над Сарп Агабигюн (Тур) с 6:2, 6:2.", "date": "2019.02.19", "title": "Гришо се бори за награда в рекламите"}
{"url": "https://www.monitor.bg:443/bg/a/view/dachich-se-objavi-za-reshenie-na-spora-s-kosovo-157636", "text": "Официалното предложение на Белград за разрешаване на въпроса за Косово е разграничаването, заяви външният министър Ивица Дачич, цитиран от Танюг. Министърът уточни, че възможната линия на разграничение не е очертана и утвърдена. Запитан къде може да мине границата между Сърбия и Косово, Дачич изрази желание да се намери приемливо и за двете страни решение. През последната година Белград и Прищина активно обсъждаха компромисно решение, свързано с коригиране на границата и размяна на територии. Двамата президенти - Александър Вучич и Хашим Тачи подкрепят този вариант, за разлика от косовския премиер Рамуш Харадинай, който е категорично против.  САЩ настояват за постигане на окончателно споразумение и допускат варианта за корекция на границата. Германският канцлер Ангела Меркел обаче се обяви против промяна на границата на Балканите.", "date": "2019.02.19", "title": "Дачич се обяви за решение на спора с Косово"}
{"url": "https://www.monitor.bg:443/bg/a/view/sybirat-s-koncert-sredstva-za-lechenie-na-mlad-lekar-157623", "text": "Благотворителен концерт в Димитровград подкрепя днес стоматолога и треньор в местния боксов клуб \"Спартак” д-р Яни Тумбалов. Той се нуждае от скъпо лечение в чужбина. Благотворителната проява организира днес Народно читалище \"Христо Ботев”. Ще се включат танцови ​състави от града и общината. Началото на концерта е в 18:30 часа в спортна зала “Младост”. Поканите със стойност на дарението 5 лв. могат да бъдат закупени в делнични дни от читалището, от  стоматологичен рентгенов кабинет “Гечев” срещу ОУ ”Алеко Константинов” и от д-р Екатерина Тумбалова. В деня на концерта на входа на спортната зала ще бъдат поставени и набирателни кутии. Близките на д-р Яни Тумбалов са събрали сумата за животоспасяваща операция на белия дроб, която ще бъде извършена от екип гръдни и кардиохирурзи в чужбина. Необходимо е обаче, и скъпо следоперативно лечение там, за което се набират дарения включително и по банкова сметка.   Eксперсбанк   IBAN: BG 25 TTBB 9400 1513 0002 13   Яни Димитров Тумбалов   Близките на д-р Тумбалов благодарят на всички, готови да помогнат в трудния за него момент. \"Вашата подкрепа е много важна за ​Яни и му дава сили да се бори\", споделят ​близките му.      ", "date": "2019.02.19", "title": "Събират с концерт средства за лечение на млад лекар"}
{"url": "https://www.monitor.bg:443/bg/a/view/do-6-bona-globa-za-neregistrirani-hoteli-157624", "text": "До шест бона може да стигне глобата за собственици на хотели и други места за настаняване, които не са ги вписали в Единната система за туристическа информация (ЕСТИ), като то е при повторно нарушение от страна на търговеца. Това обяви при представянето й туристическият министър Николина Ангелкова. Срокът за въвеждане на данните в системата е 1 октомври, поясни тя и добави, че третата констатация за липса на регистрация на туристическия обект, санкцията е заличаването му от регистъра, водещо до лишаване от право на дейност и отнемане на категоризацията на обекта. По думите й, тази система е дълго чакана от всички, защото освен до изсветляване на сектора ще има много от кого и съответно кога, ще имаме възможност да правим редица анализи, свързани с определянето на основните ни целеви пазари и съответно на туристите, които посещават нашата страна“, подчерта министърът на туризма. Ангелкова обяви, че от утре започва въвеждането на базата данни, с която ЕСТИ трябва да се напълни. „За да може тя да функционира, е необходимо да бъдат въведени първоначално абсолютно всички данни, които се намират в регистрите на общините и съответно хотелиерите могат да започнат да се включват в системата - дали чрез единен уеб интерфейс или система в система, чрез съществуващите хотелски софтуери. Дали различни възможности, така че това не оскъпява услугата - нито за общините, нито за хотелиерите“, уточни тя. Министърът уточни, че 5 общини - Столична, Велинград, Бургас, Враца и Созопол в единната система. По думите й, това е станало възможно след като пилотно те са започнали да вкарват данните още преди месец. „От 265 общини в страната, 83 още не са въвели нищо“, констатира Ангелкова и добави, че ще се правят работни групи, които да помагат на местните администрации и туристическия бизнес. Подаването на информация към ЕСТИ само веднъж седмично ще подават стопаните и притежателите на туристически обекти, разположени в отдалечени райни на страната, където има трудности с покритието на Интернет. Те ще изпращат информацията си на прикачени файлове, каквато е една от опциите на системата. Ангелкова поясни, че с КРС ще бъдат уточнени въпросните райони в страната и туристическият министър ще издаде заповед, в която ще има Добрин Иванов от АИКБ определи новата система като сигурен път към увеличаване на приходите в хазната от туристическия сектор, който винаги и е бил рисков за фиска. Съпредседателят на БХРА Атанас Димитров обаче не се съгласи с подобна характеристика и припомни, че отрасълът осигурява 12% от БВП на България. Чрез ЕСТИ ще се подава информация от местата за настаняване към МВР, НАП, НСИ и министерството на туризма.", "date": "2019.02.19", "title": "До 6 бона глоба за нерегистрирани хотели"}
{"url": "https://www.monitor.bg:443/bg/a/view/lishavat-ruskite-voenni-ot-internet-i-smartfoni-157625", "text": "Нов нормативен акт забранява на руските военни да използват служебни смартфони и таблети. Ветото е заложено в закона за статута на военнослужещите, който във вторник беше приет на трето четене от държавната Дума. Освен това руснаците под пагон ще бъдат лишени от правото да имат свои профили в социалните мрежи. Законът ще им забрани още да споделят в интернет каквато и да била информация за себе си, за своята геолокация и за своите роднини. В пояснителните бележки към закона се уточнява, че става дума за фото, видео, аудио и писмени материали. Забраната ще важи, както за висшите военни на постоянна служба в армията, така и за донаборниците. Парламентаристите обясняват нуждата от подобен нормативен акт с интереса към руските военни, който проявяват чуждите спецслужби, терористичните и екстремистки организации. Предполага се, че изтеклата в интернет и в социалните мрежи информация, касаеща служещите под пагон, може да бъде използвана за „психологическо въздействие“. Законодателните промени предвиждат в някои случаи споменатото вето да важи още в продължение на 5 години след напускане на военната служба. Тази мярка ще се отнася за запасняците, които са имало достъп до секретна информация и държавна тайна.", "date": "2019.02.19", "title": "Спират нета на руските военни"}
{"url": "https://www.monitor.bg:443/bg/a/view/glavna-inspekcija-po-truda-i-energo-pro-iskat-nesystojatelnost-na-evromangan-ead-157628", "text": "В Окръжен съд - Добрич са постъпили две молби за откриване на производство по несъстоятелност на „Евроманган“ ЕАД - село Църква, съобщават от съдебната институция. Исковите молби са внесени от Изпълнителна агенция „Главна инспекция по труда“ - София и „Енерго Про Продажби\"АД - Варна заради неизплатени трудови възнаграждения на работници и непогасени задължения за доставка на електроенергия. „Енерго Про Продажби”АД твърди, че  към момента на подаване на молбата ответникът има непогасени задължения в общ размер на 64 986.38 лева. Доставчикът на електроенергия иска Окръжният съд да постанови решение, с което да открие производство по несъстоятелност на „Евроманган”ЕАД поради неплатежоспособност и свръхзадълженост. В молбата на Изпълнителна агенция „Главна инспекция по труда“ се посочва, че дружеството, в качеството му на работодател, не е изплатило трудовите възнаграждения към най-малко една трета от работниците и служителите му за повече от два месеца. На това основание се иска да бъде установена неплатежоспособността на „Евроманган“ и да се открие  производство по несъстоятелност. Окръжният съд назначи съдебно-счетоводни експертизи, които трябва да изяснят има ли проверяваното дружество финансови затруднения, какъв характер имат те - временен, траен или необратим и в състояние ли е бил ответникът да покрива краткосрочните си задължения за проверяваните периоди. Първото заседание по делото, заведено от Изпълнителна агенция „Главна инспекция по труда“, е насрочено за 22 февруари, от 10.30 часа. Заседанието по другото дело е на 19 март, от 10.00 часа.", "date": "2019.02.19", "title": "Внесоха иск за несъстоятелност на „Евроманган“ ЕАД "}
{"url": "https://www.monitor.bg:443/bg/a/view/slavija-s-dramatichna-pobeda-nad-cherno-more-pri-zavryshtaneto-na-ovcha-kupel-157626", "text": "\"Славия\" се завърна на своя стадион в \"Овча купел\" с уникален обрат срещу \"Черно море\". Играчите на Златомир Загорчич победиха с 3:2 \"моряците\" в първия мач от 22-ия кръг на Първа професионална лига. Попаденията в сблъсъка реализираха Цветелин Чунчуков (9), Цветомир Панов (33), Дани Кики (44) и Радослав Кирилов (81, 92). Играчите на Илиан Илиев пропуснаха да се затвърдят в първата шестица. “Моряците” имат актив от 34 точки, само с 1 повече от \"Етър\", който в този кръг се изправя срещу \"Берое\" в Стара Загора. С този успех \"Славия\" се доближи на седем от шестата позиция. В следващия кръг \"белите\" гостуват на \"Ботев\" (Враца), а \"моряците\" приемат \"Лудогорец\".", "date": "2019.02.19", "title": "\"Славия\" с драматична победа над \"Черно море\" при завръщането на \"Овча купел\" "}
{"url": "https://www.monitor.bg:443/bg/a/view/spipaha-brakonier-sys-100-kilogramova-moruna-157627", "text": "Районната прокуратура в Силистра ръководи досъдебно производство за бракониерски лов на 100-килограмова моруна, която е защитен вид. Във вторник около 11,30 часа е подаден сигнал в полицията, че близо до село Айдемир от река Дунав е изваден огромният екземпляр. На място полицейски служители и представители на Изпълнителната агенция по рибарство и аквакултури установили, че в пикап, управляван от Иван Ив., е натоварена уловената 100-килограмова моруна. Рибата е спасена и ще бъде върната обратно в река Дунав, след като бъде маркирана от специалисти от Института по есетровите риби. Престъплението се наказва с лишаване от свобода до 1 година и с глоба от 100 дож 1000 лева. От години действа забрана на улов на есетрови риби в Дунав, тъй като този вид е застрашен от изчезване. През пролетта моруната, която е най-голямата риба в Дунав, навлиза от морето в реката, за да хвърли хайвера си. В миналото български рибари са хващали много едри екземпляри. До XIX век гигантските моруни са мигрирали безпрепятствено от Черно море по Дунав до Германия по време на размножителния период. С израждането на хидровъзела „Железни врата” между Сърбия и Румъния пътят им към горното течение на реката е прекъснат.", "date": "2019.02.19", "title": "Спипаха бракониер със 100-килограмова моруна"}
{"url": "https://www.monitor.bg:443/bg/a/view/uchenici-ot-dobrich-syzdadoha-interaktivna-igra-tyrsi-se-bylgarija-157618", "text": "От утре, 20 февруари, от Добрич стартира нова интерактивна образователна игра „Търси се България”, създадена от ученици от добричката гимназия „Райко Цончев”. Идеята е на техния преподавател Надежда Иванова. Играта е посветена на Националния празник – 3-ти март. Победителите и наградените ще бъдат обявени на 28 февруари. Играта има състезателен характер. Едно от условията е да се играе в екип – семейно, група приятели, цял клас дори. Преди да започне играта, всеки екип трябва да изтегли едно безплатно мобилно приложение от Интернет. Изписват се членовете на отборите, след което започва изпълнението на състезателните задачи из културните институти и музеи в Добрич. Играта е от типа „ловци на съкровища” – включва въпроси, чиито отговори трябва да бъдат открити. Голяма част от задачите изискват и снимки, а маршрутът е по емблематични за Добрич места. Например, участниците трябва да отидат в музея в градския парк, да видят анотацията на един от експонатите - корабно оръдие от руско-турската война, и да отговорят на въпрос. Следват маршрути и въпроси на други места – Художествената галерия, библиотеката, Възрожденското училище. Презентацията на играта е публикувана на сайта на Регионалния исторически музей – Добрич. За победител ще бъде определен отборът, дал най-верни отговори и изминал маршрута за най-кратък срок. Наградата е осигурена от Община Добрич и е образователна екскурзия до село Кайнарджа, където е сключен Кючуккайнарджийският мирен договор през 1774 година.  ", "date": "2019.02.19", "title": "Ученици от Добрич създадоха интерактивна игра „Търси се България”"}
{"url": "https://www.monitor.bg:443/bg/a/view/brojat-otnovo-domashnite-praseta-v-rusensko-157609", "text": "Започва ново преброяване на частните стопанства в Русенско от типа „заден двор“, в които се отглеждат прасета, съобщи директорът на Областната дирекция по безопасност на храните д-р Георги Дяков. Във връзка с мерките против разпространението на болестта африканска чума по свинете такава инвентаризация бе направена през август - октомври миналата година. Тогава бе установено, че от общо около 700 стопанства в областта, в които се отглеждат прасета в дворовете, регистрирани са били едва 20. Предполага се, че след Коледа броят на тези стопанства вече е различен. „Ще търсим съдействието на общините и кметствата по места, за да сме наясно с новата картина и да можем да контролираме ситуацията. Стопаните, които са решили да отглеждат отново прасета, трябва да спазват изискванията на законодателството, да регистрират своите обекти, да не извършват развъдна дейност в тях и да имат сключен договор с ветеринарен лекар, който да следи състоянието на всяко животно“, поясни д-р Дяков. Постъпили са четири сигнала за открити мъртви диви прасета – две в река Дунав и две по пътя за Мартен. Пробите от тях са отрицателни. Продължава ветеринарният контрол на граничния пункт „Дунав мост“. През миналата седмица са иззети и унищожени 20 кг продукти от свинско месо за лична употреба. Най-близкото огнище на африканска чума до Русе се намира на 30 километра в румънска територия. В съседния окръг Гюргево са установени 27 огнища в малки стопанства. Последните данни сочат, че общият брой на огнищата в Румъния е 1131.", "date": "2019.02.19", "title": "Броят отново домашните прасета в Русенско"}
{"url": "https://www.monitor.bg:443/bg/a/view/vaksinirat-sreshtu-morbili-decata-v-stolichnija-kvartal-hristo-botev-157606", "text": "Утре в столичния квартал „Христо Ботев” ще бъде разположен мобилен кабинет за поставяне на ваксини срещу морбили, съобщиха от общината. В мобилен кабинет ще бъдат поставяни ваксини срещу морбили на всички деца от 13-месечна до 18-годишна възраст, установени от общопрактикуващите лекари без данни за имунизация или с пропуск в имунизационния статус.  По инициатива на Столичната община в четирите общински многопрофилни болници – Първа МБАЛ, Втора МБАЛ, Четвърта и Пета МБАЛ от 21 февруари ще бъдат отворени кабинети за поставяне на ваксини на желаещи лица. Имунизацията ще бъде безплатна за гражданите. Министерството на здравеопазването (МЗ) е изпратило указания до всички Регионални здравни инспекции за предприемане на мерки за ограничаване на разпространението на заболяването и недопускане възникването на нови случаи. Една от мерките е всички общопрактикуващи лекари в страната да издирят и установят всички лица от 13-месечна до 18-годишна възраст без данни за имунизация и с пропуск в имунизационния календар. Разпоредено е такива лица незабавно да бъдат ваксинирани срещу морбили. МЗ се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар. Инкубационният период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.", "date": "2019.02.19", "title": "Ваксинират срещу морбили децата в столичния квартал „Христо Ботев“"}
{"url": "https://www.monitor.bg:443/bg/a/view/slivnishki-geroj-udari-cska-1948-v-kontrola-157685", "text": "Третодивизионният „Сливнишки герой“ победи ЦСКА 1948 с 1:0 в контрола, играна на стадиона в Требич. Това бе и последният мач за двата тима преди подновяването на първенството на Втора и Трета лига този уикенд. Двубоят започна с едноминутно мълчание в памет на 146 години от гибелта на Апостола на свободата Васил Левски. ЦСКА 1948 започна по-активно и скоро имаше добър шанс да открие резултата. Капитанът на \"червените\" Апостол Попов бе забравен от защитата на Героя абсолютно непокрит на задна греда след центриране отдясно, но ударът му с глава мина до гредата. В 33-та минута пък Спас Георгиев отправи топовен изстрел, който срещна дясната греда на вратаря на Героя Мартин Минев. В края на полувремето сливничани също имаха отличен шанс да поведат, след като полузащитникът Росен Колев бе изведен в отлична позиция. Той напредна и отправи страховит шут, който тресна напречната греда над Михайлов. През втората част Героя попари своя съперник, след като в 70-та минута Александър Александров-Аци овладя на гърди и с красив удар прехвърли Емил Михайлов за крайното 1:0.", "date": "2019.02.19", "title": "\"Сливнишки герой\" удари ЦСКА 1948 в контрола"}
{"url": "https://www.monitor.bg:443/bg/a/view/sybirat-sredstva-za-mikroskopi-za-tri-stolichni-uchilishta-157605", "text": "Ученици събират средства за закупуване на микроскопи за три столични училища – 2 СУ „Акад. Емилиян Станев“, 108 СУ „Никола Беловеждов“ и Професионална гимназия по текстил и моден дизайн. За целта Магдалена Миланова и Росица Тодоровска от СМГ „Паисий Хилендарски“ организират изложбата „Организмите отблизо“. „Ние се интересуваме от биология и за 11 години в училище никога не бяхме работили с микроскоп. Такава е ситуацията за много ученици в българските училища. А ние искаме повече ученици да могат да работят с микроскопи в училище. Осъзнаваме колко важни са практическите умения. Освен че са нужни за развитието на човек в посока на науката, позволявайки му да изследва света и да стане учен, те са чудесно средство за пораждането на желание за разбирането на света, който ни заобикаля. Да, биологията е навсякъде около нас, независимо дали го виждаме или не, но директният досег до нея чрез експериментиране е това, което може да пробуди възхита. Затова е много важно училищата да притежават достатъчно много микроскопи – това ще даде възможност на децата да видят основната структурна и функционална единица на живота (клетката) и да се запознаят с различните тъкани на някои организми. “, пишат двете момичета за мотива си за кампанията. По време на изложбата могат да бъдат видени снимки на различни организми, които ще бъдат придружени с уточняващ текст. Тя ще се проведе от 19.02.2019 до 21.02.2019 в Центъра за Приложни изследвания и иновации (CASI) към Биологическия факултет на Софийски университет „Св. Климент Охридски“. Събитие ще се проведе и във фоайето на детски научен център „Музейко“ на 22.02.2019 от 11:30 до 13:30 часа. Там посетителите ще разгледат най-малките структури на прокариотните и еукариотните организми, които ще бъдат представени от различни видове растения – карамфил, кактус, теменуга, както и кремъчни и зелени водорасли( и някои изненади). С организираните от двете момичета демонстрации и коментари по работата с микроскопи и микроскопоски препарати и най-малките привърженици на биологията ще могат да разберат нещо повече за заобикалящата ни природа и основите на живота. На изложбата всеки ще може да се докосне до света на най-малките микроорганизми, като за целта бъдат предоставени микроскопи, чрез които всеки само може да откриете огромния микросвят, криещ се във всяка една клетка. За изложбата в „Музейко“ ще трябва да се заплати такса вход. Всеки, който желае, може да помогне постигането на целта на двете момичета да съберат средства за закупуване на микроскопи, може да се включи и дарявайки на онлайн кампанията https://www.indiegogo.com/projects/microscopes-for-sofia-high-schools#/", "date": "2019.02.19", "title": "Ученици събират пари за микроскопи в три столични училища"}
{"url": "https://www.monitor.bg:443/bg/a/view/mobile-world-congress-2019-shte-pokaje-naj-novite-telefoni-157607", "text": "За Mobile World Congress 2019, най-големите производители на телефони ще се срещнат в Барселона между 25-28 февруари. Новите телефони ще следват дизайна на Samsung Galaxy S9 и Samsung Galaxy S9 Plus, от миналата година, но според слухове, ще има и модел Galaxy S10E, който ще бъде по-евтин вариант на водещите модели, както iPhone XR. Възможно е, на 20 февруари да бъде представен и сгъваем телефон Samsung Galaxy, който едва ли ще се продава скоро, но отдавна се очаква. Sony няма пропусне възможността, да представи новото си водещо устройство на MWC, като според слуховете, тази година в Барселона компанията ще представи Xperia XZ4 с Snapdragon 855 чипсет, който ще се използва от повечето водещи Android смартфони, през тази година. Изглежда и Huawei има планове за MWC 2019, като компанията отдавна говори за телефони с 5G и сгъваеми дисплеи, така че ще представи поне няколко телефона в Барселона. Вероятно Huawei P30 и Huawei P30 Pro ще направят своя дебют. Новите модели ще разполагат с по-добри камери, по-бърз хардуер, по-тънка рамка, дисплей с капковиден отвор и вграден сензор за пръстови отпечатъци.   Само това е известно за плановете на големите компании от американските и европейски пазари. Китайските производители, като Xiaomi, ZTE, Oppo и Vivo, също ще демонстрират своите устройства, но от тях не се очакват много премиери на нови телефони на MWC 2019. Apple ще отсъства на събитието, както обикновено, а Google ще покаже нов хардуер по-късно през годината, но ще има сериозно присъствие на MWC с Android, като през май ще бъде известно повече за Android Q. Много от интересните и иновативни мобилни технологии ще бъдат представени и от по-малки компании, като Nubia ще покаже хибрид между телефон и гривна с дисплей, която може да се носи на китката.", "date": "2019.02.19", "title": "Mobile World Congress 2019 ще покаже най-новите телефони "}
{"url": "https://www.monitor.bg:443/bg/a/view/zakopchaha-bankova-shefka-pribrala-400-bona-157613", "text": "Марка за неотклонение „задържане под стража за 72 часа“ постанови прокурор от сливенската окръжна прокуратура спрямо 29-годишна новозагорка срещу която са повдигнати обвинения за финансови злоупотреби в управляван от нея местен банков клон. Белезниците били щракнати на 18 февруари  около китките на 29-годишната Биляна Манчева, която от две години управлява новозагорския клон на Алианц  банк България. Акцията е на служители на РУ „Полиция“ – Нова Загора и ГД „Нацонална полиция“, работата по казуса е стартирала след постъпила жалба от сина на новозагорски бизнесмен, който с изненада установил че от негова сметка за преводи от Испания липсва сериозна сума в евро. Запознати твърдят, че жалбоподателят Валентин М. първоначално установил липсата на 20 000 евро, но впоследствие сумата набъбнала чувствително.Парите били изпращани от майка му, която от доста време живеела след развода си в Испания. От ОД на МВР – Сливен лаконично обясниха, че , че в хода на проведените процесуални действия по разследване, в младата банкерка и в дома й, са намерени пари, вещи и предмети, имащи отношение към извършеното престъпление. За случая е уведомена Окръжната прокуратура-Сливен. Образувано е досъдебно производство. Предстои прокуратурата да поиска постоянното й оставяне зад решетките. От новозагорския офис на Алианц банк България съобщиха, че Манчева е освободена от работа в деня на задържането.Бивши нейни колеги споделят, че преди да постъпи при тях е била служител на Алфа банк- София.  Липсата на 180 000 лв е установил от своята и на съпругата си сметки в банката председателят на земеделска кооперация в новозагорското село Съдиево Кольо Добрев. Парите били прехвърляни с фалшифицирани банкови документи по картова сметка на Манчева , която на няколко пъти ги теглела кеш във времето от април до към края на септември м.г. Добрев разбрал за ожилването от полицията и направо не повярвал. „Беше истински шок , как да си държиш парите в банка, след като от там ги краде банкерката?!“, сподели той по телефона. По думите му пострадалите на този етап са поне десетина мъже и жени от региона, Манчева „щипела“ хилядарки само от физически лица, като най-вероятно е ползвала поверените й кодове за достъп до сметките. По-късно от централата на Алианц България обявиха:“Веднага след регистрирането на нередност от вътрешната банкова система за сигурност и надзор, Алианц България стартира стриктна проверка, за да бъдат изяснени всички детайли по случая. Уверяваме клиентите, че ще продължаваме да бъдем техен доверен партньор и съветник. Компанията е уведомила отговорните органи, които също извършват проверка. Ние от Алианц България ценим високо доверието на клиентите си и работим усилено, за да оправдаем очакванията им и да поддържаме високо нивото на удовлетвореност.“", "date": "2019.02.19", "title": "Закопчаха банкова шефка, прибрала 400 бона"}
{"url": "https://www.monitor.bg:443/bg/a/view/kaufland-bylgarija-poluchi-goljamata-nagrada-za-inovacija-v-upravlenieto-na-talanti-157594", "text": "Kaufland България получи голямата награда „Иновация в управлението на таланти“ във второто издание на конкурса за Employer Branding. Компанията беше отличена за своята най-мащабна и иновативна програма за подготовка на млади кадри - „Управители на бъдещето“. Програмата „Управители на бъдещето“, за която Kaufland България беше отличена, демонстрира иновативност в подбора, управлението и развитието на таланти. Тя е насочена към хора с малко или с все още никакъв професионален опит, които минават през интензивна 12-месечна програма за развитие под ръководството на опитни ментори. да ръководят или да участват в разнообразни национални и международни проекти и да обменят опит с над 140 хиляди служители в Европа. След практическото обучение в страната и в чужбина младите специалисти заемат ръководна или експертна позиция в звеното, в което са кандидатствали. Още от самото начало те са наети на постоянен трудов договор и получават възнаграждение за целевата си позиция, както и пълния пакет социални придобивки, който компанията осигурява на всички служители. „Ден преди да ни бъде връчена тази награда, бяхме в Амстердам, за да получим отличието Top Employer Bulgaria и Top Employer Europe 2019 на престижния Top Employer Institute, като за нас високата оценка в България, в средата, в която работим, е също толкова важна колкото международното признание“, каза на награждаването старшият мениджър в „Подбор и работодателска марка “ на Kaufland България Мила Вълкова. Програмата е изключително успешна и се радва на огромен интерес. Чрез „Управители на бъдещето“ компанията успява да върне български младежи от чужбина или да задържи други да напуснат страната. Kaufland България предлага всичко, което много от тях търсят зад граница - международен мащаб, работа в многоезична среда и възможност за старт на кариера по специалността.", "date": "2019.02.19", "title": "Kaufland България получи голямата награда за „Иновация в управлението на таланти“"}
{"url": "https://www.monitor.bg:443/bg/a/view/trymp-vsichki-opcii-ostavat-na-masata-za-venecuela-157620", "text": "Съединените щати се стремят към мирен преход във Венецуела, но всички опции остават на масата, заяви американският президент Доналд Тръмп, цитиран от Ройтерс. реч, която произнесе в Маями, в южния щат Флорида, пред аплодиращо го множество, състоящо се предимно от венецуелски и кубински имигранти, Тръмп призова висшите венецуелски военни да приемат амнистията, предложена им от признатия от САЩ за временен президент председател на парламента Хуан Гуайдо. В противен случай ще загубите всичко, като рискувате вашето бъдеще и живота си, предупреди ги той в Международния университет на Флорида на фона на големи знамена на Съединените щати и Венецуела. Тръмп подчерта, че ако венецуелските военни продължат да подкрепят Мадуро, \"няма да намерят сигурно убежище, лесен изход или път за измъкване\". \"Ще загубите всичко\", предупреди той. Тръмп призова още венецуелската армия да не блокира изпращането на хуманитарна помощ в страната, както и да не вреди на признатия от САЩ за временен президент на страната председател на парламента Хуан Гуайдо и други опозиционни лидери. По-рано този месец представител на Белия дом каза пред Ройтерс, че Съединените щати комуникират директно с венецуелски военни и ги призовават да изоставят Мадуро. Сътрудници на Тръмп прогнозираха открито нови дезертьорства в редиците на венецуелските въоръжени сили.  Досега обаче малко венецуелски офицери се обърнаха срещу Мадуро, отбелязва Ройтерс. Източник във Вашингтон, близък до венецуелската опозиция, изрази съмнение, че администрацията на Тръмп е направила достатъчно, за да насърчи по-масов бунт в редиците на венецуелската армия. Има подозрения, че много офицери във Венецуела извличат облаги от корупция и наркотрафик. Президентът на САЩ използва речта си, за да осъди категорично социализма, който според него умира в цялото Западно полукълбо. Тръмп нарече Мадуро \"марионетка\" на комунистическа Куба. Ентусиазираната аудитория на събитието, което премина в стила на предизборна кампания, включваше много кубински и венецуелски имигранти.  Тръмп иска да увеличи подкрепата си сред гласоподавателите във Флорида от латиноамерикански произход, насочил поглед към кампанията си за преизбиране. Очаква се на президентските избори през 2020 г. южният щат отново да има ключова роля, отбелязва Ройтерс. Социализмът във Венецуела умира, а \"свободата и демокрацията се възраждат\", каза Тръмп. \"Ние сме тук, за да обявим, че настъпва нов ден в Латинска Америка. . . Във Венецуела и в цялото Западно (полукълбо) умира социализмът и се възраждат свободата, благоденствието и демокрацията\", прокламира Тръмп. Той добави, че \"венецуелският народ иска свобода и демокрация и Съединените щати са на негова страна\". САЩ \"се молят за това народът на Венецуела да се освободи възможно най-бързо\", каза преди своя съпруг първата дама Мелания Тръмп. Тя увери, че венецуелците са на прага да си върнат свободата. Гуайдо също се обърна към аудиторията в предварително записано видеообръщение, предаде Асошиейтед прес. Той благодари на президента на САЩ и на щата Флорида за подкрепата. \"Днес има дебат между демокрацията и диктатурата - между живота и смъртта. Днес тази борба е екзистенциална\", каза Гуайдо на испански език. Малко след като произнесе речта си, Тръмп написа в Туитър: \"Призовавам всеки член на режима на Мадуро: Сложете край на този кошмар на бедност, глад и смърт! ДАЙТЕ СВОБОДА НА ВАШИЯ НАРОД! Дайте свобода на вашата страна! Сега е време всички венецуелски патриоти да действат заедно, като единен народ. Нищо не може да е по-добро за бъдещето на Венецуела!\"", "date": "2019.02.19", "title": "Тръмп: Всички опции остават на масата за Венецуела"}
{"url": "https://www.monitor.bg:443/bg/a/view/seziraha-nato-za-katurnalija-se-vlak-s-propan-butan-v-plovdiv-157596", "text": "Граждани от сдружението за обществен и релсов транспорт са сезирали НАТО за инцидента с дерайлиралия частен влак с 2100 тона пропан бутан близо до Централна гара в Пловдив. Тренът излезе от релсите около 4,15 часа на 16 февруари т.г. и като по чудо градът се размина от трагедия, подобна на тази в Хитрино отпреди две години. От гражданското сдружение считат, че този инцидент и блокирането на ж.п. движението през гара Пловдив за часове наред са създали риск за националната ни сигурност, става ясно от тяхно писмо до редакцията на „Монитор”. „При евентуална извънредна ситуация, без значение военна - свързана с прекъсване и повреждане на релсов път или цивилна – пожар, наводнение, атентат или други целенасочени действия за блокиране на гара Пловдив, цялото влаково движение в посока от София – през Пловдив до Бургас/Турска/Гръцка граница, както и трасето Пловдив – Филипово – Карлово или Пловдив – Филипово – Перущица, както и Пловдив – Асеновград , ще бъде възпрепятствано и/или прекъснато. Това означава невъзможност или силно затруднение за бързото и ефективно дислоциране на военни и/или хуманитарни екипи/мисии на територията на цяла Южна България, а също и би прекъснало или силно затруднило жп връзката между страни – партньори от НАТО”, се казва в становището на сдружението. Оттам са изпратили и карта, показваща колко ж.п. връзки са били премахнати през годините. Те са изпратили писмото си и до министър-председателя Бойко Борисов, до министъра на отбраната Красимир Каракачанов и министъра на транспорта Росен Желязков.  ", "date": "2019.02.19", "title": "Сезираха НАТО за катурналия се влак с пропан бутан в Пловдив"}
{"url": "https://www.monitor.bg:443/bg/a/view/izrael-pusna-speshen-telefon-sreshtu-hakeri-157611", "text": "Израел създаде гореща линия срещу кибератаки, в която работят най-вече военни ветерани от компютърните звена на армията. Целта е бизнесът и частни лица да съобщават за предполагаеми кибератаки и да получават помощ в реално време. Израел и киберексперти казват, че 119 - номерът на горещата линия към Центъра за действие при инциденти в информационната сигурност (CERT), e първият по рода си в света.   \"Работата ни е да ограничаваме щетите колкото се може по-бързо, да научаваме за заплахите и да даваме съвети\", каза пред \"Ройтерс\" директорът на центъра Лави Щокхамер в обект, намиращ се във високотехнологичния хъб - южния град Беершеба.\"Кибератаката може да не се ограничи само до имуществото или финансови щети. Може да застраши и човешки живот\", каза той. В някои случаи, казва Щокхамер, центърът ще изпраща до няколко часа екипи от експерти при засегнатите потребители. В центъра 20 терминала на приемащите обажданията са разположени пред редица от големи екрани, един от които показва карта на света с кибератаки. Атаките са изобразени като параболични линии, свързващи Израел и сървърите, използвани от хакерите. Когато \"Ройтерс\" видя този екран, сървърите се оказаха в североизточната част на САЩ, Западна Европа и Индонезия, данни, които Щокхамер омаловажи, защото хакерите използват прокси сървъри, за да прикриват истинското си местоположение. Той отказа да съобщи подробности. С наближаването на изборите в Израел на 9 април официалните представители са сдържани относно възможността за кампании за кибернамеса от рода на тези, за които Русия е обвинявана, че използва на Запад, или за китайския кибершпионаж. Широко разпространено е мнението, че израелските киберспособности са били използвани за саботаж срещу иранската ядрена програма и създаването на спорен софтуер за следене, предлаган на чуждестранни клиенти. Откакто е открита преди три седмици, горещата линия получава близо 100 обаждания на ден, каза Щокхамер. Повечето от обаждащите се са жертви на киберпрестъпници, а не на държави, а фалшивите сигнали са по-малко от един процент, каза той. Близо 15 процента от обаждащите се са т.нар. \"бели хакери\", компютърни спецове, които намират уязвими места в корпоративните и правителствени компютърни системи и искат да ги обезопасят, преди да бъдат атакувани. Центърът има и чатрум, в който служителите на големи израелски фирми, отговарящи за сигурността, могат откровено, но дискретно да споделят информация за нарушаване на сигурността на данните. Майкъл Леви, професор по криминология от Университета в Кардиф, който е съветвал агенции на Европейския съюз и ООН в областта на киберсигурността, описа израелската гореща линия като уникална и каза, че тя би могла да намери приложение и другаде. \"Главните достойнства са качествените съвети и поверителността, използването на модели за изграждане на прецизна оценка на заплахите и бърз отговор\", каза той и добави: \"Колкото по-рано получите сигнал, толкова повече поражения можете да предотвратите\". ", "date": "2019.02.19", "title": "Израел пусна спешен телефон срещу хакери"}
{"url": "https://www.monitor.bg:443/bg/a/view/sprjaha-prodajba-na-dete-v-burgas-157610", "text": "Служители на Община Бургас предотвратиха продажбата на 14-годишно дете зад граница, съобщават от местната управа. Родители от ромски произход от квартал „Акациите” в морския град се опитвали да извадят нов акт за раждане на дъщеря си, защото оригиналният документ бил изгубен. Той е необходим за издаването на други важни документи при пътуване зад граница и удостоверяване на родителски права. Поведението им обаче се сторило подозрително на служителите на отдела за административно обслужване на гражданите. Те използвали момент, когато детето останало само за кратко, за да разговарят с него. Тогава момичето споделило, че ще бъде изведено в чужбина против волята му и поискало помощ. След като разбират за подготвяното престъпление, служителите в администрацията сигнализират в районното полицейско управление. Служителите в местната администрация умишлено забавят издаването на документа, който искат родителите. Униформените пристигат за по-малко от 10 минути. При последвалата акция са задържани няколко души. По случая е образувано досъдебно производство.", "date": "2019.02.19", "title": "Спряха продажба на дете в Бургас "}
{"url": "https://www.monitor.bg:443/bg/a/view/cjala-nosht-izdirvaha-izguben-turist-v-rodopite-otkriha-go-nevredim-157597", "text": "Цяла нощ полицаи и планински спасители издирваха изгубен мъж, в Родопите. Сигналът за изчезването на 26-годишният мъж е бил подаден на 18 февруари, малко след 19:00 часа, от неговият брат-близнак. Според мъжа от Асеновград, брат му е напуснал дома си и се е отправил пеша от НАО „Рожен“ към хижа в местността Хайдушки поляни. За последно е бил забелязан около 10:30 часа, в района на зимен център „Картола“. Предприети са издирвателни мероприятия, в които са се включили служители на полицията в Смолян и екип на Планинска спасителна служба. През нощта младият мъж е намерен в навес, невредим и в добро здраве. Предаден е на близките му.  ", "date": "2019.02.19", "title": "Цяла нощ издирваха изгубен турист в Родопите, откриха го невредим "}
{"url": "https://www.monitor.bg:443/bg/a/view/lincer-sys-spirulina-potiska-apetita-i-povishava-imuniteta-157598", "text": "Синьо вино, диетичен шоколад или сладкиш – линцер, с екстракт от водораслото спирулина. Това са само част от иновициите, които ще представи тази седмица в Панаира в Пловдив. Институтът по криобиология и хранителни технологии. Линцерът със спирулина притежава антиоксиданти и биологично активни свойства, за които се смята, че потискат апетита и повишават имунната защита на организма. Пълна гама продукти от сибирска чага – чай, течен и сух екстракт, които са новост в европейски мащаб, ще бъде показана в рамките на изложението на хранителната индустрия „Фудтех”. Гъбата „Чага“ е одобрена в Русия като препарат срещу рак, помага  при гастрит, язва и колит. Научни изследвания подкрепят тезата за лечебните свойства на гъбата, която в Япония наричат „диаманта на гората“. Деликатеси без аналог в света презентира българска марка. Колекцията е съставена от краве, овче и козе сирене с трюфели или с манатарки. Уникален е и най-новият продукт в нея - кози суджук с три вида трюфели. Световна иновация е оборудването за акустичното замразяване, запазващо напълно качествата на суровините и храните. Сред иновациите на изложбата за лозарство и винарство „Винария” е комбинирана наливна инсталация за вино и бира, кегове за вино за еднократна употреба, бутилиране на вино в алуминиеви кен опаковки „Агра 2019” е част от мегафорума за агробизнес, вино, храни  и оборудване в Пловдив, заедно с изложбите  „Винария” и  „Фудтех”. На него ще бъдат представени 15 световни новости. Една от тях е биоскенерът на бъдещето – пътна карта, която проследява дали земеделски, хранителни или фармацевтични продукти са създадени според изискванията на биопроизводството, за да бъде елиминирани фалшификатите. Тя беше сред финалистите в престижния международен конкурс Bio-IT World в САЩ. Онлайн платформа за търговия със зърно, новост в Европа, показва наша компания. Електронният пазар намалява разходите и пести време. Общо 68 новости ще бъдат демонстрирани на „Агра”, „Винария” и „Фудтех”. Специалистите ще видят модерните тенденции и разработки. Посетителите ще се наслаждават на вкусната палитра в Града  на виното и деликатесите, където е разположена и изложбата „Вкусове от Италия“. Повече от 30 събития включва съпътстващата програма. Изложенията  ще  бъдат отворени от 9 до 18 ч., а в последния ден – до 14 часа.", "date": "2019.02.19", "title": "Линцер със спирулина потиска апетита и повишава имунитета"}
{"url": "https://www.monitor.bg:443/bg/a/view/nfsb-gotovi-sami-da-se-javjat-na-evrovota-157604", "text": "НФСБ са готови сами да се явят на евроизборите, а Валери Симеонов да е водач на листата. Това стана ясно на пресконференция в централата на НФСБ на Раковска 134.  Зам.-председателят на НФСБ Борис Ячев обясни, че разговорите в двустранен формат - между НФСБ и ВМРО, са станали безрезултатни. Областните организации единодушно са подкрепили номинацията на лидера, като зад нея е застанала и партия „Средна европейска класа”, която, също като НФСБ, е част от „Обединени патриоти”. Номинациите дойдоха, след като няколко месеца се опитахме да изчерпаме разговорите в коалиция Обединени патриоти, каза Ячев и добави, че останалите партии в \"Обединени патриоти\" са предприели действия по-скоро за самостоятелно явяване. Той даде пример с номинациите за водач на листа на Ангел Джамбазки от \"знайни и незнайни структури\", както и желанието и действията на \"Атака\" да се формира някакъв друг тип коалиция – конвервативен или друг блок. \"Ние уважаваме действията на коалиционните ни партньори, но щом те сочат за самостоятелно явяване, естествено е и ние да предприемем действия към самостоятелно явяване. В името на коалиционното партньорство ние до този момент не сме провеждали срещи с други политически формации\" , заяви Ячев. Ако се стигне отново до разговор за евентуално явяване на евроизборите с коалиция Обединени патриоти, това ще бъде нашето желание за водач на общата листа, подчерта Ячев. Тий даде да се разбере, че НФСБ не изключва явяване на избори и с други партии, извън ОП, но отново ще настояват Валери Симеонов да е водач на листата. ", "date": "2019.02.19", "title": "НФСБ готови сами да се явят на евровота"}
{"url": "https://www.monitor.bg:443/bg/a/view/bolen-myj-se-samoubi-skachajki-ot-most-157601", "text": "Мъж на около 65 години се е хвърлил от мост на жп прелез по линията Пещера-Пловдив. По неофициална информация човекът е имал здравословни проблеми и затова е избрал да се прости с живота си по този начин. Фаталният скок е станал преди очите на случайни минувачи, които веднага се обадили на телефон 112 и повикали линейка и полиция, но когато лекарите пристигнали, мъжът вече бил издъхнал. От пазарджишката полиция отказаха всякаква информация, докато не приключи разследването по случая.", "date": "2019.02.19", "title": "Болен мъж се самоуби, скачайки от мост"}
{"url": "https://www.monitor.bg:443/bg/a/view/lud-prebi-djado-do-smyrt-157602", "text": "Психично болен мъж от криводолското село Осен преби до смърт 84-годишния си съселянин Георги Велчов. Възрастният човек бе нападнат от 46-годишния Румен Райков на 21 януари към 16 часа в дома му. От тогава лекари от столична клиника са опитвали да спасят живота на пенсионера, но той издъхнал от тежките травми. Веднага след побоя нападателят на стареца се скри и от МВР го обявиха за издирване. Три дни по-късно ченгетата задържаха психично болния мъж в София, след което го настаниха в Център за психично здраве за допълнителни изследвания.", "date": "2019.02.19", "title": "Луд преби дядо до смърт"}
{"url": "https://www.monitor.bg:443/bg/a/view/srokyt-za-kasovite-aparati-se-udyljava-do-30-septemvri-157591", "text": "Срокът за касовите апарати ще бъде удължен до края на септември тази година. Промяната обхваща само тези търговци, които използват компютърни системи за управление на продажбите и смяната на фискалните устройства налага смяна и на софтуера. Това каза министърът на финансите Владислав Горанов тази сутрин по bTV. Темата за смяна на фискалните устройства започна още през миналото лято и предизвика големи реакции. Много от търговците недоволстваха, че няма как да се справят с толкова къси срокове. ОЩЕ ПО ТЕМАТА:  В началото на тази година пък някои търговци заплашиха, че ще организират протест. ОЩЕ ПО ТЕМАТА:  Целта на реформата е всъщност да изведе всички търговци от сивия сектор на светло като намали неговото разширение. Въпреки това много бяха тези, които смятаха, че няма как да се справят с изискванията на Наредба Н-18, а в социалните мрежи често се коментираше въпросът какво точно налага тя на малките бизнеси и фирмите, част от които не бяха добре запознати с нея. Именно заради това миналата седмица стана ясно, че се обсъжда  . „След анализ на реалните проблеми, регламентираният срок до 31 март остава за тези, които са регистрирани по ДДС и използват обикновен касов апарат, който не е свързан с компютърна система за управление на продажбите“, поясни Горанов. По време на интервюто По негови думи стига да изпълним изискванията на Европейската централна банка, не би трябвало да има проблем да влезем в ERM II. Колкото до Венецуела, финансовият министър сподели, че разполагат с цялата информация за транзакциите. „Със сигурност сделките и транзакциите изглеждат със съмнителна икономическа логика, но това не са незаконни сделки дотолкова, доколкото са извършвани от оправомощени за това хора“, допълни Горанов. От ведомството не пропуснаха да коментират и измененията в изборното законодателство.„Промяната в позицията ни е свързана с усещането, че се отдалечихме от хората, не искахме те да останат с впечатление, че променяме изборните правила и ги лишаваме от възможността да участват по-активно - нямаме никаква причина да сме против преференциалния вот, нашата оценка е, че той до голяма степен ни помага и активира в индивидуалното състезание между участниците в листите“, завърши финансовият министър. и заплашват, че в срок от 2 седмици ще внесат искове в Европейската комисия (ЕК), Върховния административен съд и Комисията за защита на конкуренцията. Това стана ясно от работна среща между Българската стопанска камара, Българска асоциация за развитие на бизнес софтуер, Българска петролна и газова асоциация, Българска хотелиерска и ресторантьорска асоциация, Българска асоциация на заведенията, Конфедерация на автобусните превозвачи, Международна данъчна асоциация и други, които за пореден път изразиха недоволство. Според тях промяната в сроковете няма да доведе до разрешаване на проблемите по текстовете в наредбата, които са рискови, противоречащи на законодателството и неприложими. „Наредба Н-18 създава прекомерна административна тежест за белия бизнес и не допринася за изсветляване на икономиката“, твърдят асоциациите. Сред опасенията на търговците е и нормалното функциониране на икономиката, тъй като могат да бъдат блокирани обекти от критичната инфраструктура, а не е предвиден адекватен авариен режим. „Това може да обхване лекарите, фармацевтите, училищата, дори болниците“, пишат още в обръщението си търговците. Утре те ще представят своите аргументи пред Комисията по икономическа политика и туризъм при Народното събрание.", "date": "2019.02.19", "title": "Срокът за касовите апарати се удължава до 30 септември (ОБНОВЕНА)"}
{"url": "https://www.monitor.bg:443/bg/a/view/sled-koalicionnija-syvet-gerb-i-patriotite-stjagat-redicite-izpylnjavat-celija-mandat-157592", "text": "ГЕРБ и „Обединени патриоти“ затягат дисциплината в НС, като дори ще ограничат командировките на депутатите си в чужбина, за да гарантират кворума в пленарната зала и нормалното провеждане на заседания. Това стана ясно след сбирката на коалиционния съвет на управляващите при премиера Бойко Борисов в МС. Поводът за предприетите мерки се оказа приемането на поправките в Изборния кодекс, за което се наложи шефът на ПГ на ГЕРБ Цветан Цветанов да търси подкрепа от останалите формации в парламента. Лидерът на „Атака“ Волен Сидеров обясни, че парламентаризмът няма алтернатива, а отсъствието от НС не е решение. По думите му сега без червените, които обявиха бойкот на заседанията в парламента, приемането на закони щяло да стане по-делово и спретнато и нямало да има протакане. Вицепремиерът и лидер на ВМРО Красимир Каракачанов пък поясни, че всички формации оттук нататък ще стегнат дисциплината и вече няма на разчитат на БСП, която играела на „иди ми, дойди ми“ . По думите му червените използват парламентаризма, за да си правят предизборната кампания. Относно орязването на командировките, Цветанов обясни, че това ще доведе до ограничаване депутатите да участват във форуми като тези на ПАСЕ, ОССЕ, както и да влизат в ролята на наблюдатели в изборните процеси зад граница. ГЕРБ и патриотите дадоха също така заявка, че ще изпълнят мандата си до край. „Ще покажем, че сме управляваща коалиция, която ще изпълни управленския мандат, независимо от изборната година, в която влязохме“, заяви Сидеров и допълни, че с колегите му имат подписано споразумение и програма, които изпълняват. „Въпреки различията, които имаме по определени законопроекти или нюанси в други политически изяви, имаме ангажимент - формиране на мнозинство и подкрепа на правителството до края на мандата му“, каза и Каракачанов. Цветанов пък добави, че като да вдигат с 10% доходите в бюджетната сфера от началото на 2020 година. Иначе той обясни, че връщането на преференциите е заради обществения интерес, а не заради капризите и ултиматумите на социалистите, които с отсъствието си от пленарната зала се дистанцирали от реалния парламентаризъм. Цветанов дори изрази съмнение дали БСП въобще ще участват в следващото НС. Той определи като несъстоятелна тезата, че ГЕРБ е в съглашателство с ДПС. И обясни, че си говори с всички политически сили в НС. \"Ще продължа да водя разговори и с ДПС, и с БСП, когато се налага\", декларира Цветанов, като припомни колко пъти е имал разговори с БСП покрай приемането на бюджета. Той обаче разкритикува червените за искането им за смяната на състава на ЦИК преди евроизборите, като според него така те искали да си уредят вътрешнопартийните проблеми. В средите на БСП се говорело, че соцлидерът Корнелия Нинова иска рокадата, защото настоящите членове на червените в комисията били хора на предшественика й Михаил Миков и на настоящия омбудсман Мая Манолова. „Вътрешнополитическите противоречия в БСП излизат като национални теми“, констатира Цветанов. Той даде да се разбере, че и за новия състав, за да се използва техният опит. Междувременно стана ясно, че НФСБ настоява лидерът на партията Валери Симеонов да води евентуалната обща евролиста на ОП или формацията да се яви сама на вота. Разговорите с партньорите в патриотичната коалицията към този момент се оказали безрезултатни. НФСБ ще подкрепи идеята съставът на ЦИК да бъде подменен, но ще гласуват против връщането на ниския праг на преференцията. По-рано Каракачанов и Сидеров признаха, че малката коалиция не се е събирала няколко седмици и няма активни преговори за общо явяване на евровота. Според тях обаче довършването на мандата няма общо с това кой как ще се яви на евроизборите - дали в коалиция или отделно. Според Каракачанов обаче най-добрият вариант е патриотите да отида заедно на евроизборите. ", "date": "2019.02.19", "title": "След коалиционния съвет: ГЕРБ и патриотите стягат редиците, изпълняват целия мандат"}
{"url": "https://www.monitor.bg:443/bg/a/view/dnes-shte-nabludavame-superlunata-na-2019-g-157599", "text": "Най-голямата и ярка Луна през 2019 г. ще се покаже днес в 17,55 ч наше време. Това пълнолуние се нарича Суперлуна, защото спътникът ни ще се намира на най-близкото разстояние до Земята за тази година - само 354 000 км вместо обичайните 384 000. По тази причина Луната ще бъде с 1/3 по-ярка и с 14% по-голяма. Астрономи уверяват, че това ще бъде един от най-невероятните лунни спектакли. Астролозите пък посочват, че явлението ще засили енергията и емоциите трябва да се контролират. Пазете си парите и нервите и избягвайте всякакви спорове.", "date": "2019.02.19", "title": "Днес ще наблюдаваме суперлуната на 2019 г. "}
{"url": "https://www.monitor.bg:443/bg/a/view/karina-karaivanova-vliza-v-ekipa-na-ebvr-157600", "text": "Председателят на Комисията за финансов надзор (КФН) Карина Караиванова се присъединява към екипа на Европейската банка за възстановяване и развитие (ЕБВР), бе съобщено днес на специална пресконференция. Тя е номинирана от МС за представител на България в Съвета на директорите на ЕБВР. Карина Караиванова депозира пред Народното събрание оставката си като председател на Комисията за финансов надзор (КФН), която влиза в сила от началото на месец март 2019 г. Кариерата на Караиванова започва като експерт в Министерство на финансите, като достига до позицията заместник-министър, която заема в два кабинета. Беше избрана за председател на КФН през 2016 г. Поемайки поста тя представи концепция с ясно разписани ангажименти, които трябваше да изпълни в шестгодишен мандат. Пред журналисти днес Караиванова заяви, че след 2 години и половина упорита и целенасочена работа може да отчете наличието на всички предпоставки за изпълнена концепция в цялост. През този период бе извършена за първи път от създаването на КФН реформа по отношение подобряване на надзора на небанковия финансов сектор, която установи процедури, включващи риск базиран надзор; начина на финансирането на дейността на КФН; определяне на отговорностите на председател, заместник-председатели и член на комисията. По този начин се гарантира европейския облик на небанковия финансов регулатор и го превръща в модерна и прозрачна институция. Тази реформа беше осъществена след споразумение с Европейския орган за застраховане и професионално пенсионно осигуряване (EIOPA) като резултат на преглед и препоръки от Международния валутен фонд и Световната банка и е наблюдавана от Европейската комисия. Промяната в начина на функциониране на КФН е условие за допускането на България в механизма ERMII. Бе одобрен Закона за КФН, чиито основни промени са свързани с европейските правни норми, касаещи нефинансовия пазар и регулациите му. С промените в пленарна зала в Закона се прие философията за колективен ръководен орган като метод за ефективно и прозрачно управление на регулатора. „Една от точките в моята концепция бе да създам условия за изграждане и развиване на професионален и експертен екип на КФН. Мисля, че за времето в което председателствах комисията успях да поставя силно начало в тази посока. По-добрата финансова мотивация както на ръководния, така и на експертния състав на КФН беше категорична препоръка на МВФ и Световната банка и беше част от Плана за действие, наблюдаван от Европейската комисия. Както обещах в своята концепция беше променен стила на работа на КФН и беше приложена политика на абсолютна равнопоставеност по отношение на поднадзорните лица. Това, което изисквахме от бизнеса беше едно-единствено нещо – спазване на законите и изпълняване на финансовите изисквания. Така бизнесът, който уважава законите и се държи европейски, се чувстваше стимулиран“, заяви Караиванова. Беше постигнато нормативно обновяване на всички сектори, за които отговаря КФН: -в областта на капиталовите пазари бяха одобрени значими промени в Закона за публично предлагане на ценни книжа и Закона за пазарите на финансови инструменти; -в областта на допълнителното пенсионно осигуряване беше усъвършенстван Кодекса за социално осигуряване, като беше прецизирана дефиницията за инвестиции в свързани лица; -беше приет нов Кодекс за застраховането. „Това, което осъществих като преобразуване на КФН, беше оценено изключително позитивно както от двата регулатора на европейско ниво –ESMA и EIOPA, които отговарят за застраховане, пенсионно осигуряване и капиталов пазар, а също така и от Европейската комисия“, допълни Караиванова. „Поддържахме открит и прозрачен диалог с обществото. На всички журналистически въпроси се отговаряше в деня на постъпването им, въведох практика за публикуване на всички решения на комисията, като новините от заседанията се качваха в деня на самото заседание. Полагали сме всички възможни усилия за защита интересите на потребителите. Беше създаден информационен център, на който потребители и поднадзорни лица могат да получат бърз и компетентен отговор на всякакви въпроси от дейността на комисията“, посочи председателят на КФН. Пожелавам на следващото ръководство успешна и ползотворна работа! Мисля, че с работата си и аз и целият екип на КФН сме създали предпоставки за това, каза в заключение Карина Караиванова.", "date": "2019.02.19", "title": "Карина Караиванова влиза в екипа на ЕБВР"}
{"url": "https://www.monitor.bg:443/bg/a/view/pensionerka-dari-vsichkite-si-spestjavanija-za-pametnik-na-vasil-levski-157595", "text": "Пенсионерка дари спестяванията си за паметник на Апостола в Мездра и църква, свързана с историята на революционните комитети, която тъне в разруха, предаде bTV. На пет километра от Мездра, в село Долна Кремена, са останките на уникална каменна средновековна църква.Тук през 1872 г. Васил Левски е основал един от тайните си революционни комитети. Нехайството на потомци и институции личи отвсякъде – и от разцепената на две фасада, и от рухналия покрив, през който се показват дървета, и от избелелите образи по стените. Оцелял през робство и войни, храмът е на път да изчезне в мирно време, поругаван и от търсачи на съкровища.Следите от иманярите личат от многобройните изкопи около храма, в търсене на съкровища са разрушили и зида зад храмовата икона на фасадата. Пенсионерка превърна мечтата на живота си в реалност, като дари спестяванията си от 10 хил. лв за паметник на Апостола. „Това е целият ми съзнателен живот, за 42 години трудов стаж, бях си обещала, че всичко, което имам, го посвещавам за тая кауза. Имала, казват, дала, не е така, много хора имат, но не всеки би дал всичко”, сподели Пенка Георгиева, дарител. Най-голямото удовлетворение на Пенка е, че пред бюст-паметника на Апостола на свободата днес се покланят много деца. Сега Пенка си е поставила нова задача – да помогне за поставянето на паметна плоча в родното градче на писателя Николай Хайтов, посочил къде е гробът на Левски.", "date": "2019.02.19", "title": "Пенсионерка дари всичките си спестявания за паметник на Васил Левски "}
{"url": "https://www.monitor.bg:443/bg/a/view/borisov-karakachanov-i-siderov-pozdraviha-uchenici-pred-pametnika-na-levski-157603", "text": "Премиерът Бойко Борисов, вицепремиерът Красимир Каракачанов и лидерът на \"Атака\" Волен Сидеров поднесоха цветя пред паметника на Васил Левски в София. Там те поздравиха ученици от 2 и 4-ти клас, дошли да се преклонят пред Апостола в деня на 146-годишнината от обесването му. Борисов и Каракачанов поздравиха учителите, поговориха непринудено с децата, пожелаха им \"да сте живи и здрави\", а учениците учтиво благодариха. После премиерът и вицепремиерът се качиха на служебните си автомобили, а Волен Сидеров продължи пеша по ул. \"Московска\" в посока към бул. \"Раковски\".", "date": "2019.02.19", "title": "Борисов, Каракачанов и Сидеров поздравиха ученици пред паметника на Левски"}
{"url": "https://www.monitor.bg:443/bg/a/view/kzp-proverjavajte-proizhoda-na-onlajn-tyrgoveca-za-da-njama-zloupotrebi-157593", "text": "Произходът на търговеца, който е регистрирал своя домейн, трябва да се проверява, защото невинаги окончанието .com, .eu или дори .bg отговаря на реалността. Домейнът не дава гаранция, че търговецът е базиран в съответното пространство. Това каза председателят на Комисията за защита на потребителите (КЗП) Димитър Маргаритов за сайта novini.bg. По негови думи най-честите оплаквания, които постъпват в контролния орган, са свързани с онлайн покупки. „Те се отнасят до нарушаването на основни потребителски права – например забавяне на доставка или непризнаване на правото на отказ в 14-дневен срок“, обясни Маргаритов. Има и случаи, в които се установяват административни нарушения, свързани основно с липсата на информация за самия търговец или за продуктите, които предлага. Затова и от КЗП дадоха няколко съвета, които потребителите да следват, когато пазаруват онлайн. „Важно е да се прегледа внимателно съдържанието на електронния магазин и всеки да се увери, че има информация за връзка с този, който го администрира“, поясни шефът на КЗП. По негови думи трябва във всеки сайт да има данни за контакт с търговеца в случай на допълнителни въпроси. Маргаритов даде пример и със справочни портали, в които може да се провери произходът на даден сайт и откъде се администрира той. Въпреки това три четвърти от оплакванията, постъпващи в КЗП, са свързани с конвенционалната търговия. От контролния орган изразиха своята готовност да помогнат. „Стремим се да проверяваме адекватно всеки един проблем, който е адресиран към нас от потребители, пазаруващи в интернет“, завърши Маргаритов.", "date": "2019.02.19", "title": "КЗП: Проверявайте произхода на онлайн търговеца, за да няма злоупотреби"}
{"url": "https://www.monitor.bg:443/bg/a/view/zapodozrjanijat-za-chetvornoto-ubijstvo-govoril-na-policaite-za-mi-6-i-psihotropni-oryjija-157588", "text": "Четворният убиец от Нови Искър говорил на полицаите за Ми-6 и психотропни оръжия, когато са го разпитвали за престъплението, разказа пред Би Ти Ви градският прокурор Емилия Русинова. Бащата на Георги е пътувал всяка сутрин със своя колежка за работа и след като в понеделник той не се е появил, тя е уведомила служители на поделението, където са работили. Оттам са се обадили в МВР. И така било разкрито убийството. Когато полицаите отворили вратата и влезли в къщата, Георги се появил с филия със сирене. На въпрос къде са родителите му, той казал, че са отишли на погребение в Пловдив. Личните карти на майка му и баща му били на масата. По-късно полицаите намерили три от труповете под легла, а тялото на бащата - под стълбището. Към настоящия момент не сме наясно с мотивите за престъплението и не изключваме нито една от версиите. Проверява се психическото състояние на Георги, каза прокурор Русинова. Междувременно започна втори оглед на къщата от столичната полиция.", "date": "2019.02.19", "title": "Заподозряният за четворното убийство говорил на полицаите за Ми-6 и психотропни оръжия "}
{"url": "https://www.monitor.bg:443/bg/a/view/z-borisov-sybra-koalicionnija-syvet-157586", "text": "Премиерът Бойко Борисов събра партньорите от Обединени патриоти на коалиционен съвет в МС, за да обсъдят проблемите с кворума в парламента. Поводът се оказа последните поправки в ИК, заради които се наложи Цветан цветанов да търси подкрепа за текстове от другите партии в НС. На влизане лидерът на Атака Волен Сидеров обясни, че преференциите не са толкова важни, а какви хора влизат в европарламента и отново повтори идеята си да даряват спестените пари от заплати. Все още не било ясно дали патриотите ще се явяват заедно на изборите. Както и да се редели листите обаче, трябвало ясно да се каже, че това няма да се отрази на стабилността на управлението. Относно кворума в парламента, той поясни, че и ГЕРБ трябва да стегнат редиците.", "date": "2019.02.19", "title": "Борисов събра коалиционния съвет"}
{"url": "https://www.monitor.bg:443/bg/a/view/ciganite-v-blagoevgradskata-predel-mahala-pobesnjavat-izostaven-macho-strelja-po-izgorata-si-157587", "text": "Изстрели събудиха рано тази сутрин живеещите в и около циганската „Предел“ махала в Благоревград. Произшествието е станало в махалата, когато 46-годишният С.К. стрелял с пистолет по жена, с която живеел близо 10 години на семейни начала. Тя обаче го зарязала и се върнала с децата си в своята барака. Сигнала за стрелбата е постъпил рано тази сутрин на тел.112 от съседи. Полицията веднага се отзовала на повикването. Оказало се, че ревнивият \"мачо\" по неведоми пътищя се е снабдил с пистолет и с една туба бензин събудил изгората си, за да я принуди да се върне при него. В противен случай щял да я убие и да се запалят заедно в името на любовта. Тя отказала и тогава той започнал да стреля напосоки. После избягал в неизвестна посока. За късмет жената не е пострадала, но е в шок от случилото се. Полицията продължава да издирва нарушителя на обществения ред. Образувано е досъдебно производство срещу нарушителя на обществения ред.", "date": "2019.02.19", "title": "Изстрели в благоевградската „Предел“ махала "}
{"url": "https://www.monitor.bg:443/bg/a/view/baba-marta-vryzva-grivni-i-visulki-s-kitari-i-flejti-157576", "text": "Новост по сергиите преди Баба Марта са и гривните с висулките с китари, флейти или тенис ракети. За бебетата има герданчета с плюшени играчки, но те обикновено биват подминавани от клиентите. Традиционните мартеници с Пижо и Пенда пък се използват за подарък. „Старая се всяка година да правя нещо различно“, сподели търговец за „Монитор“. По-големите мартеници могат да стигнат 5 лева, а понякога и най-малките, които не се отличават толкова много, също могат да излязат по-скъпо. Гривните варират между 2-3 лева, а тези без висулка, мънисто или специален начин на изплитане излизат най-евтино - 1 лв., а понякога и по-малко. Стига да потърси достатъчно, потребителят може да намери 10 бр. мартеници за общо 5 лв., а на места - за 2 лв. крайна сума.", "date": "2019.02.19", "title": "Баба Марта връзва гривни и висулки с китари и флейти"}
{"url": "https://www.monitor.bg:443/bg/a/view/rjazko-zahlajdane-v-kraja-na-sedmicata-157585", "text": "И днес ще се радваме на топло, сухо и слънчево време. Ще има разкъсана облачност в Северна България и около Черноморието. До обяд около Дунав и големите реки ще се образуват мъгли. Вятърът ще е със скорост до 20-30 километра в час в североизточните райони. Температурите през деня ще са между 11 и 16 градуса. В планините ще е слънчево със слаб вятър. Температурите се запазват високи с предпоставки за снеготопене и лавинна опасност. Липсата на вятър вече стана причина за задържане на замърсители в ниските атмосферни слоеве. Почти във всички по-големи градове станциите отчитат повишаване на концентрацията на фини прахови частици. Тази сутрин това е най-осезаемо в Русе, Горна Оряховица и Пловдив, където стойностите са 2 пъти над допустимите. Атмосферата ще се раздвижи в следващите дни. Първо в Северна България в сряда-четвъртък, а в петък и на изток вятърът ще се усили с навлизането на студен въздух от север. Захлаждането ще е драстично. От настоящите великденски температури термометрите ще паднат до нулата в събота и неделя. Валежите ще са слаби. Ще започнат с дъжд в петък, който с падането на температурите ще преминава в сняг.", "date": "2019.02.19", "title": "Рязко захлаждане в края на седмицата"}
{"url": "https://www.monitor.bg:443/bg/a/view/martenicata-udari-120-leva-temata-157575", "text": "120 лева удари цената на мартеница кукла в родните зимни курорти. Клиенти за скъпата стока са предимно чужди туристи, които ги купуват на килограм, показа проверка на „Монитор“. В Банско мартениците, облечени в български национални носии, са абсолютен хит. Любителите на ски туризма, дошли на зимна ваканция в най-големия зимен център на Балканите, са готови да чакат и на опашка В Благоевград обаче цената им е наполовина и вървят по 60 лева. От 0,40 лв. до 8, 12, 20, 60 и чак до 120 лева вървят всички варианти мартеници на сергиите в Пиринско. Според търговците на мартеници в областния център на Пиринска Македония общината таксува тротоарно право на ден по 7,20 лв. на сергия, която заема обикновено около два квадрата. Родните мартеници по сергиите могат да се познаят по вълнената прежда, за разлика от китайските, направени от тънки и често лъскави конци. Търговците, продаващи чуждоземската стока в големите градове пък, са недоволни от хората, предлагащи типично българските червено-бели украшения, казаха познавачи за „Монитор“. Според Виолета Златева от Синдиката на неформалните работници евтините мартеници по сергиите в момента са от Китай. Тя обяснява, че родната стока се познава лесно, защото е направена а китайските си личат по много по-тънките и лъскави конци. „Личи си ръчната изработка на нашите мартеници“, уточни тя. По думите й цяла година хората работят и се надяват да изкарат някакви пари, но останалите търговци по сергиите залагат на най-евтиното, купено на кило от тържището в „Илиянци“. На последните печалбата им е много по-голяма и затова на надомниците не е приятно да бъдат конкурирани по такъв начин. „Хубавите по-големи мартеници са от 3 лв. нагоре, може би обаче и от Китай се внасят такива, затова може би трябва да се видят конците“, повтори тя. „Със сигурност мартеници с разни допълнителни неща по тях - основно пластмасовите украшения, не са български“, твърди Златева. „Нашите надомници разчитат основно на традиционната изработка - Пижо и Пенда, вълнени топки или пана от естествени материали. До 50 кинта може да изкарват желаещите да продават Пижо и Пенда в София. Във Фейсбук групите за работа Никой от даващите временно препитание не може да каже конкретно работно време. Единственото уточнение е дневната надница. Банкнотата с лика на Пенчо Славейков ще получават продавачите по пазарите на районите „Младост“ и „Дианабад“ в столицата. По 40 лева на ден дават в подлезите, където също има голям пътникопоток. По 20 лева на ден може да изкарат безработни, за да опаковат мартеници. Наемът за тротоарно право на квадратен метър в центъра на София е по 4,50 лв. на ден. Проверка на „Монитор“ показа, че по-търсени в София са гривните. За младите девойки и жените се предлагат гривни с малки висулки, направени от полимерна глина. „Полимерната глина е много харесвана и няма нищо общо с китайските имитации“, коментира търговец за „Монитор“. За мъжете пък се предлагат една идея по-дебели гривни. За момчетата на мода се връщат костенурките, както и героите от комиксите на Marvel и DC. “За децата се купуват мартеници по интереси - ако гледат някой сериал или детско, това е”, обясниха от различни столични сергии.", "date": "2019.02.19", "title": "Мартеницата удари 120 лева (ТЕМАТА)"}
{"url": "https://www.monitor.bg:443/bg/a/view/livyrpul-chaka-nova-goljama-evrovecher-sreshtu-bajern-157550", "text": "Готови сме за поредната голяма евровечер на „Анфилд“ - това заяви мениджърът на „Ливърпул“ Юрген Клоп преди очаквания с огромен интерес сблъсък срещу „Байерн“. Дербито от 1/8-финалите на Шампионската лига е тази вечер в Англия, а реваншът е след 2 седмици на „Алианц Арена“ в Мюнхен. Основният проблем пред Клоп е отсъствието на най-скъпия защитник в света – Върджил Ван Дайк, който пропуска мача заради наказание. И тъй като в тима има множество проблеми с централните бранители, като такъв може да бъде преквалифициран Фабиньо. „Спокоен съм, защото съм побеждавал и преди „Байерн“ като треньор на „Борусия“, сподели германският специалист на пресконференцията преди дербито. - Разбира се, че Ван Дайк ще ни липсва, той е основен играч и е участвал във всичките ни двубои от началото на сезона. Но ако Фабиньо играе, това няма да се отрази, защото защитата на отбора е комплексна функция, а не зависи само от един човек. Знаем, че ще е много трудно, но вярвам на момчетата, а и в европейските мачове на „Анфилд“ винаги има една особена магия във въздуха“, сподели спецът. Далеч по-сериозни проблеми има колегата му в „Байерн“ Нико Ковач. Толисо е контузен, Томас Мюлер е наказан, Жером Боатенг е извън групата заради стомашни проблеми, а Ариен Робен и Кингсли Коман са под въпрос заради травми. Нещо повече – според Bild в тима има сериозна напрежение между играчите и треньора. Причината е, че Ковач е глобил част от футболистите за закъснение за тренировка преди мача с „Ливърпул“, а още на следващия ден сам е закъснял за заниманието с половин час, а през това време е бил заместван от помощниците си. В основата на бунта, според Bild, са Тиаго Алкантара, Франк Рибери, Ренато Санчес, Жером Боатенг, Хавиер Мартинес и Рафиня. В другия сблъсък от вечерта „Барселона“ гостува на „Лион“ и се надява да продължи серията си от 6 поредни мача без загуба срещу французите. За последно двата тима играха пак на осминафиналите в Шампионската лига през сезон 2008/09, когато каталунците спечелиха с общ резултат 6:3. Домакините ще са без Набил Фекир, а под въпрос за „Барса“ е Самуел Юмтити. 22 ч. Ливърпул – Байерн  22 ч. Лион – Барселона ", "date": "2019.02.19", "title": "\"Ливърпул“ чака нова голяма евровечер срещу \"Байерн\" на \"Анфилд\""}
{"url": "https://www.monitor.bg:443/bg/a/view/igra-na-tronove-startira-bez-kralja-na-noshtta-157566", "text": "Дългоочакваният последен сезон на кървавата сага „Игра на тронове“ ще започне без появата на Краля на нощта. В сайта на НВО излезе списък с актьорите, които се разписват с участие в първи епизод. Името на словашкия актьор Владимир Фурдик, който играе предводителя на белите бродници, не влиза в него. Все пак не е ясно дали списъкът е окончателен, тъй като той вече не фигурира на сайта на НВО. Интересното е, че в първа серия от осми сезон ще се появят Кристофър Хивю и Ричард Дормър, които феновете познават съответно като Тормунд и Берик Дондариан. Припомняме, че в последните излъчени серии те бяха нападнати от Краля на нощта и е вероятно да се завърнат като бели бродници. Напълно очаквано, всички главни герои ще се появят в първи епизод - Церсей, Джайм и Тирион Ланистър, Санса и Аря Старк, Джон Сноу и Денерис Таргериан. Междувременно се роди нова теория от феновете, според която именно героинята на Лина Хейди ще спаси цял Вестерос от Краля на нощта. Според митологията на „Игра на тронове“,  бродниците приемат новородени бебета като жертвоприношние. Затова е възможно бременната Церсей да предаде и така пожертва последното си дете от Джайм в името на общото благо. Имайки предвид, че тя е сред злодеите в „Игра на тронове“, това е слабо вероятно, но би бил свеж обрат.", "date": "2019.02.19", "title": "„Игра на тронове“ стартира без Краля на нощта"}
{"url": "https://www.monitor.bg:443/bg/a/view/preklanjame-se-pred-podviga-na-apostola-157580", "text": "Днес се навършват 146 години от гибелта на Васил Левски. В цялата страна ще се проведат възпоменателни церемонии. Президентът ще произнесе слово и ще поднесе венец пред паметника на Васил Левски в столицата. Церемонията ще се състои от 18.00 ч.  Историците спорят за това дали Апостола е убит от Османската власт на 18 или 19 февруари по нов стил. Затова и в двата дни има официални събития. В неделя стотици гости и граждани на Карлово се събраха в родния град на Левски, за да почетат паметта му. На церемонията беше и вицепрезидентът Илияна Йотова. Пред почетните роти на Карловския гарнизон с тържествен ритуал беше донесено знамето на Карловския революционен комитет. Възпоменателната церемония за гибелта на Левски завърши със заря. С шествие - поклонение годишнината от смъртта на Левски беше отбелязана и в София. Членове на Националния фронт за спасение на България и граждани поднесоха цветя пред паметника на Апостола и тръгнаха към паметната плоча в църквата \"Света Петка\". С минута мълчание и възрожденски песни съвременните политически патриоти напомниха, че Левски е оставил на страната ни идеала за демокрация, чиста и свята република.", "date": "2019.02.19", "title": "Прекланяме се пред подвига на Апостола"}
{"url": "https://www.monitor.bg:443/bg/a/view/chujdi-prevozvachi-njama-da-vozjat-pytnici-bez-razreshenie-157573", "text": "Европейските автобусни превозвачи няма да возят пътници у нас без разрешение на местните власти. Решението е на Европейския парламент по предложените промени на общите правила за достъп до международния пазар на автобусни превози. Родните превозвачи коментираха пред „Монитор“, че решението е справедливо. Законодателното предложение засяга включващ градски, междуградски и международен превоз на пътници. Перспективата за промени, известни като втория „Пакет за мобилност“, предизвика опасения от бъдещи фалити у родните превозвачи, защото външната конкуренция ще наруши координацията между областните, общинските и републиканската транспортни схеми, което ще доведе до отлив на пасажери от родните автобуси. Европейският парламент гласува за това всяка държава сама да решава до каква степен да се либерализира нейният пазар на автобусни превози. С гласуването от миналата седмица е въведена и възможността Така, в случай че редовна международна автобусна услуга е компрометирала икономическото равновесие на договор за обществена услуга поради извънредни причини, които не са могли да бъдат предвидени към момента на издаване на разрешителното, може да бъде прекратено временно или да се отнеме разрешителното за предоставяне на услуга. Като допълнителни гаранции за недопускане на нелоялна конкуренция са приети текстове, чрез които се изисква превозвачът да има задължението да се регистрира в държавата членка преди започване на осъществяване на дейността. през последните седмици, научи „Монитор“. Една от бъдещите мерки за подобряване на условията за работа на шофьорите е подписването на колективен трудов договор. Но браншът очаква първо помощ от държавата, за да бъде преустановен нелегалният превоз на пътници. Заедно с управляващите вече се подготвя пътна карта за належащите проблеми. От друга страна властта иска всички превозвачи да бъдат регистрирани по ДДС, промените финансовият министър Владислав Горанов обеща скоро да бъдат внесени.", "date": "2019.02.19", "title": "Чужди превозвачи няма да возят пътници без разрешение"}
{"url": "https://www.monitor.bg:443/bg/a/view/pochina-djadoto-na-globalnoto-zatopljane-157582", "text": "Почина ученият, популяризирал термина \"глобално затопляне\", предаде АП. Колумбийският университет в Ню Йорк съобщи, че климатологът Уолъс Смит Брукър е починал на 87-годишна възраст в болница в американския град. Дългогодишният професор от висшето учебно заведение е боледувал през последните месеци. Брукър въвежда термина \"глобално затопляне\" в масова употреба в своя статия за списание \"Сайънс\" от 1975 г., в което прогнозира, че по-високите нива на въглероден диоксид в атмосферата ще доведат до осезаемо затопляне. Той освен това първи установява т. нар. от него \"океански конвейерен пояс\" - глобална система от океански течения, в която циркулират вода и хранителни елементи. Брукър е роден през 1931 г. в Чикаго. Постъпва като преподавател в Колумбийския университет през 1959 г. и е известен в научните среди като \"Дядото на науката за климата\".", "date": "2019.02.19", "title": "Почина дядото на глобалното затопляне"}
{"url": "https://www.monitor.bg:443/bg/a/view/chetvorno-ubijstvo-v-michigyn-157581", "text": "Четирима души, сред които три деца, бяха открити застреляни в САЩ, предаде АП, като се позова на местните власти. Неназован човек се натъкнал на труповете в имот близо до Сидър Спрингс, в западната част на северния щат Мичиган, и се обадил на телефон 911, съобщи шерифът на окръг Кент Мишел Ладжой-Йънг. Четвъртото тяло е на жена. Властите не смятат, че има активен стрелец на свобода, допълни Ладжой-Йънг, без да даде подробности.", "date": "2019.02.19", "title": "Четворно убийство в Мичигън"}
{"url": "https://www.monitor.bg:443/bg/a/view/otlichavat-djulija-robyrts-s-nagrada-za-cjalosten-prinos-157558", "text": "Холивудската красавица Джулия Робъртс ще получи престижната награда \"Джордж Ийстман\" за цялостен принос към киноизкуството. От музея \"Джордж Ийстман\" в Рочестър, Ню Йорк, поясниха, че ще почетат звездата от филмите \"Хубава жена\" на церемония на 2 май. Сред предишните лауреати на приза са Лорън Бакол, Чарли Чаплин, Гари Купър и Мерил Стрийп. По време на пресконференция директорът на музея Брус Барнс припомни върховете в кариерата на Робъртс и ролите й във филми през последните 30 години. Тя спечели \"Оскар\" за най-добра актриса за ролята си в \"Ерин Брокович\" (2000 г.) и три награди \"Златен глобус\", а освен това е получила над 10 номинации за филмови отличия. Музеят учредява наградата \"Джордж Ийстман\" още през далечната 1955 г.", "date": "2019.02.19", "title": "Отличават Джулия Робъртс с награда за цялостен принос"}
{"url": "https://www.monitor.bg:443/bg/a/view/v-burgas-sergijata-za-martenici-do-150-leva-157577", "text": "92 сергии за мартеници са заплатили такса за продажба на централния площад \"Тройката\" в Бургас. Те са разположени върху площ от общо 184 кв. м. Всяка от сергиите заема по 2 кв. м. Средно между 100 и 150 лева струва наемът на мястото за продажба на мартеници в морския град. Цената зависи от срока на договора. Търговците на мартеници заплащат първоначално по 30 лева за подаване и разглеждане на документи и по 3,60 лева на ден за срока на наема. Повечето от продавачите наемат място за сергия за три седмици. Има и такива обаче, които плащат за цял месец. Централният площад \"Тройката\" и главните пешеходни улици са най-предпочитаните места. Отделно щендери с мартеници има и в почти всички супермаркети. Продажбата им се договаря индивидуално и обикновено е срещу процент от оборота. В Бургас и района има над 200 малки производители на мартеници. Обикновено те представляват домашни миниманифактури, в които са ангажирани цели фамилии. Много от тях сами продават стоката си.", "date": "2019.02.19", "title": "В Бургас сергията за мартеници до 150 лева"}
{"url": "https://www.monitor.bg:443/bg/a/view/unker-nikoj-njama-da-se-protivopostavi-na-otlagane-na-brekzita-157583", "text": "Никой няма да се противопостави на отлагане на Брекзит, заяви председателят на Европейската комисия Жан-Клод Юнкер. Това е един от най-силните сигнали досега от страна на ЕС, че ще позволи на Великобритания да забави излизането си от съюза. \"Всяко решение за искане на повече време зависи от Великобритания\", заяви Юнкер пред германския \"Щутгартер цайтунг\". Той отбелязва, че няма идея с колко евентуално може да бъде отложено излизането на Великобритания от ЕС. \"Що се отнася до Брекзит, това е като да бъдете пред съд или в открито море - в Божиите ръце сме\", коментира Юнкер. Британският парламент отхвърли договореното от премиера Мей споразумение за Брекзит. ЕС от своя страна отказва да предоговори сделката. Главната спънка е т.нар. предпазен механизъм с цел границата на остров Ирландия да остане отворена след Брекзит. Миналия месец британският парламент прие поправка, която задължава правителството да предоговори предпазния механизъм, но до момента няма особен напредък в преговорите. Стана ясно и че Юнкер ще разговаря с британския премиер Тереза Мей отново в сряда. Той уточни, че главният преговарящ на ЕС по въпроса с оттеглянето на Великобритания Мишел Барние се е срещнал с представители на британското правителство, където отново е било отказано предоговаряне. ЕС не приема възможността предвидената в споразумението предпазна мярка за ирландската граница да има ограничено във времето действие или да бъде отменяна едностранно. За отлагане говори и бившият председател на Европейската комисия Жозе Мануел Барозу, който заяви, че Великобритания вероятно ще отложи Брекзита и няма да напусне ЕС през март. „Дори да има сделка, е очевидно, че практически нещата не са готови, така че мисля, че ако Обединеното кралство поиска удължаване на член 50, страните от ЕС, естествено, ще приемат\", каза Барозу в ефира на \"Скай нюз\". Междувременно вицепремиерът и външен министър на Ирландия Саймън Ковини призова хората да не се презапасяват с медикаменти преди излизането на Великобритания от ЕС, тъй като Ирландия има запаси за от 8 до 12 седмици и ще осигури доставки от други страни от ЕС. Въпреки голямата си фармацевтична индустрия, Ирландия разчита на Великобритания за много лекарства. Някои от тях може да не бъдат одобрени за употреба в ЕС, ако има Брекзит без сделка. Той говори преди правителствено заседание за одобряване на законодателни инициативи, чрез които Ирландия да се подготви в случай на Брекзит без сделка. Въпреки това от ирландското правителство неколкократно заявиха, че не очакват такъв изход.", "date": "2019.02.19", "title": "Юнкер: Никой няма да се противопостави на отлагане на Брекзита "}
{"url": "https://www.monitor.bg:443/bg/a/view/georgi-ikonomov-zatvarjame-ski-zonata-za-koli-po-vreme-na-svetovnata-kupa-157572", "text": "Тези избори ще са напрегнати, годината ще е много интересна, казва в интервю пред \"Монитор\" кметът на Банско - Общо взето, подготовката е в две части – едната е в ски зоната, другата в центъра на града, на площада. Програмата е ясна. Приложението, което сме пуснали, е много добре разработено. Може да се проследи всичко, което предстои да се случи по време на състезанието. Другото важно нещо е организацията на движението. По време на Световната купа винаги затваряме ски зоната за автомобили. Тогава остава само движението с лифта, това трябва да го знаят хората, които смятат да посетят купата. Общината е един от основните спонсори на събитието, помага за Световната купа и на ските, и на сноуборда, участва в организацията на престижното състезание със сумата от 360 000 лева, защото тези събития са изключително важни за развитието на града. - Вариантът е промяна на законодателството. Необходими са малки промени в четири закона. В закона за защитените територии, чл.21, трябва да се внесе яснота, тоест да се каже, че не става въпрос за ремонт на съществуващи съоръжения, а че може да се изграждат нови. Важно е да се промени Законът за горите, в който да се посочва, че може без смяна на предназначението на територията да се изграждат лифтове. Нужна е промяна и в Закона за земеделските земи в тази посока, както и да се добавят два члена в Закона за туризма, които да уточняват всички тези неща. Тези промени са съвсем малки, но внасят яснота в законодателството в посока да могат да се изгражда ски инфраструктура. Говорим за цяла България, не само за Банско и не само в националните паркове, но и в природните като Витоша, защото паркът е в режима на Закона за горите. - Точно така е, това са критичните точки. Но вижте, че имаше брожения и за ски зона „Миджур“. В един изключително беден район общината се опитва да развие нещо. И там зелените искаха да попречат. Както казвам от много време насам, трябва да се вземе отговорно национално решение накъде трябва да върви България по посока на планинския туризъм. Моментът е настъпил и няма какво повече да се отлага. - Бюджетът на общината е с 3 млн. лева повече от миналата. По повод предложението част от данъка на физическите лица да остава в общините, това не зависи от нас. Ние много пъти сме го предлагали, но решението трябва да го вземе държавата, може би още не е дошъл моментът. Тази година имаме промени в данъците – за превозните средства, увеличава се тежестта на екологичния компонент. Имаме и нов данък за второ жилище, което не е основно. Така че налице са допълнителни тежести. При нас няма проблем с данъка за колите, естествено, че на хората няма да им е приятно, но в Банско не се карат толкова стари коли. Тук ще върна пак темата за лифта, сега правя една сметка, знаете ли колко автомобили са влезли в парк Пирин само за ден през януари заради това, че няма втора кабина. Имате ли представа колко са тези автомобили? - Около 1700 дневно, а месечно са около 50 000. По груби сметки това са около 150 тона въглеродни емисии в атмосферата. Какво биха казали за тези цифри „зелените“? Ето това е проблемът. Не е проблем, че ще се изсече еднократно 5000 кубика дървен материал, за да се изгради една кабина, при положение че годишният прираст на гората в парк Пирин е 20 000 кубика. За 10 години са 100 000 кубика. Тоест ние ще изсечем само 5000 кубика. - Няма незаконен дърводобив. Имаше незаконен дърводобив преди 15 години, преди да има туризъм. Защото тогава хората от региона нямаше с какво да се препитават и сечаха гората поголовно. Така че сега незаконният добив е сведен до минимум. - Не трябва да бъркаме един голям снеговалеж с бедствие. Когато вали сняг, всички знаем, че е зима. Банско е зимен курорт и при нас е бедствие, ако няма сняг, а не ако има. Друг е въпросът, че ние като общество станахме много чувствителни, даже бих употребил по-острата дума – лигави. При една снежинка, която падне над София, казваме, че държавата не се справя, че общината не чисти, че имало сняг на пътя, на тротоара да има сняг, е къде да е снегът? При нас хората си идват оборудвани, със зимни гуми, със зимни обувки, дебели якета и да се радват на снега. - Това е различно. При нас също имахме скъсани далекопроводи. Шест села останаха без ток за около четири-пет дни. Но хората разбират, че това е природа, не се случва всеки ден. Чакаха търпеливо да се възстанови електричеството. Не трябва да се прави драма от това. - Бивакуването трябва да е в нормални къмпинги, които да са обособени на определени места, примерно около хижите, защото те са в отчайващо състояние. Хижите, които се намират на територията на община Банско, БТС ги дава под наем, наемателите не искат да инвестират и са се превърнали в кочини. За съжаление така е и при нас. Аз се опитах преди 6 години да наема едната хижа от БТС, от общината да вложим поне 200 000 за нейния ремонт, за да се развива и летният туризъм, обаче не я дадоха. Поддържат една материална база, която от ден на ден се руши и вместо да привлича хора, тя ги отблъсква. Да не говорим за това къде се оттичат отпадните води от хижите? Нали се сещате, че няма нито една пречиствателна станция. Е, къде са т.нар. зелени да се изкажат по тези въпроси? Хижите, трасетата за планинско колоездене, местата за катерене, риболовът ги има, но са ограничени. Територията на нашата община е почти в границите на Националния парк Пирин. За да се развива планинският туризъм, трябва да се направят по-добри пътеки или да се почистят старите, да се направи добро маркиране на маршрутите. Обособяването на турове за катерене става изключително трудно и на никой не му се занимава с тези неща. А отделно ние от общината организираме фестивали и други дейности извън зимния сезон, представяме археологически находки, популяризираме минералните басейни, ако щете църквата в Добърско. Тази съвкупност от природни и културни дадености оформя облика на Банско като целогодишна туристическа дестинация и за чудесна лятна почивка. - Законодателните промени, за които вече казах, могат да променят нещата в много общини, не само в нашата. Имам предвид в Пирин, в Рила и в Стара планина. С промени в закона за горите се отпушва Добринище, но също така и общини в Северозападна България, в Берковица, Лозана, Габрово и така нататък. Това е нещо, което може да се направи и да стане бързо. Оттам насетне аз си мисля друго, в курортните градове държавата може да инвестира целево. Като се замислим, Банско е град, който всяка година се посещава от над 500 хиляди чуждестранни туристи. Освен прекия интерес, който имаме от тези туристи, градът се превръща и в лицето на България по отношение на зимния туризъм. Тоест, когато посетят Банско, видят улиците и градинките, това ще е представата им за България. Другото е, че в градове като Банско се създава значителна добавена стойност, влиза данък печалба, внасят се много повече данъци в хазната. Може да ме упрекнат за това мое мнение, но аз смятам, че има градове, които са лицата на България – независимо дали на планина, на море. В тях трябва да се инвестира целево, да се вложат държавни пари, а данъците, които се събират в общини като нашата, да се насочват към по-бедните общини. Например, имаме село с по 50- 60 души. Ако държавата инвестира в Банско, местните данъци пък могат да отидат за благоустройството на тези села. Позицията ми е прагматична. Логиката е, че когато се инвестира директно в селото, ще заровим парите там и те просто ще потънат. - Ние не сме спирали да се готвим. Има една сентенция – денят след избори е денят преди избори. Тези избори ще са напрегнати, годината ще е много особена, много интересна. Промените в Изборния кодекс са изключително негативни според нас (бел.ред., интервюто е взето в петък миналата седмица). На практика се ликвидира използването на преференция. Това беше нещо изключително полезно, за да могат общински съветници да се подреждат, както хората ги искат. - Естествено, че съм против. Преференцията е може би най-смисленото нещо, което приеха нашите законодатели в последните години. Според мен и според хората около мен в Банско тази промяна не е добра. Най-малкото, когато искаме да разширяваме листите, да не са тясно партийни, да има гражданска квота, ние разчитаме на тези личности, които със своята експертиза и своя авторитет да привличат преференции и така да формираме общинските съвети. - Но защо? Ние искаме да ни избира народът. И нека оставим народът да ни избере и да ни подреди така, както смята за добре. Нашата листа за европейските избори е от 17 души и всеки един от тях е достоен да е водач, ясно е, че някой ще е на тринадесето или на четиринадесето място, защото няма как всички да са на първо или второ. Който и да влезе в Европарламента, той ще си е заслужил мястото. Затова е нормално хората да преценят кой да ги представлява в Брюксел. Кметът на Банско Георги Икономов е роден на 2 декември 1968 г. в гр. Банско Завършил е висшето си образование в УНСС, специалност „Счетоводство и контрол“. От 2007 до 2009 г. е председател на Общински съвет – Банско През 2009 г. е народен представител в 41-вото народно събрание, член на комисията по икономическа политика, енергетика и туризъм От 30.10.2011 г. е кмет на община Банско Георги Икономов е председател на УС на Асоциацията за развитие на планинските общини в България Преизбран за кмет на Банско през 2015 г. още на първия тур. Общински ръководител на ПП ГЕРБ – Банско, от основаването й", "date": "2019.02.19", "title": "Георги Икономов: Затваряме ски зоната за коли по време на Световната купа"}
{"url": "https://www.monitor.bg:443/bg/a/view/pochina-gerojat-ot-celuvkata-na-tajms-skueyr-157584", "text": "В САЩ почина Джордж Мендонса - героят от снимката \"Целувка на \"Таймс скуеър\", която се превърна в един от символите на края на Втората световна война.   Телевизия CBS съобщи, че Мендонса починал от инсулт два дни преди да навърши 96 години. На снимката \"Целувка на \"Таймс скуеър\" е зъпечатан мигът, в който морякът Меноднса целува непознато момиче в порив на радост, след президентът Хари Труман съобщава за капитулацията на Япония. Красивата девойка е Грета Фридман - по-късно тя става негова жена. Тя почина през 2016 г., на 92-годишна възраст. Двамата живеят заедно в продължение на 70 години. Легендарната снимка е направена на 14 август 1945 година. В продължение на близо половин век над 30 души претендират, че са герои на знаменития кадър. Окончателно Фридман и Мендонса са идентифицирани като морякът и момичето от снимката преди няколко години - чрез технология за лицево разпознаване.", "date": "2019.02.19", "title": "Почина героят от \"Целувката на Таймс скуеър\""}
