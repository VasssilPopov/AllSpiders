{"url": "http://www.monitor.bg/a/view/59185-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%A1%D0%B8%D0%BD%D0%BE%D0%B4%D0%B0-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D0%B8%D0%BD%D1%82%D1%80%D0%BE%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D1%81%D0%B8-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     \n\n \n\n \n\nС отслужването на света литургия в катедралния храм „Свети Димитър, солунски чудотворец“ в неделя старозагорският митрополит Киприан отбеляза първата годишнина от интронизацията си.В молитвата утвърденият преди броени дни за официален говорител на Светия Синод владика спомена имената всички свои предшественици на престола в епархията: митрополитите  Методи Кусев, Павел, Климент, Панкратий и тежко заболелия и заради това не можещ активно да служи Галактион.Отбелязването на първата годишнина съвпадна с празника  Неделя подир Въздвижение ­ на светите  Праотци.\n\nСред дошлите да се черковат и поздравят владиката беше и зам. председателят на Народното събрание Емил Христов.\n\nСпоред решението на Светия Синод дядо Киприан е определен за духовен надзорник на отдела „Връзки с обществеността“, заемано досега от главния редактор на Църковен вестник Александра Карамихалева.Начело на отдела застана протойерей Николай Георгиев, основател и учредител на “Пи Еф България – Общност за Помирително правосъдие”, която работи със затворници, бивши затворници, жертви на престъпления и техните близки.Пак с решение на синода отскоро Киприан оглави комисията, която ще води разговорите с поместните църкви за признаването на Македонската православна църква и свалянето на наложената и от Белградската патриаршия схизма. По негова поръка и със съгласието на патриарх Неофит през седмицата в Македония  участие в съвместна литургия в храма на град Струмица взе величкият епископ Сионий, който дори бе поставен на владишкия  стол.\n\nПрез тази седмица митрополит Киприан  ще  се срещне и с децата от неделните църковни училища, за да им раздаде символични коледни подаръциСрещата ще бъде отново в съгладения през далечната 1861 г. катедрален  храм „Свети Димитър“ , където са зографисани образите на Апостола на Свободата Васил Левски и поета и пръв кмет на Стара Загора Петко Рачов Славейков\n\n \n                    ", "date": "2017.12.17", "title": "Гласът на Синода отбеляза година от интронизацията си     Христо Христов"}
{"url": "http://www.monitor.bg/a/view/86520-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%A4%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%BD%D0%B0-%D0%91%D0%A1%D0%9F-%D0%B7%D0%B0%D0%B1%D0%BB%D1%83%D0%B4%D0%B8%D1%85%D0%B0-%D1%85%D0%BE%D1%80%D0%B0%D1%82%D0%B0-%D0%B7%D0%B0-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D0%B0-%D0%B7%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0/", "text": "\n                    \"Никога не сме казвали, че няма да се лекуват онкоболни. Хората останаха в едно заблуждение от фалшивите новини на БСП, които се заиграха със страховете на хората\". Това заяви председателят на парламентарната група на ГЕРБ Цветан Цветанов пред Нова тв. Той определи дебатът в парламента за мораториума върху новите лекарства като безмислен.\n\"Общият бюджет за НЗОК ще е 3 милиарда и 800 милиона лева, а общият бюджет за здравеопазване – 4 милиарда и 700 милиона лева\", заяви лидерът на парламентарната група на ГЕРБ. По думите му 300 милиона отиват за онкоболните, а 70% от парите са за иновативни лекарства.\n\"Трябва да има някаква система, която да ограничи неразумното изразходване на средства. Ние не сме убийци. Всеки има близък човек, засегнат от това тежко заболяване. Но за мен е важно да има техника, профилактика, да се поставя точната диагноза - говоря за цялостния комплекс от здравеопазване. Освен това ние не знаем какъв е ефектът от тези лекарства. В Румъния има 6-годишен мораториум”, заяви Цветанов.\nТой засегна и другата гореща тема от седмицата, която провокира съмнения дали има раздор сред управляващите - строителството на втори кабинков лифт в Банско.\n\"Малко заприличахме на италианско семейство - има шумни спорове, но проблем няма. Има единна позиция, че втори лифт на Банско трябва да се прави\", заяви Цветан Цветанов и допълни, че решението ще стане ясно на 28 декември.\n                    ", "date": "2017.12.17", "title": "Цветанов: Фалшивите новини на БСП заблудиха хората за мораториума за лекарствата"}
{"url": "http://www.monitor.bg/a/view/76491-%D0%9C%D0%B5%D0%BD%D0%B4%D0%B0-%D0%A1%D1%82%D0%BE%D1%8F%D0%BD%D0%BE%D0%B2%D0%B0-%D0%97%D0%B4%D1%80%D0%B0%D0%B2%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B0-%D0%BD%D0%B5-%D0%9D%D0%97%D0%9E%D0%9A-%D1%89%D0%B5-%D0%BF%D0%BB%D0%B0%D1%82%D1%8F%D1%82-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0/", "text": "\n                    На обществото не бе обяснен смисъла на едногодишния мораториум за иновативните лекарства, каза пред бТВ Менда Стоянова.\nПредседателят на бюджетната комисия в парламента посочи конкретните цифри: Всички хора ще бъдат лекувани. За лекарства за онкоболни са осигурени над 300 млн. лева, което е със 100 млн.\nповече, със 70 млн. повече са средствата за специализираната помощ. 123 лекарства за следболничнотото лечение са изцяло платени и 74 процента от тях са иновативни лекарства. Т.е българските болни се лекуват с новите лекарства. Не се разбра, че става въпрос за 32 молекули, които за първи път излизат на пазара и само за 4 няма заместител на пазара. Тези 4 молекули ще се осигурят, но не чрез здравната каса, а чрез министерството на здравеопазването.\nСтоянова обясни, че в Германия всяка нова молекула се включва в списъка за реимбурсиран 3 години след като влезе на пазара.\nШефката на бюджетната комисия в НС коментира и активността на президента Румен Радев от последните дни. „Президентът прави действия в политически аспект, но само в едната посока. Опитва се да става по атрактивен, по-възприеман, по-харесван, подкрепяйки тезите само на партията, която го издигна4, обясни Стоянова.\nПо коментираната тема, че е финансист, а е станала доктор хонорис кауза на Музикалната\nакадемия в Пловдив, обясни, че е очаквала злобата и омразата, която се е изляла нея. „Мислех си\nда откажа. Както отказах преди години да отида да приема плакет, с който съм удостоена за\nпомощ на библиотеките. Но се отказах и отидох. Защото и да не бях отишла, пак щеше да стане\nсъщия скандал”\n                    ", "date": "2017.12.17", "title": "Менда Стоянова: Здравното министерство, а не НЗОК ще платят за новите лекарства"}
{"url": "http://www.monitor.bg/a/view/48425-%D0%96%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BF%D0%BE%D1%80%D0%BE%D0%B8-%D0%B2-4-%D0%BE%D0%B1%D0%BB%D0%B0%D1%81%D1%82%D0%B8-%D0%BD%D0%B0-%D0%98%D0%B7%D1%82%D0%BE%D0%BA/", "text": "\n                    Жълт код за обилни дъждове е обявен за 4 области в страната, съобщават от НИМХ-БАН. Кодът е в сила за областите Кърджали, Хасково, Ямбол и Бургас. В тези райони количеството на валежите ще достигне около и над 20 л/кв.м.\n\nОт НИМХ съветват при жълт код за обилни валежи хората да бъдат внимателни, тъй като има възможност за локални наводнения, малко на брой. Възможно е да се наложи прекъсване на дейности на открито или затруднения при шофиране заради намалена видимост и аквапланинг.\n\nПрез деня застудяването и валежите ще продължат, като значителни количества дъжд ще има в крайните югоизточни райони. С понижението на температурите още преди обяд дъждът във високите полета на Западна България и Предбалкана ще премине в сняг, а по-късно през деня и на повече места в Северна България. След обяд валежите от запад ще започнат да спират. Сутрешните температури ще са предимно между 3 и 8 градуса, към 14 ч. ще са между 1 и 6 градуса, малко по-високи ще са в югоизточните райони.\n\nАтмосферното налягане ще продължи да се повишава и в края на деня вече ще е близко до средното за декември.\n\nНад Черноморието ще е облачно, с валежи от дъжд, по-интензивни в часовете около и преди обяд. Ще духа слаб до умерен северен вятър и с него температурите ще се понижават, към 14 ч. ще са 5-6 градуса в северните до 9-10 градуса в южните райони. Температурата на морската вода е 10-11 градуса. Вълнението на морето ще бъде 2-3 бала.\n\nВ планините ще е облачно с валежи от сняг, преди обяд в по-ниските части - от дъжд. По високопланинските проходи ще има условия за навявания. По-късно след обяд от запад валежите ще спират. Ще духа до умерен северен, по най-високите части - все още западен вятър. Към 14 ч. на височина 1200 метра температурата ще е около 1 градус, на 2000 метра - около минус 4 градуса, ще се понижават.\n\nПрез следващите два дни от север ще продължи да прониква студен въздух, температурите ще се понижат още и минималните ще са между минус 5 и 0 градуса, а максималните - между 0 и 5 градуса. Облачността ще се задържи предимно значителна. На места ще превали сняг, предимно слаб, през първия ден в Югоизточна България - и дъжд. Вятърът в повечето райони ще е слаб, в понеделник в източните - умерен и временно силен, в Североизточна България ще има условия за навявания. \n                    ", "date": "2017.12.17", "title": "Жълт код за порои в 4 области на Изток"}
{"url": "http://www.monitor.bg/a/view/56443-%D0%9D%D0%B0%D0%B4-500-%D0%BC%D0%B0%D1%88%D0%B8%D0%BD%D0%B8-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BF%D1%8A%D1%82%D0%BD%D0%B8%D1%82%D0%B5-%D0%BD%D0%B0%D1%81%D1%82%D0%B8%D0%BB%D0%BA%D0%B8/", "text": "Всички републикански пътища са проходими при зимни условия\n                    Над 500 машини обработват пътните настилки по републиканската пътна мрежа в районите със снеговалеж, съобщиха от АПИ. Най-силни са снеговалежите в Софийска област. В Троянския проход - път II-35 Троян - Кърнаре, е ограничено преминаването на тежкотоварни камиони над 12 тона поради снегонавявания.\n\nБез ограничения е движението през проходите \"Айтоски\", \"Котленски\", \"Обзорски\", \"Печинско\", \"Превала\", \"Предел\", \"Републиката\", \"Ришки\" и \"Рожен\".\n\nОграничено е движението на товарни автомобили над 10 тона през проходите \"Вратник\" и \"Твърдишки\". Забранено за камиони над 3,5 тона е преминаването през проходите \"Дюлински\" и \"Пампорово\". Ограничено е движението на товарни автомобили над 12 тона през проходите \"Петрохан\" и \"Шипка\".\n\n27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Агенция \"Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, тъй като се очаква засилване на снеговалежа, да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\n                    ", "date": "2017.12.17", "title": "Над 500 машини обработват пътните настилки"}
{"url": "http://www.monitor.bg/a/view/16818-%D0%95%D0%B2%D1%80%D0%BE%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82-%D0%B4%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D0%B5%D0%BC-%D0%BD%D0%B0%D1%81%D0%BB%D0%B0%D0%B3%D0%B2%D0%B0%D0%BD%D0%B8%D1%8F-%D0%BE%D1%82-%D0%BC%D0%B8%D0%BD%D0%B0%D0%BB%D0%BE%D1%82%D0%BE/", "text": "\n                    Евроинтеграцията на страните от Западните Балкани е уникална възможност да преодолеем негативните наслагвания от миналото, които ни разделяха. Това заяви евродепутатът Андрей Ковачев (ЕНП/ГЕРБ) по време на дискусия с български журналисти в Страсбург за приоритета на нашето председателство на Съвета на ЕС – подготовката на държавите от Западните Балкани за членство в Европейския съюз. В обсъждането по темата участваха и евродепутатите Асим Адемов (ЕНП/ГЕРБ), Петър Курумбашев (С&Д/БСП) и Ангел Джамбазки (ЕКР/ВМРО).\n\nСпоред Ковачев само по пътя на евроинтеграцията ще се стопят ледовете, появили се след Балканската война, Междусъюзническата война, комунистическата диктатура, разделянето по идеологически причини и проявата на насилие срещу всеки в тези страни, който се самоопределя като българин. По думите му първата стъпка вече е направена с признаването на българската общност в Албания.\n\nКовачев посочи, че е добре, че България поставя отново на дневен ред темата за Западните Балкани, за да прегарантира не толкова на политическите елити, колкото на гражданите от тези държави, че не са забравени. „Председателството е заложило на свързаността и мобилността в региона като един от приоритетите, освен политическата пътна карта, която трябва да бъде следвана от ЕС чрез отварянето и затварянето на съответните преговорни глави”, допълни той.\n\nСпоред Асим Адемов с присъединяването на страните от Западните Балкани Европа ще стане по-сигурна и по-стабилна. „Моето мнение е, че ако ЕС не дойде в тези държави, тук ще дойдат други сили, други съюзи, които ще дестабилизират региона”, допълни той.\n\nПетър Курумбашев смята, че Черна гора е най-близо до членство в ЕС, тъй като е най-напред в преговорния процес. Той изрази съжаление, че не е така с нашите съседки Сърбия и Македония, а България има най-пряк интерес точно тези две държави да вървят по-ускорено по пътя на евроинтеграцията. „Ентусиазмът на ЕС е под умерения за каквото и да е разширение, по-скоро ние имаме желание за това”, посочи евродепутатът. По думите му България трябва да обърне внимание на реализирането на сериозни проекти в региона и на развитието на балкански транспортни коридори, независимо дали тези държави са членки на ЕС или не.\n\nАнгел Джамбазки определи Западните Балкани като зона, откъдето влиза чуждо влияние – на Ердоган и Саудитска Арабия в Босна и Херцеговина и на руската политика, която се опитвала да не допусне най-вече Черна гора, Македония и Сърбия да станат част от ЕС. Евродепутатът посочи, че ползите от евроинтеграцията на Западните Балкани са исторически, икономически и от гледна точка на сигурността. По думите му за България е важно да възстанови своите исторически каузи там. Джамбазки посочи, че е необходимо тези държави да са част от ЕС и защото това е възможността през тях да бъдат построени транспортни коридори.\n\n„Най-вероятно след 2025 г. ще се говори за присъединяване на нови страни към ЕС. Това беше ясно заявено от председателя на ЕК Жан-Клод Юнкер и технически трудно ще стане по-бързото разширяване”, допълни евродепутатът.\n                    ", "date": "2017.12.17", "title": "Евроинтеграцията на Западните Балкани е възможност да преодолеем наслагвания от миналото"}
{"url": "http://www.monitor.bg/a/view/60242-%D0%9D%D0%BE%D0%B2-%D0%B8%D0%B3%D1%83%D0%BC%D0%B5%D0%BD-%D0%BF%D0%BE%D0%B5-%D0%B6%D0%B5%D0%B7%D1%8A%D0%BB%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%91%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "Смяната стана върху три червени килима с герба на Цариградската патриаршия – двуглав орел с корона\n                    Нов игумен пое от неделя жезъла на властта – посоха, в Бачковския манастир „Успение Богородично”, което шокира монасите и служителите в обителта и изненада вярващите. Рокадата бе след решение на Светия Синод от 15 декември, с което настоящият игумен архимандрит Симон се изпраща от 23 декември в русенската епархия, а неговият пост в обителта заема архимандрит Самуил (Николаев Теодосиев), който до момента е бил клирик на Видинската епархия. Посохът бе предаден в ръцете на отец Самуил лично от Мелнишкия епископ Герасим, който е главен секретар на Светия Синод.„Много добри и полезни неща направихте в манастира, но ние сме длъжни да изпълняваме решението на Светия Синод. Дори, когато преживяваме големи катаклизми, трябва да показваме, чрез нашия пример, че когато ни е тежко, можем с любов да изгладим всички недоразумения”, каза епископ Герасим на отец Симон, като му благодари за стореното за обителта от името на Светия Синод. Към новия игумен отец Самуил епископът се обърна с пожеланието Бог да му дава много сили, здраве и духовен разсъдък, за да може да отсъжда правилно кое е добро и кое не за светата обител.Епископ Герасим бе единственият представител на Светия Синод, който присъства на смяната. Главният секретар води и светата литургия, която предхождаше рокадата във властта на обителта. Богослужението и последвалото предаване на посоха се случиха върху три червени кръгли килима с герба на Цариградската патриаршия – двуглав орел с корона, което подсили тържествеността на церемонията.Самият отец Симон подчерта, че не се чувства огорчен и че няма представа защо е направена рокадата. „Ние много харесвахме отец Симон и за нас смяната му е необяснима. И ние до вчера (б.р. до събота) не знаехме, че ще имаме нов игумен. Нямаме никаква представа защо е взето това решение”, коментираха служители на обителта. Повечето от тях видели за първи път отец Самуил в двора на манастира в събота, когато се извършвала приемо-предавателната ревизия. „Щом има смяна, трябва да се направи ревизия, каквато е нашата процедура, за да се знае какво остава в манастира, какво поема новия игумен. Ако имам лични вещи, си ги вземам, а всичко останало се проверява. Няма финансови злоупотреби”, бе категоричен отец Симон.Новият игумен архимандрит Самуил на своя ред изрази изненада, че е бил избран за поста, което пък провокира медиен интерес. „Не съм очаквал това. Това е огромна отговорност. Това е ставропигиален манастир, още повече Бачковският манастир. С това което Симон е положил, с това, което е направил - е много”, каза отец Самуил пред журналисти, след като пое обителта. Той уточни, че няма планове и очаквания и че първо трябва да се запознае с обстановката, което нямало как да стане за 2-3 дни.„Разбира се, че съм изненадан, но не е това думата, защото изненадите в православната ни църква за монаха би трябвало да са част от живота му. Много пъти и архимандрит Симон каза - ние не сме свои си. Ние не приндлежим на себе си. Нашият живот е обречен на бога, на Христос. От Симон усещам подадена ръка”, заяви отец Самуил. Архимандрит Симон пък призова вярващите да не пришпорват новия игумен. „Енорийското служение е едно, а управлението на ставропигиален манастир е съвсем различно. Ако при него досега е имало три пера, в манастира образно казано има 33 пера. Ние не принадлежим на себе си. Това означава, че и чувствата които имаме трябва да ги запазим за себе си. Това трябва да си остане между нас и бога в нашите молитви. Ние преди всичко сме монаси, дали сме обети за послушание и щом Светият синод на БПЦ ни е призовал на някакво служение ние сме длъжни първо да се смирим и да изпълним служението, което ни е възложено”, каза той. Отец Симон бе на поста в последните 3 години, като преди това смени от мястото епископ Борис, който бе махнат от Светия Синод след нашумял в медиите секс скандал.„Както дядо Герасим изказа благодарност към мен от името на св. синод и негово светейшество българския патриарх и аз изказвам благодарност за това че ми дадоха възможност и аз малко да се потрудя за благото на тази стародавна обител, която вече навлиза в своето хилядолетие. Сега ще отпътувам за коледните празници в Русе и там ще се установи какво ще е служението му в русенска епархия”, каза отец Симон. \n\n\n                    ", "date": "2017.12.17", "title": "Нов игумен пое жезъла на властта в Бачковския манастир"}
{"url": "http://www.monitor.bg/a/view/88381-%D0%A0%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B8%D0%BB%D0%B8-%D0%BF%D1%80%D0%BE%D1%82%D0%B8%D0%B2-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%B3%D0%B0%D0%B7-%D0%B2-%D0%93%D0%B5%D0%BD%D0%B5%D1%80%D0%B0%D0%BB-%D0%A2%D0%BE%D1%88%D0%B5%D0%B2%D0%BE/", "text": "\n                    Референдумът в Генерал Тошево „за” или „против” добива на газ е успешен, сочат данните на общинската избирателна комисия.\"Гласували са 52,78 на сто от имащите право на глас, което е 6672 от всички имащи право на глас и това определя местния вот, като легитимен. 96,91 от всички гласували са против добива на газ и полезни изкопаеми в Добруджа\", заяви за \"Монитор\" Атанас Атанасов, председател на Инициативния комитет. За да бъде валиден референдумът, е необходимо 40 на сто от имащите право на глас да упражнят своя вот и 50% плюс един от гласувалите трябва да са отговорили с „да”. Право на глас имаха 12 645 души. До 16 часа гласуваха 5 709 от тях. Въпросът на референдума е: „Против ли сте Община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?”Решението за провеждане на референдума бе взето от Общинския съвет на 1 ноември след масови протести на местното население срещу намеренията на инвеститора „Русгеоком БГ” за 35-годишна концесия и добив на природен газ от находище „Спасово”, което обхваща 18 села в региона.„Гласувах за бъдещето на Добруджа. Референдумът на практика е висша форма на участие на гражданите в управлението както на държавно, така и на местно ниво. След като станат ясни резултатите, кметът на Община Генерал Тошево, заедно с председателя на Общинския съвет и аз, в качеството си на председател на Инициативния комитет против добива на газ на територията на Община Генерал Тошево, ще поискаме среща с Министър – председателя на Република България – г-н Борисов. На тази среща ще представим резултатите от местния референдум, ще представим събраната подписка от над 10 700 подписа на граждани от цялата страна против добива на газ и ще поискаме адекватно политическо решение. Ние сме граждани и не желаем да водим дълги битки за бъдещето на Добруджа, затова искаме бързо и крайно решение от властимащите”, заяви Атанас Атанасов, председател на Инициативния комитет.„Със създаването на Инициативния комитет против добива на газ ние поставихме началото на едно Гражданско движение в подкрепа на целия регион. Надявам се, че обединението, което се получи до момента, ще се доразвива и в бъдеще, без външна намеса. Референдумът ни е първото бойно кръщение”, бяха думите на Захари Григоров.„Гласувах за земята ни, да не я надупчат и да остане за децата ни”, коментира на излизане от секцията Станка Колева.„Отивам да гласувам за чиста Добруджа. Ние не искаме никакви подземни проходи, ние не искаме да ни тровят водата и въздуха”, заяви Йорданка Желязкова.Инвестиционното намерение на фирма „Русгеоком БГ” ЕАД е върху площ от 219 дка в землищата на 18 села на община Генерал Тошево, да изгради 8 площадки с 41 сондажа за добив на газ, с дълбочина на сондите от 1080 до 2 700 м. „Русгеоком” иска концесия върху терена за срок от 35 години. Коя е фирма „Русгеоком БГ”? Регистрирана е на същия адрес като Овергаз – ул. „Филип Кутев” 5 в Лозенец. Изпълнителен директор е Христо Станев, а братът на Сашо Дончев – Пламен Дончев, е член на борда на директорите. Капиталът на „Русгеоком” е 14 млн. лева, но едноличен собственик на капитала е фирмата на Сашо Дончев „Ди Ди Мениджмънт”.След направените обществени обсъждания на доклада по ОВОС на „Русгеоком БГ”, РИОСВ – Варна трябваше да излезе с окончателно решение дава ли зелена улица за добива на газ или не. Крайният срок бе 12 декември. Оказа се обаче, че са необходими сериозни допълнителни становища от експерти на всичките 8 институции, свързани с този проект, включително и на Минно геоложкия университет, относно технологията на добива. В тази връзка от РИОСВ са поискали удължаване на срока за свикване на Експертния съвет. Единственото сигурно е, че това няма да се случи до края на календарната 2017 г.\n\n\n                    ", "date": "2017.12.17", "title": "Генерал Тошево гласува против добива на газ (ОБНОВЕНА)"}
{"url": "http://www.monitor.bg/a/view/19263-%D0%A3%D0%BC%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%89%D0%B5-%D1%81%D0%BB%D0%B5%D0%B4%D0%B8-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "Държавата ще поръча камери и табели за 7,2 млн. лв. \n                    Агенция „Пътна инфраструктура“ обяви обществена поръчка за разработване и внедряване на интелигентна транспортна система на АМ „Тракия“.\n\nВ тунел „Траянови врата“ ще бъде изградена уникална за България интелигентна система за автоматична идентификация на инциденти (Automatic Incident Detection – AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. В съоръжението ще бъде монтирано ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др.\n\nНа АМ „Тракия“ ще бъдат монтирани и 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя. Преди 2 година за първи път на участъци от първокласната и второкласната пътна мрежа бяха монтирани 20 бр. електронни информационни табели, което осигури бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничение и алтернативните маршрути.\n\nС изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“. Целта е повишаване безопасността на движение и спазване на ограниченията на скоростта.\n\nДруга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата.\n\nПроектът се съфинансира от Оперативна програма „Транспорт и транспортна инфраструктура“ 2014 – 2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз в тази област.\n\nИндикативната стойност на поръчката е 7 261 500 лв. без ДДС. Предвижда се периодът за изграждане на системата и въвеждането й в експлоатация да бъде до 24 месеца от сключването на договор с избрания изпълнител.\n                    ", "date": "2017.12.17", "title": " „Умна” система ще следи за инциденти на „Тракия”"}
{"url": "http://www.monitor.bg/a/view/9914-%D0%92%D0%BB%D0%B0%D0%BA-%D1%83%D0%B1%D0%B8-%D0%BC%D1%8A%D0%B6-%D0%B1%D0%B8%D0%BB-%D1%81%D0%B5%D0%B4%D0%BD%D0%B0%D0%BB-%D0%BD%D0%B0-%D1%80%D0%B5%D0%BB%D1%81%D0%B8%D1%82%D0%B5/", "text": "\n                    Мъж е загинал, след като е бил блъснат от бързия влак за София в района на гара „Искър“. Това съобщиха от пресцентъра на БДЖ за \"Фокус\".\nИнцидентът е станал около 18.20 часа. В момента пътниците на влака престояват на гара „Искър“ до освобождаване на движението. По първоначална информация човекът е седял на релсите. Продължава огледът на място.\nПо-късно движението на влаковете бе възстановено.\n                    ", "date": "2017.12.17", "title": "Влак уби мъж, бил седнал на релсите"}
{"url": "http://www.monitor.bg/a/view/25479-%D0%A2%D1%8F%D0%BB%D0%BE-%D0%BD%D0%B0-%D0%BC%D1%8A%D0%B6-%D1%81-%D0%B8%D0%B7%D1%8F%D0%B4%D0%B5%D0%BD%D0%B8-%D0%BA%D1%80%D0%B0%D0%BA%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%BB%D0%BE%D0%B2%D1%86%D0%B8-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%A2%D0%B5%D1%80%D1%82%D0%B5%D1%80/", "text": "\n                    Тяло на мъж с изядени долни крайници е открит от ловци в землището на село Тертер. Това съобщиха от Областната дирекция на МВР – Разград. Сигналът е подаден около 08.45 часа вчера. При извършения оглед на място е изяснена самоличността на мъжа – това е 78-годишният с инициали А.П. от град Тутракан. Бил е настанен в Дома за стари хора в Тертер, откъдето е обявен за издирване на 19 ноември и до момента е бил в неизвестност. При първоначалния оглед следи от насилие не са установени. Трупът е откаран за аутопсия в МБАЛ - Разград. Образувано е досъдебно производство по чл.127, ал.1 от НК. \n                    ", "date": "2017.12.17", "title": "Тяло на мъж с изядени крака откриха ловци край село Тертер"}
{"url": "http://www.monitor.bg/a/view/13990-%D0%9D%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8-%D1%80%D0%B0%D0%B7%D0%BC%D0%B8%D1%81%D0%BB%D0%B8%D1%85%D0%B0-%D0%BD%D0%B5-%D0%B1%D0%B8%D1%85%D0%B0-%D0%B8%D0%B7%D0%B1%D1%80%D0%B0%D0%BB%D0%B8-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    51% от британците биха гласували \"за\" оставане в Европейския съюз, сочат резултатите от проучване, публикувано във вестник \"Индипендънт\". Привърженците на Брекзит са 41 на сто.\n\nПроучването е проведено сред 1400 души между 5 и 8 декември. То е публикувано в момент, когато страната преминава към втората фаза от преговорите за напускане на ЕС, която ще се фокусира върху търговията.\n\n\"Индипендънт\" отбелязва, че предимството на привържениците на оставането в Съюза е най-голямото отчетено след референдума през юни миналата година. \n\nВеликобритания трябва да сключи силно търговско споразумение с ЕС след Брекзита и да избегне зависимост от блока, заяви външният министър Борис Джонсън пред в. \"Сънди таймс\".\n\nАко не отхвърли европейските закони, Великобритания ще стане васална държава, заявява Джонсън в интервюто. Правителството трябва да се стреми да се възползва възможно най-много от Брекзита, сключвайки търговски споразумения с други страни, подчерта той.\n\nТази седмица премиерът Тереза Мей постигна споразумение с ЕС, с което преговорите за Брекзит преминават към обсъждане на търговията и споразумението за прехода. Но сега тя трябва да обедини силно разединеното си правителство по въпроса какво търговско споразумение Великобритания наистина иска, отбелязва Ройтерс.\n\nМеждувременно европейският комисар по разширяването и политиката на добросъседство Йоханес Хан изрази своето положително мнение за стартирането на преговорите за присъединяване на Албания и Македония в ЕС през следващата година. Говорейки по време на среща в Гърция, комисарят заяви, че е твърдо убеден в това. „ЕС има по-слабо влияние на Балканите преди началото на преговорите за присъединяване. Но ние ще имаме повече влияние по време на преговорите. Затова и възнамерявам да започнем преговорите с Албания и Македония“, допълни той.\n                    ", "date": "2017.12.17", "title": "Над половината британци размислиха - не биха избрали Брекзит"}
{"url": "http://www.monitor.bg/a/view/35264-%D0%9F%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B6%D0%B5%D0%B4%D0%B0%D0%B8-%D1%81%D1%8A%D0%B1%D1%80%D0%B0%D1%85%D0%B0-45-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%B2%D0%B5%D1%87%D0%B5%D1%80/", "text": "\n                    Осмата лента от галактическата сага „Междузвездни войни“ - „Последните джедаи“ събра 45 милиона долара само за първата си вечер на голям екран в САЩ и Канада. Това поставя лентата на второ място по рекордни приходи от предварителни нощни прожекции, като пред нея отново е филм, част от популярната поредица. С 57 милиона долара печалби от дебютната си нощ на екран златото все още е за „Силата се пробужда“ (2015) - първата продукция от настоящата трилогия на „Междузвездни войни“.\n\n„Последните джедаи“ представя поредния сблъсък между Съпротивата и Първия ред. Бодра смяна грее и на двата фронта – от Кайло Рен (Адам Драйвър), който въпреки че сложи край на живота на баща си Хан Соло, все още изпитва колебания на чий фронт да се бие, до Фин (Джон Бойега), По (Оскар Айзък) и Рей (Дейзи Ридли), които наследяват командването на Съпротивата от принцеса Лея. След като се похвали с двойно по-голямо екранно време, отколкото в „Силата се пробужда“ Марк Хамил се превръща в гръбнак на историята.„Последните джедаи“ ще даде отговор и на един от най-обсъжданите въпроси след седмия филм от франчайза – баща ли е Люк Скайуокър на Рей.\n\nМеждувременно стана ясно, че режисираният от Райън Джонсън филм е получил зелена светлина от НАСА и ще пропътува разстоянието и до Международната космическа станция, за да направи и астронавтите съпричастни към едно от най-големите кино събития на 2017 г.\n                    ", "date": "2017.12.17", "title": "“Последните джедаи“ събраха 45 милиона за вечер"}
{"url": "http://www.monitor.bg/a/view/8506-%D0%9C%D0%97-%D0%BA%D1%83%D0%BF%D1%83%D0%B2%D0%B0-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%BD%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B7%D0%B0-%D0%B1%D0%BE%D0%BB%D0%BD%D0%B8%D1%82%D0%B5/", "text": "Спецкомисия решава за молекулите под мораториум \n                    Министерството на здравеопазването ще заплаща иновативните лекарства за болните с особено тежки и редки заболявания, които попадат под мораториум, ако за лечението няма алтернатива или по-старите медикаменти не помагат. Този въпрос ще решава специализирана комисия към ведомството, която предстои да бъде създадена. Това съобщи председателят на бюджетната комисия в парламента Менда Стоянова пред bTV по повод отхвърленото президентско вето върху мораториума на новите молекули. По думите й 123 лекарства за онкоболни се разпространяват през аптеките и са платени от НЗОК, като 74% от тях са иновативни.\n\nТова показва, че най-новите лекарства се използват от хората в България, заяви Стоянова. Мисля, че Вежди Рашидов и Стефан Данаилов изобщо не разбират за какво става дума. И хората не разбраха за какво става дума. За лекарства за онкоболни са предвидени над 300 млн.лв., посочи тя и припомни, че под мораториум попадат 32 медикамента, които са нови за пазара, но не всички са за онкологично болни. Председателят на финансовата комисия подчерта, че само за 4 от тях няма заместител.\n\nЗа две от тях има 23 души с редки заболявания, за останалите две болните са 1500, за които здравното министерство ще осигури средства. Нямаме знак от премиера за преразглеждане на ветото и аз не виждам причина за това, уточни още Стоянова.\n\nТози режим на работа ще функционира до доказването на терапевтичния ефект от лечението с въпросните медикаменти. Едва след това и след изтичане на временната едногодишна мярка въпросните лекарства ще бъдат реимбурсирани от здравната каса. Това пък заяви фздравният министър Кирил Ананиев пред БНР.\n\nПри всички случаи лечението на хората ще бъде осигурено, било от бюджета на касата или от този на Министерството на здравеопазването, увери той.\n\nСпоред изчисленията на експерти за 32 нови молекули ще са необходими близо 40 млн. лева годишно.\n\nМинистър Ананиев посочи, че за 28 от тях има алтернативно лечение на високо европейско ниво и то е осигурено от Националната здравноосигурителна каса, и потвърди, че останалите 4 ще бъдат финансирани от МЗ.\n\nПо повод състоянието на държавните болници Кирил Ананиев съобщи, че идеята не е да бъдат закривани лечебни заведения, а да се преструктурират така, че да работят ефективно. Първата болница, в която ще започне този процес е многопрофилната в Ловеч.\n\nМинистърът Ананиев заяви, че в петък е провел среща с представители на Националното сдружение на общините и кметове, на което е било разгледано състоянието на общинските болници. На срещата е решен да бъдат увеличени парите за майчино и детско здравеопазване.\n                    ", "date": "2017.12.17", "title": " МЗ купува иновативните лекарства за болните"}
{"url": "http://www.monitor.bg/a/view/76950-%D0%A1%D0%BF%D0%BE%D1%80%D1%82%D0%B8%D1%81%D1%82%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D1%82-%D0%9A%D0%BE%D0%BB%D0%B5%D0%B4%D0%BD%D0%B0-%D0%BA%D1%80%D1%8A%D0%B2%D0%BE%D0%B4%D0%B0%D1%80%D0%B8%D1%82%D0%B5%D0%BB%D1%81%D0%BA%D0%B0-%D0%B0%D0%BA%D1%86%D0%B8%D1%8F/", "text": "\n                    За поредна година варненски спортисти организират Коледна кръводарителска акция. Инициаторите са от спортен клуб „Десант“ и организацията БиС (Благотворителност и Спорт). Те приканват в открито писмо всички, които имат желание за добро дело преди празниците, да се включат в кръводарителската акция. Събитието е насрочено за понеделник, 17 декември в Регионалния център по трансфузионна хематология във Варна. Акцията стартира в 10 часа и ще продължи през целия ден, козват още в поканата си организаторите.\n                    ", "date": "2017.12.17", "title": "Спортисти организират Коледна кръводарителска акция "}
{"url": "http://www.monitor.bg/a/view/34121-%D0%98%D0%B3%D1%80%D0%B0%D1%87-%D0%BE%D1%82-%D0%9D%D0%91%D0%90-%D1%83%D0%B1%D0%B8%D1%82-%D0%B8-%D1%80%D0%B0%D0%B7%D1%87%D0%BB%D0%B5%D0%BD%D0%B5%D0%BD-%D0%BE%D1%82-%D0%B6%D0%B5%D0%BD%D0%B0-%D1%81%D0%B8/", "text": "Благоверната взела милион долара от застраховката на Лоренцен Райт\n                    Седем години след убийството на бившия център от НБА Лоренцен Райт, полицията в Ривърсайд, Калифорния, най-после направи арест по случая. Задържана е бившата съпруга на Райт - Шери Райт-Робинсън, както и мъж на име Бил Търнър, съобщава в. „Гардиън”. Това е станало докато двамата се опитвали да избягат от силите на реда, сочат записите на случилото се.На 18 юли 2010-та Лоренцен Райт напуснал дома си с голяма сума пари в себе си. В малките часове на следващия ден баскетболистът позвънил на спешния номер 911, но в слушалката се чули само изстрели. Разчлененото тяло на Райт било открито на 28 юли в едно предградие на Мемфис – десет дни след като 34-годишният тогава играч беше обявен за издирване. Тялото му е било простреляно многократно. Седемгодишното разследване на смъртта му беше един от най-важните неразкрити случаи в полицията в Мемфис.Съучастникът на съпругата - Бил Р Търнър, беше обвинен в убийство от първа степен заради смъртта на Райт при откриването на делото на 5 декември. Той е пледирал, че е невинен. Медиите съобщават, че фермерът Търнър и Шери Райт се познавали от години, като посещавали една и съща църква. Именно там те започнали да кроят плановете си как да убият баскетболиста.Източници от разследването допълват, че Лоренцен Райт не бил убит при първия опит на заговорниците. Между април и юли двамата си уговорили среща близо до дома на семейството в Атланта. Там те се сдобили с незаконни огнестрелни оръжия с помощта на неназован засега съучастник. Непредвидено отпътуване на Райт обаче объркало плановете им.Ключово за повдигането на обвинението се оказало откриването на оръжието на престъплението, коментира директорът на полицията в Мемфис Майкъл Ралингс. „Открихме оръжието в едно езеро край Уолънт, Мисисипи, на около75 километра от Мемфис, каза той. – Именно то се оказа ключът. Иначе в хода на разследването в обозрението ни попаднаха още много хора…“Основен мотив за убийството от страна на Шери Райт, както може да се очаква, са парите. През 2014 година тя потвърди, че след смъртта на съпруга си е получила един милион долара от неговата застраховка „живот”. По нейните думи сумата й е послужила, за да осигури приличен живот на шестте си деца. \n\n\n                    ", "date": "2017.12.17", "title": "Играч от НБА убит и разчленен от жена си"}
{"url": "http://www.monitor.bg/a/view/19084-%D0%92%D0%B5%D1%87%D0%B5%D1%80%D1%8F-%D1%81-%D0%A2%D0%B0%D0%B9%D1%81%D1%8A%D0%BD-%D1%81%D1%80%D0%B5%D1%89%D1%83-809-%D0%B5%D0%B2%D1%80%D0%BE/", "text": "\n                    Бившата боксова легенда Майк Тайсън навремето почти убиваше опонентите си. Сега той се продава. От април американецът започва обиколка из Германия, Австрия и Швейцария. Там той ще разказва живота си. За възхода, когато едва на 20 години стана най-младият световен шампион. За последвалото безпрецедентно пропадане с неуспешни бракове и скандали, 3 години затвор за изнасилване...Феновете сега ще имат възможността да чуят тази история в киносалоните във Виена, Щутгарт, Бремен, Дюселдорф, Франкфурт, Хамбург и Берлин лично от него. В Цюрих, Мюнхен и Дрезден пък ще е на специални гала вечери. За да седнат на една маса с Динозавъра, почитателите му ще трябва да се бръкнат с 809 евро (най-евтините покани са по 89 евро). А той иска тези пари в битката за собственото си оцеляване.В кариерата си Железния Майк стана мултимилионер. „Профуках над 500 милиона долара, казва той. – Сега искам да живея, а не да умра…”Иначе всички помнят неговата вила с тигри и лъвове в градината. Там имаше и автопарк от 62 коли, които след това беше принуден да продаде за 2,8 млн. долара. А осемте му деца от четири жени свършиха останалото…\n\n\n                    ", "date": "2017.12.17", "title": "Вечеря с Тайсън срещу 809 евро"}
{"url": "http://www.monitor.bg/a/view/42175-%D0%9C%D0%B5%D0%B9%D1%83%D0%B5%D0%B4%D1%8A%D1%80-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BD%D0%B0%D0%B9%D0%B2%D0%B5%D0%BB%D0%B8%D0%BA/", "text": "\n                    На света има само един най-велик спортист, това съм аз. Това е самооценката, която си направи бившият световен шампион по бокс в пет различни теглови категории Флойд Мейуедър (50-0, 27 КО). Той допълни, че ако се завърне от пенсионирането си, може да направи един милиард долара от сделка за три или четири бити с най-голямата ММА организация в света Ultimate Fighting Championship (UFC).„По-добре да не чувам, че някой говори, че това не съм аз. Аз съм най-добрият за всички времена. Никой не го прави по-добре от мен. Аз имам най-добрият стил, правя го по своя собствен начин. Аз държа 100% от приходите и аз съм шеф на себе си\", добави Мейуедър.В последната си битка на професионалния ринг Мейуедър победи Конър Макгрегър през август и по този начин спечели над 100 милиона долара. Тогава американецът се оттегли от спорта за пореден път, но се отправи към социалните мрежи, за да загатне за свое ново завръщане.\"Те ми се обадиха не много отдавна и ме помолиха да се върна. Аз мога да се върна. Ако искам, мога да се върна и да се бия в UFC. Мога да се бия в Октагона, да направя сделка за три или четири битки в клетката и да направя един милиард долара\", заяви Мейуедър. \n\n\n                    ", "date": "2017.12.17", "title": "Мейуедър се обяви за най-велик"}
{"url": "http://www.monitor.bg/a/view/22547-%D0%A4%D1%80%D0%B0%D0%BD%D1%86%D1%83%D0%B7%D0%B8%D0%BD-%D0%BE%D0%B1%D0%B8%D0%BA%D0%BE%D0%BB%D0%B8-%D1%81%D0%B0%D0%BC-%D1%81%D0%B2%D0%B5%D1%82%D0%B0-%D0%B7%D0%B0-42-%D0%B4%D0%BD%D0%B8/", "text": "\n                    Невероятно постижение, граничещо с немислимото, регистрира французинът Франсоа Габар в Брест. Той стана автор на най-бързата солова околосветска обиколка с ветроход, като обиколи глобуса за 42 дни.34-годишният Габар пресече виртуалната старт-финална линия между нос Лизар и остров Уесан точно в 2.45 ч. в събота срещу неделя, а 11 часа по-късно влезе в пристанището в Брест. Времето му е 42 дни, 16 часа, 40 минути и 35 секунди. Така Габар подобри с 30-метровия си тримаран MACIF стария рекорд на сънародника си Томас Ковий отпреди година с точно шест дни и десет часа.Рекордът около света за многочленни екипажи също е френски. Той е 40 дни, 23 часа, 30 мин. и 30 сек., поставен от Франсис Жоайон и 5-членния му екипаж в началото на годината с яхтата IDEC 3, дълга 31,5 м.\n\n\n                    ", "date": "2017.12.17", "title": "Французин обиколи сам света за 42 дни"}
{"url": "http://www.monitor.bg/a/view/48550-%D0%A5%D0%B8%D1%80%D1%88%D0%B5%D1%80-%D1%81-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BA%D0%B8%D1%82%D0%B5/", "text": "Линдзи Вон с подуто коляно след успеха\n                    Австриецът Марсел Хиршер записа историческа победа, след като спечели гигантския слалом от Световната купа по ски-алпийски дисциплини в Алта Бадия (Ит). Носителят на големия Кристален глобус през последните шест сезона и действащ световен шампион в дисциплината триумфира с общо време 2:25,42 минути. Той беше лидер след първия манш и след солиден втори стигна до втори успех за сезона и общо 48-и в кариерата си.С днешния си триумф Хиршер записа две исторически постижения. Той постигна рекордна пета поредна победа на тази писта. Досега Марсел делеше първото място с италианската легенда Алберто Томба, след като двамата имаха по 4 успеха. Австриецът се доближи и на само два успеха от Томба във вечната ранглиста по победи за Световната купа. Италианецът има 50 в кариерата си.На 1,70 сек. втори днес завърши Хенрик Кристоферсен (Нор). Трети пък е 25-годишният словенец Жан Кранец (на 1,82 сек.), който записа първи подиум в кариерата си.В генералното класиране за Световната купа начело с по 374 т. са Марсел Хиршер и Аксел Лунд Свиндал (Нор). Трети е Кристоферсен с 365 т. В подреждането за малката купа в гигантския слалом след три старта начело е Хиршер с 260 т., следван от Кристоферсен (205) и французинът Алекси Пентюро (151).При жените олимпийската шампионка Ана Файт от Австрия спечели супергигантския слалом във френския зимен курорт Вал Д'Изер. Тя преодоля трасето за 1:05,77 мин. и записа първа победа за сезона и общо 15-а в кариерата си. Втора на 48 стотни зад нея финишира световната вицешампионта в дисциплината от Санкт Мориц 2017 Тина Вайратер (Лих), а трета на 51 стотни подиума допълни София Годжа (Ит).Победителката от супергигантския слалом във Вал Д'Изер от събота Линдзи Вон (САЩ) реши да пропусна състезанието заради болки в коляното. \"Коляното ми е леко подуто, така че ще си дам малко почивка. Това е превантивна мярка. Фокусирана съм върху олимпийските игри и не искам да рискувам\", написа американката в Туитър.В генералното класиране за сезона с 521 точки продължава да води Микаела Шифрин (САЩ), която пропусна вчерашния старт. Ребенсбург е втора с 412 т., а трета е Вайратер с 374 т. В подреждането за малката световна купа в супергигантския слалом лидерка е Вайратер с 240 т.\n\n\n                    ", "date": "2017.12.17", "title": "Хиршер с победа за историята в ските"}
{"url": "http://www.monitor.bg/a/view/74072-%D0%A0%D0%B0%D0%B4%D0%BE-%D0%AF%D0%BD%D0%BA%D0%BE%D0%B2-%D0%BF%D0%B0%D0%B4%D0%BD%D0%B0-%D0%BD%D0%B0-14%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%B8-%D0%B2-%D0%BD%D0%BE%D1%89%D0%BD%D0%B8%D1%8F-%D1%81%D1%82%D0%B0%D1%80%D1%82/", "text": "\n                    Радослав Янков отпадна на 1/4-финалите в паралелния слалом от Световната купа по сноуборд и в нощния старт, проведен в Кортина Д'Ампецо (Ит). Българинът падна малко преди края на двубоя си с италианеца Едвин Корати и отново не стигна до битката за медалите, както и в предишните два старта от началото на сезона.\n\nПо-рано в съботния ден на трасето излезе и Теодора Пенчева, но тя не успя да преодолее квалификациите при жените и завърши на 51-о място.\n\nВ директните елиминации Янков стартира с победа над австриеца Себастиан Кислингер, а в следващия осминафинал получи и голям подарък - елиминацията на австриеца Андреас Промегер срещу Корати.\n\nЯнков имаше предимство от няколко стотни срещу италианеца в четвъртфиналния двубой, но закачи четвъртото препятствие преди края и не завърши. В крайна сметка Корати загуби финала срещу своя сънародник Роланд Фишналер с огромна разлика – 1,77 секунди.\n\nИменно Фишналер води в генералното класиране за Кристалния глобус в паралелните дисциплини с 2250 т., следван от Галмарини (Швейц) с 1660, Соболев (Рус) с 1440, а Янков е пети с 1120 т.\n\n \n                    ", "date": "2017.12.17", "title": "Радо Янков падна на 1/4-финалите и в нощния старт"}
{"url": "http://www.monitor.bg/a/view/13021-%D0%A0%D0%BE%D0%BD%D0%B0%D0%BB%D0%B4%D0%BE-%D0%BE%D1%82%D0%BD%D0%BE%D0%B2%D0%BE-%D0%BA%D0%B0%D1%87%D0%B8-%D0%A0%D0%B5%D0%B0%D0%BB-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B2%D1%80%D1%8A%D1%85/", "text": "Зидан спечели повече трофеи, отколкото петимата си предшественици\n                    „Реал“ защити световната си купа и още година ще бъде на трона като номер 1 на планетата. Мадридският колос спечели финала на Световното клубно първенство, надделявайки с 1:0 над шампиона на Южна Америка „Гремио“ в мач, игран в Абу Даби. Кристиано Роналдо донесе трофея с попадение в 53-ата минута. \"Белите\"  триумфират за трети път в надпреварата и общо за шести, включвайки Междуконтиненталните купи.Треньорът на „Реал“ Зинедин Зидан пък спечели осми трофей. Отличието е пето за сезона за \"Кралския клуб\", което се случва за първи път в историята. Любопитното е, че начело със Зидан „Реал“ е спечелил повече отличия, отколкото при петимата му предшественици. Под ръководството на Хуанде Рамос, Мануел Пелегрини, Жозе Моуриньо, Карло Анчелоти и Рафаел Бенитес мадридчани завоюват седем трофея за осем години, като изиграват 397 мача. Зидан носи осемте трофея само за две години, като е водил отбора в 115 срещи.След успеха президентът на „Реал“ Флорентино Перес засипа с комплименти както Кристиано Роналдо, така и целия отбор. “Разполагаме с фантастичен отбор с някои млади футболисти и искаме да постигнем всичко - заяви Перес. - Кристиано винаги вкарва. Да се съмняваш в него, означава да се съмняваш в „Реал“ и изобщо във футбола като цяло. Напоследък Роналдо се справя страхотно, показвайки амбиция и желание за победи. Без съмнение той е най-добрият както заради своите талант и техника, така и заради амбицията си, усилията, саможертвата и ролята на лидер“, сподели босът.Самият Роналдо също бе доволен от триумфа, който идва само дни след петата му „Златна топка“. „Предпочитам да говоря на терена, отколкото да отговарям на критиците чрез медиите“, лаконичен бе португалецът след победата.\n\n\n                    ", "date": "2017.12.17", "title": "Роналдо отново качи „Реал“ на световния връх"}
{"url": "http://www.monitor.bg/a/view/66038-%D0%92%D0%BB%D0%B0%D0%BA-%D0%BF%D0%BE%D0%BC%D0%B5%D1%82%D0%B5-%D0%B0%D0%B2%D1%82%D0%BE%D0%B1%D1%83%D1%81-%D1%81-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Страшна трагедия сполетя Мексико, след като товарен влак помете автобус с футболисти, в който са пътували и членове на техните семейства. Младежкият отбор с играчи между 8 и 16 години е пътувал от Алтамира към Ел Салто за мач, а в рейса е имало близо 60 пътници. Според оцелели от удара виновник за инцидента е шофьорът на автобуса с футболния отбор, който е опитал да премине през жп релсите, макар да е получил ясни звукови сигнали за наближаващия влак. Броят на жертвите и пострадалите все още не е известен, като спасителните екипи с часове се опитваха да помогнат на ранените. Инцидентът наложи отлагането на мачовете от целия кръг на младежкото първенство на Мексико, като властите в страната настояха за детайлно разследване, за да се изясни вината.\n\n\n                    ", "date": "2017.12.17", "title": "Влак помете автобус с футболисти в Мексико"}
{"url": "http://www.monitor.bg/a/view/48677-%D0%A1%D0%B8%D1%82%D0%B8-%D1%81%D0%B3%D0%B0%D0%B7%D0%B8-%D0%B8-%D0%A2%D0%BE%D1%82%D0%BD%D1%8A%D0%BC-%D0%BF%D0%BE-%D0%BF%D1%8A%D1%82%D1%8F-%D0%BA%D1%8A%D0%BC-%D1%82%D0%B8%D1%82%D0%BB%D0%B0%D1%82%D0%B0/", "text": "\n                    „Манчестър Сити“ продължава с впечатляващия си рейд към титлата в Англия. В дербито на 18-ия кръг „гражданите“ размазаха с 4:1 „Тотнъм“ и увеличиха на 14 точки преднината си пред преследвача „Юнайтед“, който снощи игра с „Уест Бромич“.След успеха мениджърът на „Сити“ Пеп Гуардиола пък не пропусна да благодари на ръководството, което му е осигурило впечатляващи играчи. „Победихме един от най-добрите отбори в първенството и няма как да не съм доволен. От август насам се радваме на победи, но аз се възхищавам на начина ни на игра без топка. Благодаря на клуба, че ми предостави тези великолепни футболисти“, сподели испанецът.Колегата му в „Тотнъм“ Маурисио Почетино пък бе разочарован от играта на тима му както в атака, така и в защита. „Стараех се да видя нещо положително в нашата игра, но не успях“, лаконичен бе Почетино. Загубата отдалечи „шпорите“ от Топ 4, като тимът се свлече на седмото място.\n\n\n                    ", "date": "2017.12.17", "title": "„Сити“ сгази и „Тотнъм“ по пътя към титлата"}
{"url": "http://www.monitor.bg/a/view/76479-%D0%A1%D0%BE%D0%BA%D0%BE%D0%BB%D0%BE%D0%B2-%D1%89%D0%B5-%D1%81%D0%BF%D0%BE%D1%80%D0%B8-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B2%D1%80%D1%8A%D1%85/", "text": "\n                    Волейболният национал Цветан Соколов и тимът на „Кучине Лубе“ (Чивитанова) стигнаха до финала на световното клубно първенство, след като надиграха категорично домакините от СКРА (Белхатув) с Николай Пенчев в състава с 3:0 (23, 23, 23).Българският диагонал отново бе топреализатор, отчитайки се с 14 точки (1 ас, 2 блокади) в полуфинала. Давиде Канделаро и Енрико Сестер завършиха с по 8 точки. За СКРА Ники Пенчев бе резерва и завърши само с 2 точки в актива си. Мариуш Влазли приключи с 12 т. (1 ас).Спорът за титлата е тази вечер от 21.30 ч. в Полша, а в него съперник на Соколов и компания ще бъде руският гранд „Зенит“ (Казан). Победителят от Шампионската лига „Зенит“ детронира действащия клубен първенец - бразилския „Сада“ (Крузейро) в другия полуфинал с 3:0. Казанци също ще се пробват да спечелят клубната титла за първи път след два загубени финала през 2015 и 2016 г. и два бронзови медала.Досега Цветан Соколов има 3 клубни титли с отбора на „Тренто“ (2009, 2010 и 2011), а с една повече от него е съотборникът му Османи Хуанторена.\n\n\n                    ", "date": "2017.12.17", "title": "Соколов ще спори за световния връх"}
{"url": "http://www.monitor.bg/a/view/58954-%D0%9A%D0%B0%D0%BC%D0%B1%D1%83%D1%80%D0%BE%D0%B2-%D0%92%D0%B5%D1%87%D0%B5-%D0%B8%D0%BC%D0%B0%D0%BC-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%81%D0%B5%D0%B7%D0%BE%D0%BD/", "text": "\n                    Голмайсторът на „Берое“ Мартин Камбуров призна, че вече получава оферти за следващия сезон. Ветеранът присъства на коледното тържество на „Локомотив“ (Пловдив), на което получи наградата за най-добър футболист за 2017 година. \"Благодаря за наградата, сподели нападателят след церемонията. - Това е инициатива, организирана от феновете. Те са гласували и щом те са преценили, значи така трябва. Дали един ден мога да се върна в „Локо“? Не искам да коментирам. Имам си клуб. Сега съм в Стара Загора, изпълнявам си задълженията там. Имам си договор до май месец, мисля да го изпълня, а след това вече ще мислим. Ако няма контузии, със сигурност ще продължа да играя и през следващия сезон. Вече имам и оферти, ако трябва да бъда честен\", довери Камбуров пред пловдивските журналисти.\n\n\n                    ", "date": "2017.12.17", "title": "Камбуров: Вече имам оферти за следващия сезон"}
{"url": "http://www.monitor.bg/a/view/57253-%D0%9C%D0%B5%D1%80%D0%BA%D0%B0%D0%B4%D0%BE-%D0%BD%D0%B0%D0%BF%D1%83%D1%81%D0%BA%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81-4-%D0%BA%D0%BE%D0%BD%D1%82%D1%80%D0%BE%D0%BB%D0%B8-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Лявото крило Кевин Меркадо няма да остане в ЦСКА-София. Ръководството на „червените“ не е успяло да се разбере с агентите на футболиста. Еквадорецът играеше на „Армията“ под наем от „Гранада“, а по всяка вероятност следващата дестинация на играча ще е Мексико. \"Договорът му за наем изтича в края на годината и няма да бъде подновен. Това момче е голям професионалист, но не можахме да се разберем с агента му и това стана за сметка на футболиста\", заяви пред БНТ главният мениджър на ЦСКА-София Стойчо Стоилов.В същото време стана ясно, че „армейците“ ще изиграят четири контроли по време на зимния си лагер в Испания. Те ще са срещу отбори от елитни първенства в Европа, като не е изключено един от опонентите да е азиатски тим. \"Червените\" летят за Марбея на 23 януари, като лагерът там ще продължи до 3 февруари. След завръщането в България ЦСКА-София ще има една или две проверки на родна земя. Седмица преди подновяване на Първа лига тимът ще представи новите попълнения със спаринг на \"Армията\". ЦСКА-София започва зимна подготовка на 8 януари, а два дни по-късно лети за Турция.\n\n\n                    ", "date": "2017.12.17", "title": "Меркадо напуска ЦСКА-София, „червените“ с 4 контроли в Испания"}
{"url": "http://www.monitor.bg/a/view/24167-%D0%A1%D0%BB%D0%B0%D0%B2%D0%B8%D1%8F-%D0%B3%D0%BE%D0%BD%D0%B8-%D0%B8%D0%B3%D1%80%D0%B0%D1%87-%D0%B1%D0%B5%D0%B7-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D0%BC%D0%B0%D1%87/", "text": "\n                    “Славия” може да се раздели с малийския си нападател Сюлейман Траоре, без той да е записал и една секунда в официален мач. 21-годишният африканец дойде по средата на есенния дял и дълго време не можеше да бъде картотекиран заради проблеми с документите. Траоре игра в няколко контроли по време на паузите в шампионата заради световните квалификации. Той обаче така и не дебютира в официален двубой. Спортно-техническият щаб обмисля раздяла с него, тъй като той дълго време е бил извън строя. До момента “Славия” освободи трима защитници - Михаил Венков, Матеус Биси и Юлис Ндонг. В плановете за селекция на \"белите\" засега е нападателят Цветелин Чунчуков, който напусна „Черно море“.„Славия“ се събира за първа тренировка на 8 януари (понеделник), след което предстои лагер в Турция. Целите пред тима пък остават максимално предно класиране в Първа лига, както и опит за атака на Купата на България. Играчите на Златомир Загорчич стигнаха до полуфинал в надпреварата, където са още „Левски“, ЦСКА-София и „Ботев“ (Пд). Жребият е във вторник, а финалистите ще бъдат излъчени след мачове на разменено гостуване.\n\n\n                    ", "date": "2017.12.17", "title": "“Славия“ гони играч без нито един мач"}
{"url": "http://www.monitor.bg/a/view/2882-%D0%9D%D0%B5%D0%B9%D1%82%D1%8A%D0%BD-%D0%9F%D0%B5%D0%B9%D0%B4%D0%B6-%D0%9A%D0%BE%D0%BB%D0%B5%D0%BB%D0%BE%D1%82%D0%BE-%D0%BC%D0%B8-%D0%B4%D0%B0%D0%B2%D0%B0-%D0%BF%D1%8A%D0%BB%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B2-%D0%BA%D0%B0%D1%81%D0%BA%D0%B0%D0%B4%D0%B8%D1%82%D0%B5/", "text": "„Убийствените мистерии на Мис Фишър“ накара фенове от цял свят да летят до Австралия, за да ме гледат в театър \n                    Една класическа детективска поредица ще ни топли пред малкия екран в разгара на Коледните празници – „Мистериите на Мис Фишър“ е сред топ заглавията, белязали старта на Epic Drama у нас. Каналът от семейството на Viasat World ще доразвие представата ни за добро прекарване на кино по пантофи и с дистанционно в ръка с хитови сериали на BBC като „Миниатюристът“, „Селото“ и „Близо до врага“. Но ето и сюжетът на „Мистериите на Мис Фишър“ накратко. Ако си я представяте като женския и доста по-сексапилен еквивалент на Еркюл Поаро от книгите на Агата Кристи, то не сте далече от истината. Еси Дейвис е Мис Фрин Фишър – дама, която предпочита да не прекарва следобедите си в клюки над чаша чай и бродерия, а в разплитане на психологически пъзели. Тя е детективът, промъкващ се по задните улички, в джазклубовете и божествените имения на 1920-те, за да се бори с несправедливостите, въоръжена с пистолета си с перлена дръжка и с острия си като кама ум. Пряк съучастник в прключенията й е инспектор Джак Робинсън, в чиято кожа скача австралиецът Нейтън Пейдж. \"Монитор\" се свърза с него за повече подробности около проекта.  \n\n\n                    ", "date": "2017.12.17", "title": "Нейтън Пейдж: Колелото ми дава пълна свобода в каскадите"}
{"url": "http://www.monitor.bg/a/view/33153-%D0%A1%D0%BB%D1%8F%D0%BF%D0%B0%D1%82%D0%B0-%D0%92%D0%B0%D0%B9%D1%88%D0%B0-%D0%BE%D1%82%D0%BA%D1%80%D0%B8-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%97%D0%BB%D0%B0%D1%82%D0%B5%D0%BD-%D1%80%D0%B8%D1%82%D0%BE%D0%BD-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Номинираната за „Оскар“ анимация на Теодор Ушев „Сляпата Вайша“ откри 23-то издание на фестивала на българското документално и анимационно кино „Златен ритон“ в Пловдив. 90 нови продукции ще бъдат представени в рамките на форума, като 63 от тях ще премерят сили в двете конкурсни програми. Последното издание на феста се проведе през 2015 г., затова тази година организаторите от НФЦ залагат на по-голям брой ленти. Начело на журито застава продуцентката Павлина Желева, а освен нея достойнствата на филмите ще оценяват още режисьорите Андрей Слабаков, Владимир Андреев, аниматорът и продуцент Настимир Цачев и художничката Вихра Григорова, представител на община Пловдив.\n\nТе ще присъдят две големи награди \"Златен ритон\" - за най-добър документален и анимационен филм, специална награда на журито, награда за най-добър режисьор, за художник-постановчик, награда за дебют, наградата на община Пловдив и до две грамоти за конкретни предложения. Възможно е наградите да се раздадат поотделно на филмите, заснети през 2016 г. и през тази година, коментира директорът на НФЦ Жана Караиванова.\n\nСред заглавията, попаднали в селекцията на „Златен ритон“, са „Пощальонът“ на Тонислав Христов, \"От Кремона до Кремона\" на Мария Аверина, дебютът \"Пустиняци\" на Цветан Драгнев и др. Общо 36 документални и 27 анимационни продукции ще се борят за големите отличия на фестивала тази година. „Златен ритон“ ще продължи до 22 декември.\n                    ", "date": "2017.12.17", "title": "„Сляпата Вайша“ откри фестивала „Златен ритон“ в Пловдив"}
{"url": "http://www.monitor.bg/a/view/46373-%D0%91%D0%B0%D0%BD%D0%B4%D0%B5%D1%80%D0%B0%D1%81-%D0%BF%D0%BE%D0%B1%D0%B5%D0%BB%D1%8F-%D0%B7%D0%B0-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%9F%D0%B8%D0%BA%D0%B0%D1%81%D0%BE/", "text": "\n                    Побелял, но достолепен, разхождащ се сред платната в ателието си по неизбежния си бял потник и черен панталон – такъв виждаме Антонио Бандерас в първи кадри от „Геният“. Във втори сезон на поредицата на National Geographic влюбеният в България испанец играе Пикасо. Клапата на продуцирания от Fox 21 Television Studios и Imagine Television сериал вече щракна в Малага и Барселона,а в моряшката тениска на младия художник ще се вмъкне Алекс Рич (\"Истински детектив\").В десетте епизода ще видим още Клеманс Поеси („Хари Потър и Огненият бокал“, „В Брюж“) като Франсоаз Жило, френска художничка и авторка на бестселъри, която има две деца от десетгодишна си връзка с Пикасо; Себастиан Роше в ролята на Емил Жило, тираничният баща на Франсоаз; Робърт Шийън („Особняци“) в ролята на Карлос Касагемас, испански студент по изкуство и поет, един от най-близките приятели на Пикасо; Попи Делевин („Kingsman: Златният кръг“, „Крал Артур: Легендата за меча“) като Мария-Тереза Валтер, любовница и муза на Пикасо, майка на първата му дъщеря, както и Ашлин Франсиози („Игра на тронове“, „Падението“) в ролята на Фернанде Оливие, артист и модел, на която Пикасо рисува над 60 портрета.Първият сезон на „Геният“ бе посветен на възхода на Айнщайн от отхърлен учител по физика до един от най-красивите умове на човечеството. Ексцентричността на създателя на Теорията на относителността не изнесена от Джефри Ръш. В исторята за турбулентния живот на Пикасо също ще се включат лица от предишните епизоди, в това число Саманта Коли, Ти Ар Най и Сет Гейбъл.„Да работя с такъв екип от разностранно надарени актьори, които играят различни роли в различни сезони на един сериал, е нещо, за което отдавна мечтая в професионален план.“, казва изпълнителният продуцент Кен Билър, който ще режисира първия епизод.Страстната натура и неизчерпаемата творческа енергия на Пикасо са неразривно свързани с личния му живот, изпълнен с шумни бракове, безброй афери и постоянно менящи се политически и лични съюзници. В годините, прекарани в кипящия от живот Париж в началото на XX век, Пикасо се среща с писатели, художници и артисти като Коко Шанел, Анри Матис, Марк Шагал, Гертруд Щайн, Жорж Брак и Жан Кокто.\n\n\n                    ", "date": "2017.12.17", "title": " Бандерас побеля за ролята на Пикасо"}
{"url": "http://www.monitor.bg/a/view/65914-%D0%94%D0%B0%D0%BD%D0%B8%D0%B5%D0%BB-%D0%A6%D0%BE%D1%87%D0%B5%D0%B2-%D0%BF%D0%BE%D0%BB%D1%83%D1%87%D0%B8-%D0%BF%D0%BB%D0%BE%D1%87%D0%B0-%D0%BD%D0%B0-%D0%9B%D0%B5%D0%BD%D0%B0%D1%80%D0%B4-%D0%9A%D0%BE%D0%B5%D0%BD-%D0%B7%D0%B0-%D0%B8%D0%BC%D0%B5%D0%BD%D0%BD%D0%B8%D1%8F-%D1%81%D0%B8-%D0%B4%D0%B5%D0%BD/", "text": "\n                    Актьорът Даниел Цочев получи изненадващ подарък – грамофонна плоча с изпълнения на Ленард Коен, за именния си ден днес. „Честит празник на всички, които празнуват името си в деня на пророк Данаил! Името на всеки от нас върви преди нас и...остава след нас!“, написа известният актьор в своята страница във Фейсбук и сподели: „Прекрасно начало на деня за мен от мелодията на грамофона. Плоча! Дори не мога да си спомня откога не съм получавал такъв подарък“.За „Монитор“ Даниел обясни, че плочата е била изненада от съпругата му Нели. „Ленард Коен е певецът на нашата любов“, каза той. „Чака ме още един подарък – по-късно, в 16 часа, синът ни Филип има концерт с виолончелото си в Музикалното училище. А вечерта ще празнуваме с приятели“, отбеляза именникът.„Дори аз се изненадах, че в „Ориндж“ намерих три плочи на Коен. Избрах Popular Problems, защото този албум го нямаме дори на диск, въпреки че сме се снабдили с почти цялата дискография на певеца. Забелязала съм, че когато търся нещо с любов, късметът ми се усмихва“, довери Нели.Нели Бенова е и продуцент на музикално-театралния спектакъл с Даниел Цочев „На нея с обич“, посветен на естрадната легенда Емил Димитров. Тя призна, че ще търсят финансова подкрепа от различни спонсори, за да продължат сценичния живот на вълнуващото представление, защото досега държавата не е подала ръка да подпомогне съществуването на творбата за любимия певец на цяла България. В момента Даниел Цочев се изявява успешно и като гост-актьор в Малък градски театър „Зад канала“, където е шефът любовник в спектакъла на Бойко Илиев „Апартаментът“ по чернобялата филмова класика на Били Уайлдър.\n\n\n                    ", "date": "2017.12.17", "title": "Даниел Цочев получи плоча на Ленард Коен за именния си ден"}
{"url": "http://www.monitor.bg/a/view/81877-%D0%93%D0%BE%D0%B4%D0%B6%D0%B8-%D0%B3%D1%83%D1%88%D0%BD%D0%B0-%D1%82%D1%80%D0%B5%D1%82%D0%B0-%D1%80%D0%BE%D0%B6%D0%B1%D0%B0/", "text": "Музикантът стана татко на момиче, кръщава го на майка си \n                    Китаристът Георги Милчев- Годжи и приятелката му Надежда Дончева посрещнаха първата си дъщеричка. Момиченцето се появи на бял свят във врачанската болница „Христо Ботев“ вчера и ще носи името Цвета, кръстено на майката на музиканта Цветана. Малката е тежи 2,5 кг. и е висока 48 см. Това е първият общ наследник на Милчев и 25-годишната Дончева, която върти малък бизнес, свързан със здравословното хранене. Двамата се запознали именно покрай професионален ангажимент на Надежда, тъй като и самият Годжи е стриктен във воденето на природосъобразен начин на живот. След като претърпя няколко раздели под светлините на прожекторите обаче музикантът и настоящата му половинка държат отношенията си скрити от публичното пространство. Малката Цвета е трето дете за 48-годишния музикант на „Ку-ку бенд“. Той има двама сина от ученическата си любов и впоследствие първа съпруга - Даниела. Подобно на баща си и двамата имат певчески талант, като по-големият Цветомил има афинитет и към киното. Според спекулациите пък и той се очаква да гушне скоро първата си рожба. По-малкият син на Милчев Волен в момента е в Холандия, където е студент по музика.Междувременно майката на Годжи се очаква да помага в грижите за малката поне през първите седмици. Причината – сменянето на пелени музикантът ще трябва да съчетае с възстановяването си, след като неотдавна счупи десния си крак. Тогава баскитаристът бе приет в лечебно заведение в Плевен, като му се наложи да се придвижва в инвалидна количка. Въпреки травмата си, Милчев намери сили да позира усмихнат за снимки с медицинските работници, които го посрещнали изключително топло. През годините басистът на няколко пъти се е разминавал на косъм с по-сериозни наранявания Още с раждането си той не проплакал, а акушерката го спасила с изкуствено дишане. По време на отпуска в казармата пък изпълнителят на „Пари няма – действайте“ решил да посвири на китара в музикантска стая. Инструментът обаче не бил заземен правилно и когато Годжи докоснал струните, бил покосен от токов удар, от който загубил дори съзнание.\n\n\n                    ", "date": "2017.12.17", "title": "Годжи гушна трета рожба"}
{"url": "http://www.monitor.bg/a/view/22509-%D0%98%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%B7%D0%B0%D0%B1%D0%BE%D0%B3%D0%B0%D1%82%D1%8F%D0%BB-%D0%BE%D1%82-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D1%80%D0%B0%D0%B7%D0%B4%D0%B0%D0%B2%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%BD%D0%B0-%D0%B2%D1%81%D0%B5%D0%BA%D0%B8-%D0%B6%D0%B5%D0%BB%D0%B0%D0%B5%D1%89/", "text": "\n                    Неизвестен милионер, натрупал огромно състояние от биткойни, реши да пожертва значителна част от него в полза на благотворителни организации. За да раздаде своите пари, той е създал специален фонд Pineapple Fund. Целта на проекта е богаташът да раздаде 86 милиона долара, които е спечелил благодарение на скока на криптовалутата. По информация от Pineapple Fund милионерът вече е помогнал на 8 различни организации с 6,5 млн. долара общо и му остават за раздаване още почти 80 милиона.Причината за действията на мецената е в това, че парите му станали прекалено много, а разходите за лични нужди останали като преди.Заявка за „раздаването” може да подаде всеки, който пожелае, стига да представлява организация се занимава с благотворителност, защото милионерът не възнамерява да подпомага частни лица.„Някога в зората на биткоина видях перспектива в децентрализираната валута и реших да се захвана с майнинг. Години по-късно получих печалба, който многократно надхвърли очакванията ми и сега разполагам с доста повече средства, отколкото мога да похарча. Какво може да стори човек, когато има прекалено много пари? Аз например дарявам за благотворителност”, казва анонимният. Той твърди, че държи името му да не се назовава, защото Pineapple Fund е създаден не заради публичността.Засега щастливците, на които биткойнмилионерът е помогнал, са The Water Project (доставя питейна вода), Watsi (занимава се с достъпа до системата за здравоепазване), BitGive (подобрява здравеопазването и околната среда по целия свят с помощта на биткойни и блокчейн-технологията).Междувременно стана известно, че японската компания GMO Internet възнамерява да плаща част от заплатите на своите служители във виртуална валута, в частност – биткойн. GMO Internet е специализирана във финансовите услуги, онлайн рекламата и интернет инфраструктурата. Според ръководството на компанията, изплащането на възнаграждения в биткойн ще помогне за по-добро разбиране на криптовалутата.От февруари 2018 г. служителите на GMO Internet ще могат да получават до 890 долара на месец във вид на биткойн. Разбира се, този вариант на частично плащане на заплатите ще се избира по желание на служителите.Всичките 4000 служители на японската компания ще могат да се възползват от новата опция за заплащане в криптовалута.В края на текущата седмица курсът на биткойн превиши 19 500 щатски долара, според индекса на Coindesk. \n\n\n                    ", "date": "2017.12.17", "title": "Изненадващо забогатял от биткойни раздава парите си на всеки желаещ"}
{"url": "http://www.monitor.bg/a/view/18940-%D0%9E%D0%9E%D0%9D-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D1%81%D1%80%D0%B5%D1%89%D1%83-%D0%A2%D1%80%D1%8A%D0%BC%D0%BF/", "text": "Милиардерът държавен глава пак скочи срещу миграцията\n                    Съветът за сигурност на ООН ще гласува резолюция, анулираща всякакви промени в статута на Йерусалим. Текстът е поредната стъпка на международната общност за осъждане на решението на Съединените щати да признаят древния град за столица на Израел.\nВ резолюцията, подготвена от Египет, пише, че всички опити за промяна на статута на Йерусалим, „са напразни и нямат никаква юридическа стойност”. В документа има и искане държавите да не местят посолствата си в Йерусалим, който ООН смята за град разделен между израелци и палестинци.\n\nМеждувременно Тръмп призова Конгреса да прекрати „верижната миграция“ и да установи имиграционна система, основана на заслуги. Според него настоящият процес заплашва националната сигурност и натоварва социалната система на САЩ.\n\nВ ежеседмичното си обръщение към нацията Тръмп заяви, че настоящата имиграционна система на САЩ е „остаряла“ и служи на „специални интереси“. Той особено разкритикува „верижната миграция“ – процес чрез който американски граждани или притежатели на „зелена карта“ могат да доведат и роднините си в САЩ.\n\n„Понеже тези лица се приемат единствено поради семейни връзки, а не заради умения или заслуги, те товарят социалната система. Понеже няма критерий за подбор, настоящата система не съответства с националната сигурност“, допълни той.\n\n„Нека системата бъде основана на любовта към нашата държава“, заключи президентът.\n\nТръмп планира да води агресивна кампания за Републиканската партия на изборите през 2018 г. Неговите политически съветници са провели серия от срещи със 116 кандидати за двете камари на Конгреса и за губернаторски постове.\n\nПрезидентът очаква своите приближени да обикалят страната и да участват в митингите на кандидатите-републиканци. Политическият директор на Белия дом Бил Стипиън, заяви че се среща ежеседмично с президента и по време на срещите те са обсъждали кандидатите, политическите им гледни точки, сравнени с тези на Тръмп, както и социологическите проучвания.\n\nСпоред асистентите на Тръмп той е изразил интерес към кандидат-сенаторите от Мисури, Флорида и Мейн Джош Хоули, Рик Скот и Пол ЛеПейдж.\n\nСъщевременно стана известно, че Доналд Тръмп ще изложи новата стратегия за националната сигурност на Съединените американски щати в понеделник, която ще бъде основана на политиката „Америка на първо място“ и, освен другото, ще официализира статута на Китай като конкурент на САЩ, предаде Ройтерс, като се позовава на информация от двама служители на администрацията на Белия Дом.\n\nСтратегията за националната сигурност, която ще бъде изложена в речта на Тръмп, не трябва да се възприема като опит за сдържане на Китай, а по-скоро като обективен възглед за предизвикателството, което представлява Китай, според думите на американските служебни лица, пожелали да останат анонимни.\n\nОще една промяна от предходната стратегия, според източниците, ще е отмяната на декларацията на Барак Обама от септември 2016-а година, че промяната в климата представлява заплаха за националната сигурност на САЩ.\n\nТръмп, избран от редиците на Републиканската партия на САЩ, ще постави като приоритети във външната политика на страната модернизирането на американската армия, противопоставянето на международния тероризъм и преразглеждането на търговските договори на Съединените американски щати, потвърждавайки ангажимента си към прилагането на политиката „Америка на първо място“, твърдят източниците.\n                    ", "date": "2017.12.17", "title": "ООН ще гласува резолюция срещу Тръмп"}
{"url": "http://www.monitor.bg/a/view/57822-%D0%A8%D0%B5%D1%81%D1%82%D0%B8%D0%BC%D0%B0-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8-%D0%B2-%D0%BC%D0%B5%D0%BB%D0%B5-%D0%BC%D0%B5%D0%B6%D0%B4%D1%83-6-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0/", "text": "\n                    Шестима души са загинали, а един човек е в критично състояние след верижна катастрофа между шест автомобила в британския град Бирмингам през нощта срещу неделя, съобщиха от Спешна помощ в Западен Мидландс, пише в. \"Гардиън\". Инцидентът е станал около 01,10 часа местно време. На място са били изпратени пет линейки и три екипа парамедици.\n\nМъж и жена в първата кола са успели да се отърват с \"относително леки наранявания\". Те са хоспитализирани. Шофьорът на втория автомобил - черно такси, е загинал при катастрофата. В задната част е имало мъж и жена, които също са загинали.\n\nВ третия автомобил е имало четирима мъже, добави говорителят, от които трима са загинали на място. Четвъртият пътник е откаран в болница в тежко състояние.\n\nВ останалите три автомобила, участвали в катастрофата, мъж и жена са с леки наранявания, един мъж е освободен за домашно лечение, а друг не се е нуждаел от медицинска помощ.\n                    ", "date": "2017.12.17", "title": "Шестима намериха смъртта си в меле между 6 автомобила"}
{"url": "http://www.monitor.bg/a/view/64092-%D0%9F%D0%B0%D0%BF%D0%B0%D1%82%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D1%81%D0%B8-%D0%B4%D0%B5%D0%BD-%D0%B2-%D0%BF%D0%B5%D0%B4%D0%B8%D0%B0%D1%82%D1%80%D0%B8%D1%8F/", "text": "\n                     Папа Франциск духна днес 81 свещи, поставени върху голяма торта, която изписа известният със славата на „уличен артист“ италиански художник Маурицио Палота. Той е изобразил Светият като пътник, който носи на плещите си разцепеното на две между Запада и Изтока, но съшито от него самия земно кълбо. В лявата си ръка пък папата носи черната чанта, с която обикновено пътешества, като от нея се подава шалче в цветовете на неговия любим аржентински футболен отбор – „Сан Лоренцо“ от Буенос Айрес. Първият, който днес сутринта поздрави Франциск за рождения му ден, бе президентът на Италия Серджо Матарела. Държавният глава пожела на този на Ватикана от свое име и от името на сънародниците си здраве и много успехи в отредената му от Господ Бог благородна земна мисия да обединява хората в името на добруването на планетата.\n\n\n                    ", "date": "2017.12.17", "title": "Уличен артист украси тортата на папа Франциск"}
{"url": "http://www.monitor.bg/a/view/25555-%D0%9E%D0%B1%D1%81%D1%8A%D0%B6%D0%B4%D0%B0%D1%82-%D1%80%D0%B5%D0%B7%D0%BE%D0%BB%D1%8F%D1%86%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D0%B7%D0%B0-%D0%95%D1%80%D1%83%D1%81%D0%B0%D0%BB%D0%B8%D0%BC-%D0%B2-%D0%9E%D0%9E%D0%9D/", "text": "\n                    Съветът за сигурност на ООН разглежда проекторезолюция, отхвърляща решението на американския президент Доналд Тръмп да признае Ерусалим за официална столица на Израел, предаде АФП.\nТекстът от една страница, подготвен от Египет, е бил внесен в неделя. В документа не споменава конкретно Съединените щати или Тръмп. Дипломати, цитрани от Ройтерс, посочиха, че той има широка подкрепа, но най-вероятно Вашингтон ще му наложи вето.\n15-членният Съвет за сигурност може да гласува резолюцията в понеделник или вторник.Междувременно палестинците разкритикуваха изявлението на висш американски представител от Белия дом, че Стената на плача трябва да остане под израелски контрол, предаде АФП. Това изявление бе направено след ден на нови протести и сблъсъци в палестинските територии срещу обявеното от Доналд Тръмп решение за признаване на Ерусалим за столица на Израел.\nСтената на плача се намира в Източен Ерусалим, палестинския сектор на свещения град, анексиран от Израел, припомня Франс прес.\n\"Ние няма да приемем никакво изменение на границата на Източен Ерусалим, който е окупиран от 1967 г.\", заяви Набил Абу Рудейна, говорител на палестинския президент Махмуд Абас.\nСпоред него изявлението на американския представител, пожелал да остане анонимен, показва, че американската администрация още веднъж се е самоизкюлчила от мирния процес. Рудейна разкритикува като напълно неприемливо продължаването на тази американска политика за признаване на Ерусалим за столица на Израел или за преместване на американското посолство в Ерусалим.\nОт Белия дом заявиха, че няма сценарий, при който Стената на плача да не е част от Израел\".\nСтената на плача е най-святото място, на което евреите могат да се молят и се намира в района на Площада на джамиите, което пък е третото най-свято място за исляма. Палестинците искат Източен Ерусалим, в който е Стената на плача, да стане столица на тяхната бъдеща палестинска държава.\nВ понеделник президентът на САЩ Тръмп ще произнесе реч, в която ще очертае нова стратегия за национална сигурност, отговаряща на неговата политика \"Америка на първо място\" и ще заяви ясно, че Китай е основен конкурент.\nТръмп е отправял похвали към китайския президент Си Цзинпин, искайки от Пекин да промени търговските си практики и да увеличи натиска над Пхенян за ядрената му програма, припомня Ройтерс. Стратегията за национална сигурност, която ще изложи американският президент, не трябва да се смята за опит за сдържане на Китай, а да представи трезв поглед върху предизвикателствата, които той представлява, добавиха представителите.\nВъзможно е стратегията, която все още се изработва, да отмени и изявлението на предишния президент на САЩ Барак Обама, че климатичните промени са заплаха за сигурността. Очаква се Тръмп да изложи външнополитическите си приоритети и да подчертае ангажимента си към политики като подсилване на американската армия, борбата с ислямистките екстремисти и промяна на търговските отношения, целяща повишаване на конкурентоспособността на САЩ, съобщават източниците на Ройтерс. Президентът на САЩ Доналд Тръмп защити данъчната реформа на републиканците срещу критиките на демократите, че ще облагодетелства богатите, определяйки я като \"голям коледен подарък\" за средната класа. Вотът за най-големите данъчни промени от трийсет години е насрочен за вторник. В петък републиканците и демократите в двете камари на Конгреса на САЩ се споразумяха по обща версия на спорния законопроект, предвиждащ корпоративният данък да бъде намален от 35 на 21 процента. Приемането му от Конгреса ще осигури на републиканците и Тръмп първата голяма победа, откакто той встъпи в длъжност през януари.\n\n\n\n\n\n\n\n\n\n\n                    ", "date": "2017.12.17", "title": "Обсъждат резолюция срещу решението на Тръмп за Ерусалим в ООН "}
{"url": "http://www.monitor.bg/a/view/21100-%D0%96%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BE%D1%82-%D0%9D%D0%B5%D1%88%D1%8A%D0%BD%D1%8A%D0%BB-%D0%B4%D0%B6%D0%B8%D0%BE%D0%B3%D1%80%D0%B0%D1%84%D0%B8%D0%BA-%D0%BD%D0%B0%D0%BF%D0%B0%D0%B4%D0%BD%D0%B0%D1%82-%D1%81-%D0%BD%D0%BE%D0%B6-%D0%B2-%D0%93%D0%B0%D0%B1%D0%BE%D0%BD/", "text": "\n                    Двама датчани бяха ранени в Либревил при нападение с нож, извършено от нигериец, заявил, че отмъщава за атаките на САЩ срещу мюсюлманите, предаде Франс прес.\nЕдиният от пострадалите, които работят за американската телевизия \"Нешънъл джиографик\", е тежко ранен. Те са били нападнати по време на покупки в занаятчийско селище, популярно сред туристите, съобщи министърът на отбраната на Габон Етиен Масар. Той добави, че според първоначални данни нападателят е крещял \"Аллах акбар\" и е бил задържан на местопроизшествието.\n\"Изправени пред лицето на това подло и отвратително деяние, правителството иска да увери населението, че Габон няма да стане сцена на действия, които противоречат на нашия начин на съвместен живот и вредят на социалния мир\", подчерта министър Масар. \"Ще направим всичко, за да може извършителят и възможни съучастници да бъдат наказани с цялата строгост на закона\", обеща той.\nВ малката африканска страна с население от 1,8 милиона души никога досега не са извършвани подобни нападения срещу чужденците, отбелязва АФП.\nИзвършителят Аруна Адаму е 53-годишен и от 19 години пребивава постоянно в Габон. В първоначалните си показания той заявява, че е действал в отговор на нападенията на САЩ срещу мюсюлманите и на решението на американския президент Доналд Тръмп да признае Ерусалим за столица на Израел.\nДвамата пострадали са приети в клиника в Либревил. Единият от тях е в тежко състояние и се нуждае от интензивни грижи, съобщи говорителят на габонското правителство.\nВ комюнике на датското министерство на външните работи се потвърждава информацията за ранени граждани на страната, без да се съобщават други данни.\n                    ", "date": "2017.12.17", "title": "Журналист от „Нешънъл джиографик“ нападнат с нож в Габон "}
{"url": "http://www.monitor.bg/a/view/33249-%D0%A5%D0%B8%D0%BB%D1%8F%D0%B4%D0%B8-%D0%BE%D1%82%D0%B4%D0%B0%D0%B4%D0%BE%D1%85%D0%B0-%D0%BF%D0%BE%D1%87%D0%B8%D1%82-%D0%BD%D0%B0-%D0%9A%D0%B8%D0%BC-%D0%A7%D0%B5%D0%BD-%D0%98%D1%80/", "text": "\n                    Хиляди севернокорейци носещи цветя се събраха в минусовите температури пред паметника на хълма Мансу край столицата Пхенян, за да изкажат почитта си към предишния ръководител Ким Чен Ир по повод шестата годишнина от смъртта му, предаде АП.\nХиляди маршируваха по хълма, за да оставят цветята си в краката на гигантските бронзови статуи на основателя на Северна Корея (КНДР) Ким Ир Сен и сина му Ким Чен Ир, баща на сегашния лидер Ким Чен Ун.\nВ дни на национален траур като днешния от севернокорейците се очаква да се въздържат от пиене, забавления и неуместни прояви на радост. Забраната важи както за деня на празника, така и за предния ден, отбелязва АП.\n\nЧестването идва насред най-сероизната криза в района. Северна Корея извърши последния си опит с балистична ракета с голям обсег в края на миналия месец. Тогава затворената комунистическа страна обяви, че цялата континентална част на САЩ вече е в обсега на нейните ракети, припомня Ройтерс.\n\nМинистър на отбраната на САЩ Джеймс Матис пък заяви, че Севернокорейската ракетна програма все още не представлява непосредствена заплаха за Съединените щати. След самия опит Матис отбеляза, че никога досега севернокорейска ракета не е достигала такава височина, и коментира, че тестът се вписва в усилията на КНДР да разработи ракета, която да бъде заплаха за САЩ.\n                    ", "date": "2017.12.17", "title": "Хиляди отдадоха почит на Ким Чен Ир "}
{"url": "http://www.monitor.bg/a/view/58152-%D0%92%D1%8A%D1%80%D0%BD%D0%B0%D1%85%D0%B0-%D1%82%D0%BB%D0%B5%D0%BD%D0%BD%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%BA%D0%B8-%D0%BD%D0%B0-%D0%B1%D0%B0%D0%B1%D0%B0%D1%82%D0%B0-%D0%B8-%D0%B4%D1%8F%D0%B4%D0%BE%D1%82%D0%BE-%D0%BD%D0%B0-%D0%A1%D0%B8%D0%BC%D0%B5%D0%BE%D0%BD-%D0%A1%D0%B0%D0%BD%D0%BA%D1%81%D0%BA%D0%BE%D0%B1%D1%83%D1%80%D0%B3%D0%BE%D1%82%D1%81%D0%BA%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Тленните останки на най-дълго властвалия в обединена Италия крал Виктор Емануил III днес следобед бяха върнати под родно небе след 70 години „изгнание“ в египетския град Александрия. Вчера същото се случи със саркофага с костите на неговата съпруга Елена, която пък напуска този свят през 1951 г. във френския град Монпелие. Кралят и кралицата, които са баба и дядо по майчина линия на нашия цар и бивш премиер Симеон Сакскобуготски, ще бъдат погребани в базиликата-светилище „Рождество на Пресветата Дева Мария“ в градчето Викофорте. То се намира южно от Торино, в полите на Апенинската планинска верига, а храмът е вдигнат през 1596 г. по заповед на един от предците на Виктор Емануил III от савойската династия – херцога на Пиемонт Карл Емануил I. Тленните останки на монарха и неговата половинка, принудени да емигрират след избора на италианците от 1946 г. да живеят в република, бяха върнати в Италия със специално решение на нейния президент Серджо Матарела, взето след отправена от близките им молба.\n\nВиктор Емануил Фердинанд Мария Дженаро, както е цялото име на владетеля, e роден на 11 ноември 1869 г. в Неапол и е единствения син на убития от анархисти през 1900 г. крал Умберто I и неговата съпруга Маргерита. Двамата са първи братовчеди и бъдещият монарх сочи този брак между роднини като основна причина за ниския си ръст /153 см/, заради който му лепват прякора „сабичката“. А за да не бъдат и неговите деца дребни и с къси крака, когато възмъжава, принцът поставя ултиматум на родителите си да му изберат за жена не роднинско момиче, а висока, здрава и хубава мома от чужбина. Дипломатите на кралството се разтърсват и я намират в лицето на черногорската принцеса Елена, която е придворна дама в руския императорски дворец в Санкт Петербург и я готвят за жена на млад и перспективен финландски офицер. Той по-късно става президент на неговата страна, но снажната и с две глави по-висока от половинката си черногорка е вече кралица на Италия. Според историците нейният брак с Виктор Емануил III e щастлив, като свидетелство за това са техните пет деца – Йоланда, Мафалда, Умберто, Йоанна – съпруга на цар Борис III и майка на Симеон Сакскобурготски, Мария Франческа.\n\nАко се вярва на италианските историци, житейският път на монарха е противоречив, като през него често е величан и след това разпъван на кръст. Признават му се ред заслуги за икономическия, социалния и дори военния възход на Италия, но Виктор Емануил III e направо низвергнат заради приемането на фашизма на Бенито Мусолини, одобряването на расистките закони и най-вече заради оставянето в ръцете на хитлеристите на институциите в Рим и на италианската армия след подписването на примирието със Съюзниците през септември 1943 г. През май 1946 г., след края на Втората световна война, той абдикира и емигрира със съпругата си в Египет, а на престола се възкачва само за месец синът му Умберто, също натирен в чужбина след референдума, спечелен от републиканците в лют изборен двубой с монархистите. Така приживе Виктор Емануил III и членовете на цялото му семейство стават „персона нон грата“ в родината си – може би грешка, която сегашният държавен глава Серджо Матарела поправя с подписаното решение за репатриране на техните останки.\n\nЗа съжаление обаче жестът на президента май ще се превърне в повод за кавга с родата на краля и кралицата. Защото прекият наследник на короната и тв-звезда в момента Емануил Филиберт обяви от името на своите близки, че прадядо му трябвало да бъде погребан в Пантеона в Рим. Там в саркофази почиват обединителят на Италия Виктор Емануил II и неговият син Умберто I – съответно дядо и баща на Виктор Емануил III, като техните заслуги към страната са всепризнати. Серджо Матарела обаче отговори ясно на щенията на Емануил Филиберт и роднини, подчертавайки, че мястото на тленните останки на дедите му е в светилището – базилика във Викофорте, което е строено за гробница на савойската династия.\n                    ", "date": "2017.12.17", "title": "Върнаха тленните останки на бабата и дядото на Симеон Сакскобургготски в Италия "}
{"url": "http://www.monitor.bg/a/view/46300-%D0%95%D0%BA%D1%81%D0%BF%D0%B5%D1%80%D1%82%D0%B8-%D0%BE%D1%82%D0%BA%D1%80%D0%B8%D1%85%D0%B0-%D1%81%D0%BA%D1%8A%D1%81%D0%B0%D0%BD%D0%B8-%D0%BF%D0%BB%D0%BE%D0%BC%D0%B1%D0%B8-%D0%BD%D0%B0-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%B1%D0%B4%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%B2-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2%D0%B8%D1%82%D0%B5-%D0%BE%D1%82-%D0%A5%D0%B8%D1%82%D1%80%D0%B8%D0%BD%D0%BE/", "text": "Установиха фрапиращи нарушения при работата на машинистите\n                    Година след трагедията в Хитрино, експерти установиха фрапиращи нарушения при работата на машинистите. Окончателният доклад на звеното за разследване на ж.п.-произшествия към Министерството на транспорта показва, че устройствата за бдителност и на двата локомотива са били изолирани. Това са устройства, които при проблем задействат спирачките на влака.\nЕкспертите на спецзвеното за разследване на влакови катастрофи към министерството намират и в двата локомотива скъсани пломбите на устройството за бдителност. Те са били прикрити като здрави и редовни, което е нарушение на нормативната уредба за безопасността на превозите. От направения анализ става ясно, че устройството и на двете машини е било изключвано в случаите, когато локомотивът е бил втори в състава.\nВсеки железопътен превозвач трябва да има служител, който периодично да проверява и контролира целостта на пломбите в локомотива. Локомотивните бригади също трябва да извършат технически оглед, който включва и проверка на пломбите на устройствата.\nСъгласно нормативните актове вторият локомотив в състава на влака, който е бил с третия машинист, също трябва да реагира при известяване на устройството за бдителност по време на движението. Системата е направена така, че ако локомотивните машинисти не реагират своевременно на известяването, то тогава устройството, задейства влаковата спирачка и влакът спира принудително. Според мнението на комисията разпломбирането може да бъде и хипотетична причина за безконтролното нарастване на скоростта преди дерайлирането на влака.\nОказва се обаче, че вторият локомотивите е бил английско производство и е направен за ляво управление. Когато локомотивът е бил втори в състава и той е управляван само от един машинист наблюдението на сигналите е било затруднено.\n                    ", "date": "2017.12.17", "title": "Експерти откриха скъсани пломби на устройството за бдителност в локомотивите от Хитрино"}
{"url": "http://www.monitor.bg/a/view/22441-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D1%83%D0%B1%D0%B8%D1%82%D0%BE-%D0%B4%D0%B5%D1%82%D0%B5-%D0%BD%D0%B0-7-%D0%B3%D0%BE%D0%B4%D0%B8%D0%BD%D0%B8-%D1%81-%D1%82%D0%B8%D0%BA%D1%81%D0%BE-%D0%BD%D0%B0-%D1%83%D1%81%D1%82%D0%B0%D1%82%D0%B0/", "text": "Изходите на Момчилград са блокирани от полиция, издирват съсед заплашвал семейството преди време \n                    7-годишната Дамла е била открита мъртва в неделя сутринта от майка си в жилището им в Момчилград задушена и мъртва с залепено тиксо на устата. Зверското убийство шокира родопския град, а изходите на града са блокирани от полиция и жандармерия. Според неофициална информация полицаите издирват съсед, който е заплашвал семейството на малката Дамла преди време, а майката С. М. е подала сигнал за това в МВР преди време.Това разказаха в неделя, часове след гнусното престъпление потресени съседи. „Убили са „слънчицето. Беше толкова красива и невинна. Кой изрод е в састояние да направи такова нещо“, разплака се жена, която е разговаряла с майката на 7-годишното дете, пише по случая местния сайт rodopi24.„Преди да тръгне на нощна смяна, майката заключила вратата веднъж. На сутринта обаче се наложило да завърти ключа два пъти“, твърдят комшиите.Мъртвото 7-годишно момиченце, чийто труп беше открит тази сутрин, между 6,30 и 7,00 часа, от майка му, било с тиксо на устата. Смъртта на Дамла е установена около 7,30 часа, когато на място са пристигнали медици от спешна помощ. Веднага районът на местопрестъплението в блок „Слава“ в центъра на Момчилград е блокиран от полиция. Блокирани са и изходите на града. Майката е открила мъртвата си дъщеричка в апартамента им на третия етаж. Бащата е гастарбайтер, семейството има и син, който в момента е при роднини в Турция.Майката е отсъствала през цялата нощ, защото е била на работа нощна смяна във фабриката „Теклас-България“. Фирмата се намира на около 10 км извън града.Съседите твърдят, че на излизане жената е заключила веднъж, а на влизане се наложило да превърти ключа два пъти.„Образувано е досъдебно производство, назначена е тройна съдебна експертиза. Работи са по всички версии“, каза късно следобед в неделя окръжния прокурор на Кърджали Желязко Стефанов.Обвинителят отрече всякакви подробности по случая, но все пак уточни, че разследването е за убийство на малолетно лице по член 116 от Наказателния кодекс, алинея 1, точка 4.Въпреки оскъдната официална информация близки до разследването са категорични, че Дамла е умъртвена от познат човек, от нейното близко обкръжение. В жилището е било проникнато най-вероятно с подправен ключ.\n                    ", "date": "2017.12.17", "title": "Познат е задушил малката Дамла с тиксо "}
{"url": "http://www.monitor.bg/a/view/57475-%D0%98%D0%B7%D1%82%D1%8A%D1%80%D0%BF%D1%8F%D0%B2%D0%B0%D1%89%D0%B0-22%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%BF%D1%80%D0%BE%D0%B1%D0%B2%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5/", "text": "\n                    Изтърпяваща 22-та си присъда за поредна кражба в сливенския затвор  Вергиния Рангелова пробва предсрочно излизане от килията с мотива, че вече година и половина не е виждала трите си деца и че дори не знае кой отглежда четвъртото й, родено малко преди да бъде задържана .В открито заседание на сливенския окръжен съд наскоро навършилата 28 години , родена в Симитли ромка сърцераздирателно описва майчината си мъка по рожбите, за които уж се грижели родителите й-също постоянни клиенти на правосъдието. „Децата ми са болни, чух че баба им пак ще влиза в затвора, а баща ми е пияница и те ще умрат от студ и глад в махалата…“, обяснила Вергиния в пледоарията си за предсрочното освобождаване.\n\nТя излежава 30-месечна присъда за три последователни кражби на дамски чанти от заведения в Благоевград през пролетта на 2016 година, когато е била в изключително напреднала бременност. Крадлата била фиксирана от камерите за видеонаблюдение и разпозната от жертвите й ,но униформените не посмели да я вкарат тогава в ареста защото предстояло раждането на четвъртото й дете. Ден преди да  й бъде прочетена 22-а присъда тя била засечена да проси с пеленачето на ръце в центъра на родния си Симитли, веднага след заседанието пък пробвала да задигне потфейла на единия охранител.\n\n„Вергиния е непоправима, започнала е да краде от 12-годишна, хващана е десетки не а стотици пъти, в началото защото беше непълнолетна се измъкваше с глоби, после имаше няколко пробации, лежала е поне шест пъти в затвора вече като пълнолетна. Пробвала е кражби и от съкилийничките си, за което е била бита от тях…“, разказват запознати с кримибиографията на мургавелката.\n\nСливенските съдии отказаха да уважат искането на жената като припомниха ,че тя към момента е изтърпяла едва година и 4 месеца от последното й наложено наказание и че формално право да иска освобождаване ще придобие чак към 18 април догодина.\n\nПо Коледа наистина стават чудеса, но ако бъде пусната да си ходи за празниците в Симитли и Благоевград ще пропищят от чевръстите й пръсти, коментират присъствали на заседанието, според които Вергиния била достойна за вписване в книгата на рекордите Гинес по брой присъди. \n                    ", "date": "2017.12.17", "title": "Затворничка с 22-а присъда пробва предсрочно освобождаване"}
{"url": "http://www.monitor.bg/a/view/40546-%D0%9E%D1%81%D1%8A%D0%B4%D0%B5%D0%BD-%D0%B7%D0%B0-%D0%BA%D0%B0%D0%BD%D0%B0%D0%BB%D0%B4%D0%B6%D0%B8%D0%B9%D1%81%D1%82%D0%B2%D0%BE-%D0%BF%D0%BE%D0%BB%D0%B8%D1%86%D0%B0%D0%B9-%D1%81%D0%B5-%D0%BE%D0%B6%D0%B0%D0%BB%D0%B8-%D0%BE%D1%82-%D0%BF%D1%80%D0%B8%D1%81%D1%8A%D0%B4%D0%B0/", "text": "\n                     \n\n \n\n \n\nОсъден на 12 месеца затвор условно и глоба от 1 000 лв бивш граничен полицай от Елхово атакува наложеното му наказание и поиска да бъде оневинен.\n\nПред съда в Ямбол, хванатият на 23 май 2015 година да прекарва през ГКПП Лесово семейство иракчани  водач на следово куче Георги Иванов, настоя че е невинен, и че първоинстанционният съд в родния му град Елхово не е отчел всички факти при постановяване на присъдата.\n\nИванов твърди, че е наказан тенденциозно  и настоява освен за „изчистване на името му“ да му бъде върната и ½ от конфискувания в полза на държавата лек автомобил „Ауди“, с който прикарал под купчина тоалетна хартия бежанците.Сред аргументите за оневиняването си той посочил че при разпита на чужденците не е присъствал негов адвокат.\n\nЖалбата на дисциплинарно уволнения от гранична полиция служител обаче не е била приета от съдиите.\n\nТе са категорични, че за трафиканството си  Иванов получил 3 000 евро от „клиентите“, които натоварил на територията на република Турция, която посетил със съпругата си като частно лице.\n\nБежанците били прекарани в грубо нарушение на реда на пункта, където Иванов се възползвал от контактите си с дежурен свидетел и дори не показал личните си документи на влизане през бариерата.\n\nМигрантите и трафикантът били спипани на километри във вътрешността в хода на акция от служители на дирекция „Вътрешна сигурност“ при МВР след сигнал за незаконната дейност на Иванов.\n\nМесец по-късно полицаят бил дисциплинарно уволнен. Иракчаните се сдобили със статут на бежанци и на неизвестна дата напуснали България.Ямболският окръжен съд е потвърдил присъдата на районния съд в Елхово от юни т.г.\n\n \n                    ", "date": "2017.12.17", "title": "Осъден за каналджийство полицай се ожали от присъда    "}
{"url": "http://www.monitor.bg/a/view/19143-%D0%A1%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F-%D1%81%D1%82%D0%B0%D0%BD%D0%B0%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D1%86%D0%B5%D0%BF%D0%B5%D0%BD%D0%B5-%D0%BD%D0%B0-%D0%B4%D1%8A%D1%80%D0%B2%D0%B0/", "text": "\n                    Стрелбата в София, при която 52-годишен мъж беше ранен и откаран във Военна болница станала заради скандал при цепене на дърва. Столичаните се изпокрали, тъй като единият от тях цепел дърва за печката си. При придобилата по-голяма сериозност разправия, единият извадил газов пистолет и прострелял другия в близост до врата. За живота му няма опасност. \n„Монитор“ припомня, че инцидентът станал в близост до Шесто районно управление. Стрелецът е задържан.\n                    ", "date": "2017.12.17", "title": "Стрелбата в София станала заради цепене на дърва"}
{"url": "http://www.monitor.bg/a/view/75754-%D0%A1%D1%82%D0%BE%D0%BB%D0%B8%D1%87%D0%B0%D0%BD%D0%B8-%D1%81%D0%B8-%D0%BD%D0%B0%D0%BA%D1%83%D0%BF%D0%B8%D1%85%D0%B0-%D0%B1%D0%B8%D0%BE-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%BE%D1%82-%D1%84%D0%B5%D1%80%D0%BC%D0%B5%D1%80%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80/", "text": "\n                    Дни преди празниците гражданите на столицата си напазаруваха екологични и био продукти от традиционния коледен фермерски пазар, който се проведе тази неделя на ул. „Оборище“, между бул. „Васил Левски“ и храм-паметника „Св. Александър Невски“. Организатори са Столичната община, \"Пазари Юг\" и \"Хранкооп\".\n\nХората имаха възможност да си купят сирена, млека, плодове и зеленчуци, месни деликатеси и зимнина директно от производителите. Търговците предлагаха изобилие от сезонни плодове и зеленчуци, няколко вида хляб с квас, мед и пчелни продукти от различни краища на страната, сиропи, както и богат избор на сладка и лютеници. Опашки се виеха и пред щандовете с билки и подправки. Коледният дух пък бе допълнен с арт зона за ръчно правени подаръци и кулинарен кът с изкушенията.\n                    ", "date": "2017.12.17", "title": "Столичани си накупиха био продукти от фермерския пазар"}
{"url": "http://www.monitor.bg/a/view/42108-%D0%A6%D0%B5%D0%BD%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D0%B2%D0%B5%D1%82%D0%BE-%D0%BC%D0%B0%D1%81%D0%BB%D0%BE-%D1%82%D1%80%D1%8A%D0%B3%D0%BD%D0%B0-%D0%BD%D0%B0%D0%B3%D0%BE%D1%80%D0%B5/", "text": "\n                    Цената на кравето масло съвсем очаквано тръгна нагоре преди коледните и новогодишните празници, сочат данни на Държавната комисия по стокови борси и тържища (ДКСБТ). В началото на декември едно пакетче от 125 грама масло е струвало 2,33 лева, а в средата на месеца цената му скача с 10 стотинки. Още през септември експерти прогнозираха, че по Коледа производителите няма да успеят да отговорят на търсенето на масло заради световния дефицит на мляко. А това естествено води и до увеличение в цената. Прясното мляко само за седмица пък е поскъпнало с 3,2%.\n\nПрез изминалата седмица индексът, следящ цените на хранителните продукти, търгувани на борсите, се е повишил до 1,481 пункта, спрямо 1,463 пункта седмица по-рано.\n\nПрез последните седем дни се наблюдава увеличение в цените при плодовете и зеленчуците. Най-видимо е при бананите, които поскъпват с 6,3% до 2,20 лева за килограм на едро. Цената на ябълките се увеличава с 2,4%, а на лимоните - с 2,5%. В същото време мандарините са се търгували без промяна на борсите в страната, а портокалите са с 5,8% по-евтини.\n\nЦената на доматите се е повишила с почти 12 на сто, на зелената салата - с 9,6%, а на зелето остава без промяна, показват още данните на държавната комисия. Цената на краставиците е надолу с почти 3%, а най-сериозен спад на цената през изминалата седмица има при морковите и лукът, съответно с 7,1% и 6,7%.\n\nКато цяло има леко поскъпване и на месните продукти, наблюдавани от комисията. По отношение на пилешките бутчета обаче цената пада с 3,6%. Давали сме повече пари и за брашно, тъй като килограмът е поскъпнал с 2,5%.\n                    ", "date": "2017.12.17", "title": "Цената на кравето масло тръгна нагоре"}
{"url": "http://www.monitor.bg/a/view/66137-%D0%91%D0%B8%D1%82%D0%BA%D0%BE%D0%B9%D0%BD%D1%8A%D1%82-%D1%81%D0%B5-%D0%BA%D0%B0%D1%87%D0%B8-%D0%B4%D0%BE-20-000-%D0%B4%D0%BE%D0%BB%D0%B0%D1%80%D0%B0/", "text": "\n                    Курсът на биткойна за първи път прехвърли прага от 20 000 долара. Това означава удвояване на стойността на криптовалутата за няколко седмици, след като в края на ноември достигна тогавашните исторически 10 000 долара.\n\nВ сравнение с преди година цената на един биткойн е 20 пъти по-висока, въпреки че при няколко случая стойността на цифровата валута падна рязко.\n\nФинансови експерти продължават да предупреждават, че този балон в крайна сметка ще се спука. В края на ноември биткойнът за първи път прехвърли прага от 10 000 долара и оттогава стремително продължава да поскъпва.\n\nНаскоро направено проучване от вестник Wall Street Journal, в което са участвали 53 икономисти, показва, че 51% от анкетираните са на мнение, че цената на биткойна е нестабилна, докато изследване на CNBC, в което са участвали експерти и пазарни стратези от \"Уолстрийт\", разкрива, че анализаторите виждат увеличението на биткойна като балон.\n\n \n                    ", "date": "2017.12.17", "title": "Биткойнът се качи до 20 000 долара"}
{"url": "http://www.monitor.bg/a/view/34314-%D0%93%D1%80%D1%8A%D1%86%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BE%D0%B1%D0%B2%D0%B8%D0%BD%D0%B8-%D0%91%D0%9F%D0%A6-%D0%B2-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D0%BD%D0%BE%D0%BD%D0%B0/", "text": "\n                    Синодът на Гръцката православна църква обвини Българската православна църква, че нарушава канона. Това стана заради молбата на Македонската църква до българския синод да съдейства за вдигане на схизмата, съобщи агенция МИА, позовавайки се на гръцкия сайт „Ромфеа“.\n\nОт там изразява своето безпокойство от факта, че по този начин Българската православна църква се намесва в юрисдикцията на друга православна църква - Сръбската.\n\nТова е действие, което противоречи на канона и традициите на църквата, пренебрегва водещата роля на Вселенската патриаршия и може би е начало на труден развой на събитията, смята гръцкият синод.\n\n„Българската патриаршия да възстанови евхаристийното общение с Македонската архиепископия, а тя ще признае Българската православна църква като Майка Църква“, гласи писмо, прието от Светия синод на Македонската църква на 9 ноември, адресирано до Светия синод на Българската църква.\n\nВпоследствие Светият синод единодушно реши да съдейства за установяването на канонически статут на Македонската православна църква, тоест, Българската православна църква да стане \"майка\" на македонската църква, съобщиха от Българската патриаршия.\n                    ", "date": "2017.12.17", "title": "  Гръцката църква обвини БПЦ в нарушаване на канона"}
{"url": "http://www.monitor.bg/a/view/82412-%D0%9D%D1%8F%D0%BC%D0%B0-%D0%A8%D0%B5%D0%BD%D0%B3%D0%B5%D0%BD-%D0%B1%D0%B5%D0%B7-%D1%81%D0%B8%D0%B3%D1%83%D1%80%D0%BD%D0%B8-%D0%B2%D1%8A%D0%BD%D1%88%D0%BD%D0%B8-%D0%B3%D1%80%D0%B0%D0%BD%D0%B8%D1%86%D0%B8/", "text": "Тези, които ни спират, да си дават сметка, че охраняваме най-важната европейска граница\n                    „Свободно движение на хора в Шенгенското пространство може да има само при сигурни външни граници. Всички, които ни спират да влезем в Шенген, трябва да си дават сметка, че охраняваме най-важната европейска граница – българо - турската.” Това каза пред журналисти в Страсбург евродепутатът Емил Радев (ЕНП/ГЕРБ).\n\nОхраната на външната граница е сред най-значимите теми, които се обсъждат в момента в Европейския парламент, уточни той. Ролята на България за намаляване на трафика на хора през Балканския маршрут е огромна и това се оценява от повечето страни-членки. През последната година мигрантският натиск към ЕС там е спаднал с над 63 процента. Въпреки това имаме критици, макар че сме изпълнили още преди шест години всички критерии за влизане в Шенгенското пространство, допълни евродепутатът.\n\nСпоред Радев, когато се говори за охрана и спиране на нелегалната миграция, трябва да се има предвид, че проблемите далеч не са на нашите външни граници. „Политиките, които трябва да се правят са много комплексни и те тръгват например от това каква е външната политика на ЕС по отношение на конфликта в Сирия и Ирак”, допълни той.\n\nРадев посочи, че ако през Балканския маршрут натискът на мигранти е намалял в пъти, не е такава ситуацията при Средиземноморието. Африка генерира голям брой икономически мигранти и политиките на ЕС трябва да са свързани със създаване на предпоставки хората там да имат препитание, смята евродепутатът. Той даде пример с Мадагаскар, където месечните доходи са между 5 и 10 долара на човек.\n\n„Всички тези хора рано или късно ще тръгнат към Европа, защото имат мобилни телефони и интернет и виждат, че там някъде могат да получават едни огромни за тях социални помощи. Много милиарди са изсипани досега в Африка, но ако ЕС не направи нужните политики, не следи как правителствата там се справят с нелегалната миграция, само безконтролно ще налива един пари”, каза още Радев.\n\nЕвродепутатът Ангел Джамбазки (ЕКР/ВМРО) също коментира темата за влизането на България в Шенген. По думите му три са държавите, които са против нашето присъединяване – Белгия, Холандия и Германия, и причините да сме все още вън от Шенген са само политически.\n\n„Мигрантски поток ще продължава да има, милиони хора ще се движат, защото по смартфоните си виждат коледната украса навън и си казват: „Аз ли ще съм този, който ще живее с 5 евро на месец, ще дойда тук”. Защо? Защото държавата му била част от някаква колония навремето. И тук, когато говорим за солидарност и кой трябва да оправи икономиките на тези държави, най-простият лесен и честен отговор е: „Този, който ги е разрушил или ги е създал по този начин”. Ние колонии нямаме и не сме имали. Имали са Белгия, Италия, Франция, Холандия и те трябва да носят по-голямата отговорност, тъй като те носят историческата вина за това, което се е случило”, обясни Джамбазки.\n                    ", "date": "2017.12.17", "title": "Няма Шенген  без сигурни външни граници"}
{"url": "http://www.monitor.bg/a/view/40045-%D0%A1%D0%BE%D1%84%D0%B8%D1%8F-%D0%BE%D1%82%D0%B4%D0%B5%D0%BB%D1%8F-800-%D1%85%D0%B8%D0%BB%D0%BB%D0%B2-%D0%B7%D0%B0-%D1%81%D0%BF%D0%BE%D1%80%D1%82%D0%BD%D0%B8-%D0%BA%D0%BB%D1%83%D0%B1%D0%BE%D0%B2%D0%B5/", "text": "\n                    Догодина Столичната община ще отдели 800 хил.лв за финансиране на софийските спортни клубове. През последните две години общината в подпомогнала над 100 клуба. Това стана ясно при представане на календара на “София 2018г - европейска столица на спорта”Догодина ще започне и строежа на 4 спортни зали в столични училища. През 2018 г. ще се проведат 92 спортни събития, 4 фотоизложби и 2 филмови фестивала. София ще организира и 15 събития на Витоша, също така ще се проведе и среща на европейските спортни столици. За спортната годинагара „Пионер” в Борисовата градина пък ще се превърне в спортно-културен център.От “Московска” 33 си постовят за цел чрез проекта “Евростолица на спорта” да накарат повече хора да бъдат физически активни. Също така спорта да стане достъпен за всички столичани. “Целта ни е да поставим основна на един устойчив модел, който да остане в полза на гражданите и гостите на града, искаме да продължим дейността дори и след 2018г.”, заяви председателят на Столичния общински съвет Елен Герджиков. \n\n\n                    ", "date": "2017.12.17", "title": "София отделя 800 хил.лв. за спортни клубове"}
