{"url": "https://www.monitor.bg:443/bg/a/view/deputatite-ot-regionalna-komisija-posetiha-nacionalnoto-tol-upravlenie-177072", "text": "Депутатите от парламентарната комисия по регионална политика, благоустройство и местно самоуправление посетиха Националното тол управление, за да се запознаят с напредъка по въвеждането на електронната система за събиране на пътни такси на база изминато разстояние – тол. Демонстрацията беше по покана на министъра на регионалното развитие и благоустройството Петя Аврамова. На нея присъстваха заместник-министърът на регионалното развитие и благоуйстроството Николай Нанков, проф. Олег Асенов – член на УС на Агенция „Пътна инфраструктура“, директорът на Националното тол управление Николай Найденов и началници на отдели на НТУ. Проф. Олег Асенов представи контролната видеостена в Центъра за управление на НТУ, чрез която служителите на ИТ отдела следят движението на всички 105 мобилни екипи на т.нар. тол контрол, пунктовете за продажба, стационарните контролни точки. Народните представители посетиха и Центъра за данни, в който са т.нар. елки на тола за изчисление на дължимите тол такси. Пред народните представители беше демонстрирано в реално време как функционират камерите на контролните точки – мобилни и стационарни, както и възможността да се управляват дистанционно. Депутатите наблюдаваха и как системата прави в реално време 3D лазерно сканиране на пътните превозни средства на магистрала „Струма“. На базата на това лазерно сканиране може да се провери дали през съответната контролна точка преминава камион, какви са габаритите му, с колко оси е и т.н. Депутатите се запознаха и с възможността за купуване на маршрутна карта от терминал за самотаксуване. Това е един от начините, чрез който водачите или собствениците на пътни превозни средства с обща технически допустима максимална маса над 3,5 тона ще могат да плащат тол такса. Вече има ефективна интеграция между тол системата и системата на Агенция „Митници“, тества се и взаимодействието с МВР, обяви пред още проф. Асенов. Системата наистина е в режим на техническа експлоатация и ние можем да направим всичко по нея, за да започне тя да работи в реален режим на таксуване на база на изминато разстояние, каза още проф. Асенов. Депутатите се интересуваха дали стационарните контролни точки на тол системата отчитат претоварването на превозните средства и извънгабаритните товари и кой санкционира нарушенията. Проф. Асенов обясни, че тол системата засича претоварване, но законодателството не позволява санкционирането да става през електронната система. Затова съвместно с дирекция „Анализ на риска и оперативен контрол“ на АПИ сме изработили механизъм, по който тези нарушения ще бъдат санкционирани. „Виждаме необходимостта от публично представяне на електронната система. Имаме обратна връзка чрез четирите демонстрационни центъра в страната – в Пловдив, София, Варна и Русе, където заинтересованите потребители могат да се запознаят с начина на купуване на маршрутна карта. Предстоят срещи във Велико Търново, Ямбол и Сливен“, каза още проф. Асенов.", "date": "2019.10.03", "title": "Депутатите от регионална комисия посетиха Националното тол управление"}
{"url": "https://www.monitor.bg:443/bg/a/view/britancite-prehvyrljat-parite-si-v-shvejcarski-banki-177074", "text": "Частните банки в Швейцария отчитат рязко увеличение на британските клиенти, които прехвърлят активи зад граница като мярка срещу хаотичен Брекзит. Това съобщиха информирани източници, цитирани от Ройтерс. \"През последните месеци броят на сметките, разкрити от Великобритания, се утрои\", посочи представител на филиал за управление на богатство на голяма международна банка в Швейцария. Швейцарските банки не разкриват подробности за клиентите си, но източниците отбелязват, че повечето от сметките, открити от клиенти, живеещи във Великобритания, са на богаташи, възприемащи Швейцария като убежище за активите си. Тази тенденция явно се засили през последните седмици, констатира източник от голяма швейцарска банка. Богатите британци искат да предпазят активите си и срещу вероятността от идване на власт на лейбъристко правителство, подкрепящо високите данъци, твърди друг източник. Статистика на Банката за международни разплащания (БМР) сочи, че към края на март тази година британци са държали близо 19 милиарда долара в Швейцария. Това все пак е под максимума от около 30 милиарда долара при финансовата криза. Люксембург е друг привлекателен офшорен пазар за богатите британци. Граждани на Великобритания са внесли там над 14 милиарда долара към края на март, като тенденцията е възходяща през последните три години, според данните на БМР. ", "date": "2019.10.03", "title": " Британците прехвърлят парите си в швейцарски банки"}
{"url": "https://www.monitor.bg:443/bg/a/view/podmenjat-signalizacijata-na-18-gari-po-jp-linijata-plovdiv-burgas-177073", "text": "Безопасността на железопътните превозите по железопътната линия ще се осигурява чрез изграждането на системи за сигнализация и телекомуникации. Договорът за изпълнението на проекта бе подписан днес в сградата на ДП „Национална компания железопътна инфраструктура“. С изпълнението на дейностите по проекта ще бъде подновена сигнализацията в 18 гари, ще бъде изградена нова система за диспечерско управление на влаковото движение и системи за видеонаблюдение, нова система за влакова защита ETCS, разположена в участъка Маноле-Бургас с дължина 271 км, система за следене параметрите на подвижния състав, телекомуникационна апаратура в участъка Пловдив-Бургас с дължина 293 км, устройства за информация на пътниците и система за влакова комуникация GSM-R. Предвижда се и рехабилитация на помещенията за сигнализация в 15 гари, помещения за телекомуникации в 31 гари, помещения на диспечери и дежурни ръководители в 19 гари, както и изграждане на нови технически помещения за сигнализация в 4 гари и за телекомуникации в 7 гари. Изпълнител на договора е Консорциум „Плобур“, състоящ се от фирмите „Джи Пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД . Стойността на договора е 184 999 094, 47лв. без ДДС, а срокът му за изпълнение е 48 месеца.", "date": "2019.10.03", "title": "Подменят сигнализацията на 18 гари по жп линията Пловдив-Бургас "}
{"url": "https://www.monitor.bg:443/bg/a/view/levski-lukojl-vze-vtora-superkupa-na-bylgarija-177076", "text": "Баскетболистите на „Левски Лукойл“ спечелиха втора Суперкупа на България в историята си. На финала в „Арена Ботевград“ „сините“, носители на Купата на страната, надиграха шампиона на НБЛ „Балкан“ с 82:71 и прибавиха втори подобен трофей след миналогодишния. Това стана факт след убийствени втори 10 минути, в които възпитаниците на Константин Папазов допуснаха едва 4 точки в коша си и на практика решиха всичко в срещата след слабо начало. Чавдар Костов направи силно завръщане в родния баскетбол, като наниза 25 точки за успеха на „сините и бе определен за Най-полезен играч в мача.", "date": "2019.10.03", "title": "„Левски Лукойл“ взе втора Суперкупа на България"}
{"url": "https://www.monitor.bg:443/bg/a/view/kevr-proverjava-gotovnostta-na-erp-tata-za-zimnija-sezon-177071", "text": "Със заповед на председателя на Комисията за енергийно и водно регулиране (КЕВР) доц. Иван Иванов експерти на енергийния регулатор започват проверка на готовността на трите електроразпределителни дружества за предстоящия зимен сезон - \"ЧЕЗ Разпределение България\" АД, \"Електроразпределение Юг\" ЕАД и \"Електроразпределение Север\" АД. Това съобщиха от Комисията. Проверката е на основание правомощията на КЕВР съгласно Закона за енергетиката и е част от утвърдения график за извършване на планови проверки през 2019 г. във връзка с изпълнението на лицензионните задължения на енергийните дружества в сектор \"Електроенергетика\". Плановите проверки на трите електроразпределителни дружества започват днес по утвърден график. Инспекциите включват проверка на място на състоянието на съоръженията в районите, откъдето периодично постъпват сигнали и жалби на потребители за влошено качество на електрическата енергия. От дружествата е изискано в срок до 25 октомври да предоставят в регулатора пълна информация за постъпилите при тях жалби за качеството на доставяната електроенергия за периода 1.01.2018 г - 30.09.2019 г. Данните трябва да включват анализ на предприетите от дружествата мерки по тези жалби, както и постигнатите резултати. Експертите на КЕВР ще проверяват и до каква степен дружествата - лицензианти са изпълнили дадените им от регулатора задължителни указания по жалбите, свързани с качеството на електрическата енергия.", "date": "2019.10.03", "title": "КЕВР проверява готовността на ЕРП-тата за зимния сезон"}
{"url": "https://www.monitor.bg:443/bg/a/view/bez-sykrashtenija-na-slujiteli-na-letishte-sofija-177061", "text": "Бъдещият концесионер на летище София консорциум „Софт кънект“ не предвижда да съкращава служители. Част от сега работещите на аеропорта над 2300 души ще бъдат обучавани в академията на летище Мюнхен. Операторът на аеропортът в немския град, което е първото европейско летище с 5 звезди, ще управлява и най-голямото българско летище, коментира пред „Монитор“ говорителят на „Соф кънект“ Щефан Верман. До 2022 г. ключовите инвестиции, които ще бъдат забелязани незабавно от потребителите, са промененото конфигуриране на Терминал 1 и Терминал 2 с нови ръкави за качване в самолета и паркинг за автомобили. До 2030 г. ще бъде изграден новият Терминал 3. След извеждането от експлоатация на Терминал 1 на негово място ще има карго терминал. Заради изискванията на нискотарифните превозвачи новият терминал няма да има ръкави, защото им излиза по-скъпо, обясни Верман. Едва след голямата инвестиция в новата сграда, летищните такси ще бъдат вдигнати, но не рязко, за да може да се привличат големи авиолинии. Концесионерът предвижда засилване на проверката за сигурност и паспортният контрол за международните полети чрез допълнителни филтри. През първите 2 години от концесионния период консорциумът планира да повиши нивото на обслужване и удовлетвореността на пътниците. Това обаче няма да стане за сметка на образуването на опашки, а напротив целта е пътниците по-бързо да преминават през контрола. На уебсайта на летището ще се създадат които ще се предлагат от авиокомпании и от партньори доставчици. Тези услуги ще включват полезна информация преди излитането, ориентиране и стимулиране на предварителното поръчване на храна, стоки, услуги и удобства. По думите на Верман конценсионерът иска да доведе още авиолинии, нови презокеански връзки, за да развие София в хъб, свършващ Европа и Азия. Компанията ще разчита и на нискотарифните авиопревозвачи, тъй като те са двигателят на растежа на летище София през последните години. Припомняме, че консорциумът обединява френския фонд Meridiam, специализиран в развитието на инфраструктурни проекти, известната у нас строителна компания Strabag и оператора на летището в Мюнхен. Meridiam има дял от 99% в обединението, а Strabag притежава останалия 1%.", "date": "2019.10.03", "title": "Без съкращения на служители на летище София "}
{"url": "https://www.monitor.bg:443/bg/a/view/koi-sa-v-okonchatelnija-spisyk-s-nominirani-za-literaturnite-nagradi-peroto-2019-177037", "text": "Националният център за книгата към НДК обяви окончателната селекция заглавия, включени в краткия списък с произведения, номинирани за литературни награди „Перото” за принос към българския литературен контекст през 2019 г. Церемонията по връчването на петото поредно издание на отличията ще се състои на 8 ноември от 18.00 ч. в едноименния литературен клуб. Журито на награди „Перото” през 2019 г. е в състав доц. д-р Дарин Тенев, Деян Енев, Мирела Иванова, д-р Митко Новков и Сотир Гелев. В него по служебен ред – поради обективна невъзможност за гласуване от страна на други членове на журито и с оглед предотвратяване на конфликт на интереси, се включва и Светлозар Желев, ръководител отдел „Съвременна литература” и сектор „Национален център за книгата” в Националния дворец на културата. След първоначален преглед на междинната селекция от 6 предложения в категория журито излъчва окончателен кратък списък с 3 номинации във всяка от 5-те категории: „Проза”, „Поезия”, „Детска литература”, „Дебют” и „Превод от български на чужд език”. Селектираните заглавия са публикувани в периода 1 юли 2018 г. – 30 юни 2019 г. По традиция на церемонията на 8 ноември ще бъде връчена и Награда за цялостен принос към българската литература. „Със сигурност и тази година конкуренцията беше изключителна, много силни книги, интересни сюжети, поетики и стилове, дебюти със силна заявка за бъдещето. Огромна е и радостта ни от все повечето преводи на български автори в чужбина, благородната посветеност на преводачите и все по-засилващия се интерес на чуждите издатели към съвременната българска литература. Надяваме се, че дейността на Националния център за книгата в НДК ще продължи да допринася за популяризирането на достиженията на националната ли литература сред все повече читатели по света”, коментира Светлозар Желев. Ето и краткия списък с номинираните. „Накъде тече реката“ от Чавдар Ценов („Жанет 45“, 2018) „Свети вълк“ от Елена Алексиева („Факел експрес“, 2018) „Тази вечер нищо не е случайно“ от Палми Ранчев („Жанет 45“, 2018) „Записки на жената призрак“ от Яна Букова („Жанет 45“, 2018) „Извънсезонни наблюдения“ от Манол Глишев („Блек Фламинго“, 2018) „Книга на разкаянията и утешенията“ от Цочо Бояджиев („Жанет 45“, 2019) „Балконът“ от Калина Мухова и Зорница Христова („Точица“, 2018) „Орелът, врабецът и капчукът“ от Зорница Христова и Анна Цочева („Точица“, 2018) „Роботът Чапек на планетата с трите слънца. Книга първа. Роботски приключения“ от Марин Трошанов и Петър Станимиров („Кибеа“, 2019) „Глиненият цар“ от Добромир Байчев („Развитие“, 2018) „Екстрийм. Една рокаджийска история с автобус“ от Иван Стоилов („Развитие“, 2018) „Техническа проверка“ от Ангел Иванов („Скалино“, 2018) Елвира Борман-Насонова за преводите от български на немски език на „Невидими“ от Наталия Делева, „Партиен дом“ от Георги Тенев и „Сборник с разкази от Йордан Д. Радичков“ Магдалена Питлак, превод от български на полски език на „Физика на тъгата“ от Георги Господинов Хеле Далгор, превод от български на датски език на „И други истории“ и „И всичко стана луна“ от Георги Господинов", "date": "2019.10.03", "title": "Кои са в окончателния списък с номинирани за литературните награди „Перото 2019“"}
{"url": "https://www.monitor.bg:443/bg/a/view/15-miliona-poveche-za-ranna-detska-intervencija-177053", "text": "За 2020 г. са планирани допълнително 15 млн. лв. по Оперативна програма „Развитие на човешките ресурси“ (ОПРЧР) за ранна детска интервенция. Това каза заместник-министърът на труда и социалната политика на конференция „Ранната детска интервенция: Овластяване на семействата и насърчаване на развитието на детето“. Двудневният форум се организира от УНИЦЕФ. Политиките на Министерството на труда и социалната политика са насочени към сериозни инвестиции в ранното детско развитие и закрила на децата, като голяма част от средствата идват от Европейския социален фонд. Средствата ще бъдат насочени към общини, които имат нужда от сериозни инвестиции. Ще се подпомогнат строежи на детски градини или организиране на услугите около Центровете на ранна детска интервенция, каквито има в 66 общини. Една от най-значимите мерки на оперативната програма по отношение на последващото развитие на децата с увреждания е ранната интервенция. Над 4 млрд. лв. ще бъдат средствата по ОПРЧР за следващия програмен период 2021-2027 г. Това е със 70 процента по-висока стойност от настоящия програмен период, отчете заместник-министър Русинова. По нейните думи се очаква и удвояване на ресурса за оперативната програма за храни. Досега програмата подкрепяше възрастни и хора с увреждания. „Планираме допълнителен фокус в нея да бъдат мерките за превенция за отпадане от училище и допълнително материално подпомагане на деца“, обясни тя. България подкрепя предложението на Европейската комисия минимум 25% от Европейския социален фонд да бъдат за социално включване. В страната ни този процент ще бъде много по-висок, като намеренията ни са половината от средствата на ОПРЧР да бъдат насочени към тези политики, подчерта зам.-министър Русинова. Основните приоритети ще са ранното детско развитие и дългосрочната грижа за възрастните. По отношение на законодателството основен акцент в Закона за социалните услуги е регламентирането на интегрираните услуги. „Вярвам, че това е пътят, по който можем да гарантираме, че децата със специфични нужди ще получат нужната им подкрепа. Инвестициите в ранното детско развитие означават добре образовани деца, високо квалифицирана работна сила и високи доходи за България“, заключи заместник-министър Зорница Русинова", "date": "2019.10.03", "title": "15 милиона повече за ранна детска интервенция"}
{"url": "https://www.monitor.bg:443/bg/a/view/obviniha-i-robyrt-de-niro-v-seksualen-tormoz-177070", "text": "Робърт де Ниро е поредният „сексуален хищник“ на Холивуд. Това стана ясно, след като бившата му служителка Греъм Чейс Робинсън заведе съдебен иск срещу звездата от „Шофьор на такси“. В него жената твърди, че Де Ниро се оповава на остарели принципи в индустрията, като не зачита правата на представителките на нежния пол, с които работи. Нещо повече, стигало се е до нежелан физически контакт. Според документите, подадени от Робинсън, носителят на „Оскар“ й е давал задачи да го чеше по гърба, да му слага вратовръзка и да го буди, докато е в леглото. Това не е всичко, актьорът не е реагирал, когато негов колега е ударил Робинсън по задните части. Самият Де Ниро пък се обръщал към нея със „сексуално заредени“ думи като „кучка“, „кифла“, а пред свои бизнес партньори я определял като „вагина“. казва се още в искът. Според документа, самата служителка е искала да напусне компанията му Canal Productions, като се обърне и към съда, но актьорът я изпреварил. Прев месец август фирмата подаде иск срещу Робинсън на стойност 6 милиона долара. В него се посочва, че тя е злоупотребявала със корпоративни кредитни карти и на работното си място е прекарвала „значителни“ часове в гледане на филми и сериали от платения абонамент на Netflix, включително и 55 епизода на „Приятели“. Робърт де Ниро е поредното име, срещу което има оплаквания, свързани със сексуален тормоз. Наскоро няколко жени обвиниха легендарния тенор Пласидо Доминго в неприлично поведение. Под обстрела на тази вълна паднаха още Кевин Спейси, Джефри Ръш, Кейси Афлек, Джеймс Франко и много други.", "date": "2019.10.03", "title": "Обвиниха и Робърт де Ниро в сексуален тормоз"}
{"url": "https://www.monitor.bg:443/bg/a/view/revizirat-uchebnite-programi-ot-1-vi-do-7-i-klas-obzor-177052", "text": "Учебните програми по всички предмети от първи до седми клас ще бъдат прегледани отново. Целта е да се подобри начинът на преподаване на учителите и с какви методи да стане това, обясниха от просветното министерството пред „Монитор“. Първи ще бъдат преразгледани учебните програми по математика. Причината е, че тя и природните науки са приоритетни за министерството. „Тази наука е базова, а точно по нея има най-голям проблем с резултатите от изпитите на учениците“, заяви просветният министър Красимир Вълчев във Варна, където бе за поредната лекция от цикъла MASTЕRCLASS WORK 4.0. Поради тази причина е сформиран екип, който да преразгледа учебните програми и да предложи варианти как В него ще се включат членове на Съюза на математиците в България и учени от Българската академия на наука. Просветният министър отчете, че спънките са основно с надграждането на знанията на децата след 4 клас. Учебните програми няма да бъдат задължително променени, а само ако експертите установят претоварване с учебния материал в даден клас. Предстои и създаването на електронна платформа със свободен достъп, в която учители ще представят учебния материал по атрактивен за учениците начин. Това ще се случи по проект „Образование на бъдещето“ по оперативната програма „Наука и образование за интелигентен растеж“, който скоро ще бъде одобрен. „Едната насока по проекта е изграждането на за ученици с отворени образователни ресурси - уроци, фимчета, клипчета, които самите учители ще изработват, а ние ще им ги плащаме. Те ще бъдат свободни за ползване от всички“, посочи Вълчев. Амбицията пред просветното министерството е да бъдат осигурени безплатни платформи за обучение. По проекта ще бъдат финансирани и дейности по дигиталната креативност, кодиране и моделиране, в които могат да се включат и най-малките ученици. След като малчуганите от трети и четвърти клас вече изучават предмета „компютърно моделиране“, той може да бъде въведен и в първи клас. „Обмисля се въвеждането на дигиталните технологии в образованието още от първи клас“, заяви образователният министър. пък сочат данни от социологическо проучване, касаещо конфликтността сред учениците. То обхваща 350 ученици във варненските средни училища от 14 до 18 години. 72,4% от анкетираните гимназисти споделят, че в училище е имало прояви на насилие. Повече половината от тях обаче споделят, че не са изпадали в конфликтни ситуации. Изследването е насочено и към желанието на децата да ходят на училище. От анкетираните деца 8,1% са заявили, че нямат такова. Едва 12,3% ходят с желание на училище. Останалите 78,1% пък са използвали обтекаемия отговор - с променливо чувство.", "date": "2019.10.03", "title": "Проверяват учебните програми от 1-ви до 7-и клас (ОБЗОР)"}
{"url": "https://www.monitor.bg:443/bg/a/view/noi-izplatil-nad-195-mln-lv-poveche-za-bolnichni-177054", "text": "Разходите за обезщетение за временна нетрудоспособност поради общо заболяване през 2018 г. са 557 млн. лв. или със 195 млн. лв. повече спрямо 2014-а, заявиха от Националния осигурителен институт. Експертите отчитат сериозен ръст на издадените болнични за общо заболяване. С 344, 4 хиляди са се увеличили издадените листи от 2014г. до 2018 г. Близо с 21,9% са повече издадените болнични за период от 15 до 30 календарни дни. Сериозно е скокът и на хората ползвали обезщетение до 3 работни дни, като те са с 47,3% повече спрямо 2014-а, става ясно от статистическите данни на НОИ. От там заявиха, че най-голяма финансова тежест обаче оказва временната неработоспособност до 30 дни. За 5 години изплатените от държавното обществено осигуряване работни дни във временна неработоспособност нарастват с 20 на сто, а разходите – с над 50 на сто, отчетоха от института. От там сигнализираха и за злоупотреби с болнични листове и дадоха за пример издаден болничен и преглед на лице, което по същото време не е било в България. Историята е фрапантна с това, че на жена от врачанския регион, на която е издаден болничен лист за лечение в къщи след хоспитализация, заминава в чужбина. Преди да изтече болничният й обаче друг лекар й издал продължение без изобщо да я е виждал, тъй като е била в чужбина. Според сигнала за този случай, получен в НОИ, издаването на болничните става по телефона и е мотивирано със 100- 200 лв. По-късно жената не е обжалвала решението на НОИ за спиране на плащанията по нейните болнични листи, и е възстановила сумите по тях. От института имат информация и за друг врачанин с 6-месечен болничен, който заминал за САЩ. За да се установят тези нарушения е необходима съвместна работа на няколко институции, категорични са от НОИ. Според Надя Василева от Асоциация BG Staffing е необходимо да се създаде дигитален трудов регистър, в които да са обединени няколко институции, които лесно с един клик да осъществяват контрол по досиетата на бивши и бъдещи служители. Ако един работодател влезе в такъв регистър и види кандидатът за работа какви болнични е вземал последните 3 години, кога и как е започвал и напускал работа, ще може да прецени и дори да сигнализира ако нещо го притеснява, обясни Василева, чиято идея вече била обсъдена на кръгла маса с бизнеса и социалното министерство и готви проект за създаването на регистъра.", "date": "2019.10.03", "title": "НОИ изплатил над 195 млн. лв. повече за болнични "}
{"url": "https://www.monitor.bg:443/bg/a/view/ludogorec-sysipa-ferencvarosh-nasred-budapeshta-177077", "text": "\"Лудогорец\" записа втори пореден впечатляващ успех в Група \"Н\" на Лига Европа. След като в първия си мач \"орлите\" разбиха с 5:1 като домакин ЦСКА (Москва), днес играчите на Станислав Генчев пометоха с 3:0 \"Ференцварош\" при визитата си в Будапеща. Още по-впечатляващ е фактът, че тимът от Разград игра цяло полувреме с човек по-малко, след като Драгош Григоре получи два жълти картона малко преди почивката. С два гола изненадващо се отличи бранителя Рафаел Форстър, а в самото начало на мача Джоди Лукоки откри резултата. По този начин \"Лудогорец\" взе подобаващ реванш за двете си загуби преди около три месеца. Тогава двата тима се срещнаха един срещу друг в квалификациите на Шампионската лига, като унгарците победиха на два пъти.", "date": "2019.10.03", "title": "\"Лудогорец\" съсипа \"Ференцварош\" насред Будапеща"}
{"url": "https://www.monitor.bg:443/bg/a/view/sa-sht-oblagat-s-25-mito-mlechnite-produkti-ot-es-177063", "text": "Млечните продукти, произведени в страни от Европейския съюз, ще бъдат обложени с 25% американски мита. Това предвиждат новите тарифи на САЩ, които предстои да влязат в сила от 18 октомври 2019 г. Американските мита върху стоки от ЕС ще засегнат италиански селскостопански продукти на стойност около половин милиард евро годишно, съобщи асоциацията на италианските земеделски производители Колдирети (Coldiretti). Според тях най-силно наказани са производителите на традиционните сирена пармезан и гран падано, където митата на практика се утрояват от 15% до 40%. Френското правителство обяви, че ЕС ще отговори с \"ответни мерки\" на решението на САЩ да наложат мита върху голяма част от продуктите за износ на съюза, от сирене до вино, предаде Асошиейтед прес. Първите ще бъдат обложени с 10%, а вторите с 25% мита. Освен това тарифите ще засегнат земеделски и индустриални стоки. Решението на американския президент Доналд Тръмп идва, след като от Световната търговска организация (СТО) дадоха зелена светлина на страната да наложи митата, пишат от The Wallstreet Journal. Причина за това е, че наскоро стана ясно, че ЕС е подпомогнал незаконно авиопроизводителя Airbus. От друга страна, съюзът обвинява САЩ в подобни провинения относно Boeing. Спорът относно субсидиите за самолети продължава повече от десетилетие, а крайният резултат са Те ще засегнат ирландското и шотландското уиски, кафето, сирената, маслините и замразеното месо от Германия, Испания и Великобритания, както и продукти от свинско месо, масло и кисело мляко. В България обложени ще бъдат млечните продукти, киселото мляко, маслото, сиренето и неговите заместители, саламите от свинско и свинското, различно от шунка. Черешите, прасковите и плодовите сокове също влизат в бройката като на всички ще им бъдат наложени 25% мита. Според Блумбърг, наложените тарифи са в рекорден размер. Последният такъв случай бе през 2002 г., когато ЕС наложи мита от 4.04 млрд. долара на САЩ или почти двойно по-малко от настоящите мита на Вашингтон. Според данни на Националния статистически институт (НСИ) износът на България за САЩ е нараснал с 31.5% за периода 2017-2018 г. През миналата година страната ни е изнесла стоки към САЩ на стойност 1 048.8 млн. лв. Година по-рано износът е бил 797.6 млн. лв. Общо като 37 700.3 млн. лв. са за ЕС. Най-голям дял имат „Артикули, класифицирани главно според вида на материала“ (13 011.6 млн. лв.), „Машини, оборудване и превозни средства“ (12 643.8 млн. лв.), следвани от „Разнообразни готови продукти“ (8 752.6 млн. лв.). Едва тогава са „Храни и живи животни“ (5 962.8 млн. лв.), а на опашката в топ 5 са „Химични вещества и продукти“ (5 702.7 млн. лв.).", "date": "2019.10.03", "title": "САЩ  облагат с 25% мито млечните продукти от ЕС"}
{"url": "https://www.monitor.bg:443/bg/a/view/evroparlamentyt-ne-bi-podkrepil-novite-predlojenija-na-london-177055", "text": "Работната група на Европейския парламент по въпроса с оттеглянето на Великобритания от ЕС разпространи днес становище, според което евродепутатите не биха подкрепили новите предложения на Лондон в сегашния им вид, предаде БТА. Според групата тези предложения \"в последната минута\" не дават необходимата сигурност за ирландската граница. В становището се посочва, че ЕП запазва стремежа си раздялата с Великобритания да стане на основата на правила. Според работната група предложенията на Лондон не отговорят ни най-малко на постигнатите в досегашното споразумение договорености за ирландската граница. ЕП изразява готовност за обсъждане на всякакви нови приложими предложения. В съобщението се отбелязва, че всяка договореност между ЕС и Лондон, за да влезе в сила, трябва да бъде одобрена от мнозинството евродепутати. По-рано днес Европейската комисия потвърди, че е получила писмено нови предложения от британското правителство, но очаква уточнения, за да ги оцени.", "date": "2019.10.03", "title": "Европарламентът не би подкрепил новите предложения на Лондон"}
{"url": "https://www.monitor.bg:443/bg/a/view/651-signala-za-lipsvashti-lekarstva-177058", "text": "651 сигнала за липсващи лекарства са получени в Българска асоциация за развитие на паралелната търговия с лекарства (БАРПТЛ) от 9 юни 2018 до 2 октомври т.г. Липсата на 22% от тях е свързана с дерегистрирането им в нашата страна. Това съобщи за „Монитор“ директорът на асоциацията Боряна Маринкова. От тях най-много са тези за сърдечносъдови заболявания, сред които е и хипертонията, уточни тя и припомни, че на практика медикаментите за високо кръвно са и най-многобройни и разнообразни на пазара. След тях са тези за онкологични заболявания. Не малка част от сигналите за липсващи медикаменти са от хора, които са се оперирали в страни извън Европейския съюз. Там им е препоръчано определено лекарство, но то не е регистрирано за продажба у нас, каза още Маринкова. Преустановена е продажбата на 85 лекарствени продукта през тази година. От тях 3 са без аналози на пазара. Оказва се, че най-честите причини за преустановяване на доставките на българския пазар са маркетингови причини, оптимизация на портфолиото на компанията и прекратяване на производството. За 5 лекарствени продукта от общо 85-те причините са спирането им са промяна на количеството активно вещество, промяна на лекарствената форма или количеството на продукта. От платформата, създадена и поддържана от БАРПТЛ и федерацията „Български пациентски форум“, става ясно, че 65% от 651-те сигнала за липси се дължат на временно или трайно преустановен внос на лекарства. Други 22% е заради дерегистриране от страна на производителя, тъй като за него няма достатъчен икономически интерес в България. Сред тях са медикаменти за хронична депресия и безсъние, глисти и тении, за задържане на плода при бременни, силен антидепресант и остеопороза. За тези лекарства доста пациенти пътуват в чужбина, за да си ги набавят, казаха от асоциацията. БАРПТЛ е създадена, за да прави бързи проверки за наличности и да упътва пациентите къде могат да намерят количества от лекарство, за чиято липса е получен сигнал на електронната й страница. 35% от случаите, в това число и при временно преустановяване на вноса, на пациентите е оказано съдействие с информация в коя близка до тях аптека могат да намерят търсения продукт. Междувременно Европейската агенция по лекарствата съобщи, че 108 онкомедикамента са спрени за продажба в Европейския съюз заради Брекзит. Причината е, че фармацевтичните компании са подали заявления за пререгистрация в държави от ЕС, за да могат да търгуват изделията си. Процесът обаче все още е в ход и до приключването му те не могат да ги продават. За 82 сигнала за 31 липсващи лекарствени продукта съобщи и сайтът „Моето лекарство“, създаден през септември от Сдружението за развитие на българското здравеопазване с цел да информира Изпълнителната агенция по лекарствата. Предоставили сме отговор по 41 сигнала. Тъй като на този етап липсва валидация за достоверност за някои единични сигнали, е необходимо извършване на проверки и събиране на информация от притежатели на разрешение за употреба на лекарствени продукти и производители извън страната, за което е необходимо съответното технологично време, казаха от ИАЛ.", "date": "2019.10.03", "title": " 651 сигнала за липсващи лекарства "}
{"url": "https://www.monitor.bg:443/bg/a/view/viceto-na-panov-gazi-pravilata-na-vks-zaradi-polfrijman-177056", "text": "Заместничката на Лозан Панов и един от най-доверените му хора във Върховния касационен съд – Галина Захарова, е погазила правилата на ВКС за образуването и случайното разпределение на делата, за да изтегли за по-ранна дата решението за Джок Полфрийман, съобщи „Правен свят“.   Във вторник стана ясно, че заседанието на съда по искането на прокуратурата делото за предсрочното освобождаване на осъдения за убийството на Андрей Монов австралиец да бъде върнато за ново разглеждане ще бъде не на 23 октомври, както бе насрочено първоначално, а на 7 октомври. Заповедта за изтеглянето на датата с 16 дни е на Захарова, която я мотивира с аргумента, че било нарушено правото на свободно придвижване на Полфрийман. Според проверка на „Правен свят“ обаче с това си разпореждане Захарова утвърдени миналата година от шефа на ВКС Лозан Панов и съобразени със Закона за съдебната власт. В точка 7 от раздел трети на документа изрично е записано, че насрочването на делата за възможно най-близката дата се извършва от председателите на отделения. В случая това е трябвало да направи Галина Тонева, председател на Второ наказателно отделение, част от което е съдебният състав, призван да вземе решението по делото. В точка 1 на същия раздел се посочва още, че определянето на дата за заседанията се извършва от съответния председател на отделение. Така се оказва, че Захарова е иззела правомощията на Тонева, защото отново в т. 7 изрично е посочено, че председателите на отделения са тези, които съгласуват „броя и тежестта на делата“ със съдиите докладчици. В конкретния случай това е съдия Жанина Начева. „Изместването на делото за по-ранна дата, което бе извършено броени дни след първоначалното му насрочване, освен че е крайно необичайна практика, е странно и заради липсата на каквито и да е промени в обстоятелствата“, коментират от изданието, като припомнят, че И макар преди ден да стана ясно, че едната е отпаднала, то другата все още е в сила, а АССГ отхвърли искането на адвоката на Полфрийман австралиецът да бъде освободен от центъра за временно настаняване на чужденци в Бусманци. Едно от обясненията, циркулиращи в публичното пространство, за изтеглянето на датата за делото са промените в Наказателно-процесуалния кодекс, внесени в началото на тази седмица от трима депутати от ГЕРБ в НС. С тях – за да няма място за интерпретации - изрично се записва, че делата за предсрочно условно освобождаване на затворници да подлежат на възобновяване с решение на ВКС. Идеята е определенията за условно предсрочно освобождаване да подлежат на проверка по реда на възобновяване на наказателните дела при \"особено съществени нарушения на закона\", е записано в мотивите на закона. С насрочването на по-ранна дата обаче отпада възможността измененията да бъдат разгледани и приети от Народното събрание преди произнасянето по казуса „Полфрийман“. Разкритието за действията на заместничката на Лозан Панов, с които е логично да се занимае Инспекторатът на ВСС, съвпадна с акция на грантаджийския сектор в подкрепа на един от основните играчи в казуса – Българския хелзинкски комитет. Както лъсна още при произнасянето на състава, оглавяван от шефа на грантаджийския ССБ Калин Калпакчиев, позитивната характеристика, написана от БХК, е изиграла ключова роля в решението за освобождаването му. В същото време както Калпакчиев, така и БХК са в конфликт на интереси, като организацията, от една страна, на два пъти е награждавала съдията с приза „Човек на годината“, а от друга – е дала парите за регистрацията на НПО-то на Полфрийман. Въпросната организация пък е участвала в работната група под шапката на правосъдното министерство, сформирана още докато начело на ведомството бе настоящият лидер на олигархично обвързаната партия „Да, България“ Христо Иванов, с която бяха променени правилата за стартиране на процедурите за предсрочно освобождаване. Заради всички тези задкулисни обвързаности от ВМРО вкараха искане до главния прокурор да бъде закрита БХК. Днес обаче в позиция до медиите 82 неправителствени организации скочиха в защита на БХК, като прави впечатление, че огромна част от ключовите лица в тях са обвързани или с кръга „Капитал“, или с т.нар. зелен октопод.", "date": "2019.10.03", "title": "Вицето на Панов гази правилата  на ВКС заради Полфрийман"}
{"url": "https://www.monitor.bg:443/bg/a/view/veronika-imova-kym-grantadjijskite-medii-njama-da-otstypja-ot-mnenieto-si-za-polfrijman-177059", "text": "Няма да отстъпя от мнението си за Джок Полфрийман, заяви в своя позиция членът на съдийската колегия на ВСС Вероника Имова. Ето пълният текст на позицията: \"Изразявам категоричното си несъгласие с манипулативния текст „Една българска майка. Може ли Вероника Имова от ВСС да бъде безпристрастна по случая „Полфрийман“?“, публикуван на 3 октомври 2019 г. в електронния сайт „Свободна Европа“ от журналистката Полина Паунова, и интерпретиран в електронните сайтове „Медиапул“, „Клуб Z“ и „Дойче веле“. Целта на подобна атака е дискредитиране и уронване на моя авторитет на юрист, член на Висшия съдебен съвет и гражданин. Личният живот на всеки гражданин, дори и на член на Висшия съдебен съвет, е неприкосновен. Нападките срещу мен, открехващи вратата на личния ми живот, са проява на лош вкус и безсилие. Този похват на представяне на антитеза срещу изказването ми по проблемите за спазване на Етичния кодекс на българските магистрати, показва слабостта на доводите срещу моето мнение, от което няма да отстъпя. Настоявам, че за зависимостите в съдебната власт трябва да се говори с факти, ясно, открито и с убедителни аргументи. Съдийската колегия заяви в две поредни становища категоричната си позиция по повод публичните реакции във връзка с условното предсрочно освобождаване на осъдения за убийство и опит за убийство чужд гражданин Джок Полфийрман. Гласът ми е един от гласа на колегите, с които защитихме принципната теза, че независимостта на съдиите не е тяхна лична привилегия. Гаранциите на тази независимост са създадени, за да служи на обществото, на гражданите, които искат и очакват правосъдие. Споделихме разбиране за болката на близките на жертвата и същевременно за недопустимост от намеса в правораздавателната дейност на съда. Но нека да е ясно, че критиката по влезли в сила съдебни актове, когато е мотивирана и аргументирана, разбира се, без лични нападки, без злост, закани за мъст или друг вид екстремизъм към личността на магистратите, е възприета в стандартите на Становище № 1 (2001) на Консултативния съвет на Европейските съдии относно критериите за независимост на съдебната власт и несменяемостта на съдиите, и в Становище № 3 (2001) на Консултативния съвет на Европейските съдии за принципите и правилата, определящи професионалното поведение на съдиите, включително етика, несъвместимо поведение и безпристрастност. Те са безусловно пренесени и в Стандартите за независимостта на съдебната власт, приети с решение на Съдийската колегия на ВСС по протокол № 31/23.10.2018 г. Всеки има право на мнение, позиция, становища, но няма право да прекрачва границата на толерантността, която е нарушена в тези подвеждащи публикации. С бащата на моята дъщеря сме разведени отдавна. От години той не упражнява адвокатска професия. А когато, преди 11 години, е бил адвокат по въпросното дело в първата инстанция пред Софийския градски съд, той е представлявал като повереник семейството на убитото момче само в няколко съдебни заседания, след което родителите са се отказали от неговата защита. Като повереник на пострадалото семейство във всичките три инстанции – Софийски градски съд, Апелативен съд – София и Върховния касационен съд, са участвали други, предпочетени от родителите на жертвата адвокати. Този факт може да се провери в кориците на делото и всичко останало е съзнателно прокарвана невярна информация с цел манипулация по развитието на случая „Полфийман“. Подчертавам, че позицията ми на член на Висшия съдебен съвет, на юрист и гражданин по този казус е морално-етична, и не е свързана с осъществявани от мен кадрови правомощия. Противопоставям се, да се хвърля съмнение върху принципната теза, която отстоявам - че независимостта на съдебната власт преминава през разобличаване на зависимостите,  които рушат общественото доверие в правосъдието\".", "date": "2019.10.03", "title": "Вероника Имова към грантаджийските медии: Няма да отстъпя от мнението си за Полфрийман"}
{"url": "https://www.monitor.bg:443/bg/a/view/dobrina-ikonomova-zvezda-v-operetata-veselata-vdovica-tazi-vecher-177057", "text": "С прочутата оперета на Франц Лехар „Веселата вдовица“ започва тази вечер новият сезон на Музикалния театър. В нея звездата на трупата Добрина Икономова изпълнява една от коронните си роли – на Ханна Главари. Като Граф Данило й партнира Богомил Спиров, с когото са изпели десетки незабравими дуети на сцената. В спектакъла участват още солистите Николай Борисов, Зорница Дамянова, Пеньо Пирозов, Румен Григоров, Юлия Маринова и др. Хореографията е дело на Катя Богданова, сценограф е Борис Стойнов, хормайстор – Людмил Горчев. Диригент е Дориан Молхов. Постановката на сцената на Музикалния театър е на гост-режисьора от Московската опера Инара Гулиева. „Избор винаги има – колкото и да е труден и сложен, но има. Надеждата за щастие – това е най-важното, което оперетата дарява на своите зрители, както и увереността, че доброто ще победи”, споделя Гулиева. В една от най-прочутите и обичани оперети на Лехар са комбинирани майсторски различни популярни танцови ритми – мазурка и полонеза, славянски фолклор, виенски валс и дори скандалният за времето си канкан. Макар и написана преди повече от 100 години, „Веселата вдовица” продължава да завладява зрителите и със забавния си сюжетът, изпъстрен с неочаквани обрати и трудни решения. В крайна сметка, като във всяка оперета, идва щастлив финал и любовта победжава. Спектакълът ще се играе и на 15 декември от 17.00 часа.", "date": "2019.10.03", "title": "Добрина Икономова звезда в оперетата „Веселата вдовица” тази вечер"}
{"url": "https://www.monitor.bg:443/bg/a/view/bez-komisionna-za-bankata-ako-vyrnem-povredena-banknota-177046", "text": "Банките няма да събират такси и комисионни при замяна на повредени банкнота с нови, записано в наредба на Българската народна банка (БНБ). Новоприетата Наредба №18 отговаря за качеството на банкнотите и монетите в наличнопаричното обращение. С нея Централната банка въвежда изрично задължение на останалите банки да извършват замяна на повредени с нови български банкноти във всички свои клонове и офиси, но без да взимат пари за това. Промяната, която спестява на гражданите пари, е след множество постъпили жалби в централната банка, коментираха от БНБ за \"Монитор\". В документа е прецизирана класификацията на машините за работа с банкноти и монети. В понятието „машини за самообслужване“ вече ще се включват машините за обмяна и размяна. При тях ще се извършват операции с банкноти и монети без да се проследява клиентът. При тестването на машини, търговските банки ще могат да предоставят тестови комплекти само с истински банкноти и монети. Тестовете с неистински такива ще се извършват само от служители на БНБ. Ако контролният тест на 3 или повече машини от определен модел приключи неуспешно, то той ще бъде изваден от списъка на БНБ за машини. С допълнителни разпоредби се посочва, че банките и доставчиците на услуги ще могат да използват машини, присъстващи в списъка, а при изключване, то ще трябва да преустановят тяхното използване. Въведена е процедура за предоставяне, при поискване от банки, на мостри на нови емисии банкноти или монети за целите на настройка на машините за самообслужване с депозитна функция, преди пускането в обращение на новите емисии банкноти и монети.", "date": "2019.10.03", "title": "Без комисионна за банката, ако върнем повредени банкноти"}
{"url": "https://www.monitor.bg:443/bg/a/view/publikuvat-zaplatite-v-bolnicite-na-sajta-na-mz-177060", "text": "До два дни болниците трябва да предоставят на Министерството на здравеопазването информация за увеличението на заплатите на персонала. От следващия месец ежемесечно те ще бъдат публикувани на интернет страницата на ведомството, съобщи здравният министър Кирил Ананиев. Изискването важи за държавните лечебни заведения. По думите на Ананиев средната брутна заплата на здравните работници за юли е 1253 лв. Тази на медицинските сестри е между 1100 и 1500 лв., като средната брутна заплата за страната към второто тримесечие е 1253 лв. Сумата, която е била предвидена за заплати, е 86 млн. лв., от които 36 млн. лв. се осигуряват през бюджета на МЗ и те са за отдалечени лечебни заведения, за белодробните и психиатричните болници, както и за спешната помощ, обясни министър Ананиев и допълни, че останалите средства са от резерва на НЗОК. Ако бяхме дали всичките 50 млн. лв., които гласува правителството на МЗ, щяхме да отидем на свръхнива на надфинансиране, допълни той. По думите му, когато е излязло първото постановление на МС за 30 млн. лв., тогава правителството е решило, че трябва да направи втора крачка, за да се успокоят медицинските сестри. Когато се вземат решения от днес за утре, винаги се слага някаква възможност, каквато позволява бюджетът и преценихме с Министерството на финансите, че границата, която можем да си позволим, е до 50 млн. лв. Анализите показаха, че можем да предоставим само 6 млн. лв., каза още Ананиев. Всички медицински специалисти, работещи в детски ясли, яслени групи и в здравни кабинети в училища и градини във Варна, вече получават договорените нива в националния отраслов колективен трудов договор. „Подписаният анекс към общинския КТД предвижда увеличение с 11% на трудовите възнаграждения от 1 септември. От началото на годината общото увеличение за медицинските специалисти е 30%, казаха от общината.", "date": "2019.10.03", "title": "Публикуват заплатите в болниците на сайта на МЗ"}
{"url": "https://www.monitor.bg:443/bg/a/view/djulija-na-emil-dimitrov-zvuchi-v-otkradnat-jivot-177051", "text": "Песента „Джулия“ на Емил Димитров ще съпътства една от водещите сюжетни линии в предстоящия епизод на „Откраднат живот“ тази вечер. Тя е свързана с истинска история, която сценаристите на медицинската драма включват в сериите. Нейният баща дарява пет милиона лева за цялостно възстановяване на детското отделение, апаратура и научни изследвания. Ние от своя страна представихме един бизнесмен, чиято съпруга почина. Лекарите бяха убедени, че той ще ги съди, но всъщност той реши да финансира научна програма на доктор Деян Табаков, който да предотврати смъртта на други пациенти“, обясни пред NOVA Христина Апостолова, която е главен сценарист на „Откраднат живот“. Настоящият сезон - „Кръвни връзки“, носи особен сантимент за феновете на продукцията, защото в епизодите се завръщат Алек Алексиев и Димо Алексиев, около размяната на чиито персонажи като бебета започна целият сюжет на сериала. „Мария Каварджикова прави невиждана актьорска игра този сезон, много скоро и зрителите ще разберат за какво говоря“, категоричен бе и екранният д-р Александър Василев.", "date": "2019.10.03", "title": "„Джулия“ на Емил Димитров звучи в „Откраднат живот“"}
{"url": "https://www.monitor.bg:443/bg/a/view/glasuvame-s-polovin-metyr-buletina-177044", "text": "Близо половин метър ще достигне бюлетината на местния вот на 27 октомври. Това стана ясно след като ЦИК показа образците.  Съгласно закона бюлетините ще бъдат отпечатани от БНБ, която ще ползва шест подизпълнители. От ЦИК показаха три от четирите вида бюлетини, с които ще се гласува в столицата-за кмет на община, за кмет на район, за общински съветници, като липсваше единствено образеца на тази за кмет на кметство. От изборната администрация съобщиха, че все още не са приели пример как да бъде сгъвана най-дългата и най-широка бюлетина. Става дума за тази за общински съветници в столицата, която достига почти половин метър дължина и около 25 см широчина, заради мястото, нужно за отбелязване на преференциите и партийните листи, включващи до 61 кандидати. Иначе бюлетината трябва да се сгъне, така че да остане видим номерът й, за да може да се откъсне след това от член на секционната комисия. Говорителят на ЦИК Александър Андреев припомни, че се гласува с Х или V. Той поясни, че от лявата страна в 34 квадратчета са посочени партиите, коалициите и независимите кандидати, а преференциалният вот за общински съветници ще се отбелязва отдясно с номерата от 101 до 161, защото Столичния общински съвет се състои от 61 мандата. Освен имената на претендентите и партиите в бюлетините ще има и квадратчета с опция \"Не подкрепям никого\", като това ще са първите местни избори, на които има такива. Андреев съобщи също така, че цената на една бюлетина ще бъде около 30 ст. По думите му общата цена за първи тур ще бъде малко над 5 млн. без ДДС, а броят на бюлетините ще бъде над 19 млн. От ЦИК отчетоха също така, че досега при тях са постъпили общо 91 жалби, от които 13-срещу съставите на общинските избирателни комисии и 78, свързани с регистрацията на кандидатски листи, партии и коалиции за участие в изборите. Отделно от комисията обявиха, че вече има 8 кандидати от други държави-членки на ЕС като Гърция, Румъния и Великобритания, кандидатирали се за пост в местната власт на различни места в страната, сред които Царево, Варна и Велико Търново. Андреев коментира и казуса с претендента за кметския пост в София Волен Сидеров и скандала в „Референдум“ на БНТ, след като стана ясно, че след сигнал на СЕМ ЦИК е решила да санкционира лидера на „Атака“, заради накърняване на добрите нрави, честта и достойнството на кандидатите по време на кампанията, а глобата която може да отнесе заради отправените квалификации той е от 2000 лв. до 5000 лв. „След сигнал от СЕМ, ЦИК изгледа записа и е установи, че има нарушение на предизборната кампания от страна на Сидеров. В момента това решение е в началото на производството по налагането на административно наказателна отговорност. Оттук нататък ще е необходимо да бъде постановено и решение, с което да се определи глобата, която е предвидена в Изборния кодекс“, обясни Андреев, като уточни, че от БНТ, която затвори ефира си за Сидеров не е постъпвало искане да се спрат участията на \"Атака\" по време на предизборната кампания.", "date": "2019.10.03", "title": "Гласуваме с половин метър бюлетина"}
{"url": "https://www.monitor.bg:443/bg/a/view/borisov-poseti-praistoricheskija-centyr-solnicata-v-provadija-video-177048", "text": "Премиерът Бойко Борисов посети праисторически солодобивен и градски център Провадия-Солницата, където бе посрещнат от ръководителя на изследователския екип проф. Васил Николов. Премиерът заедно с мистъра на финансите Владислав Горанов и министъра на културата Боил Банов инспектираха археологическите проучвания на Солницата, както и от дейностите по аварийната консервация на каменните отбранителни стени и структури от халколита. По-късно премиерът премиерът Бойко Борисов написа във Фейсбук, че това е най-старият солодобивен център в Европа, превърнал се в първия праисторически град на нашия континент. „Състои се от укрепено с каменни стени селище, производствен солодобивен комплекс, ритуално поле и некрополи и заема площ от около 200 дка. Много съм доволен от работата на археолозите. Поех ангажимент правителството да осигури средствата за довършването на археологическите проучвания и осигуряване на нужните условия, за да бъде мястото достъпно за туристи“, каза още Борисов.", "date": "2019.10.03", "title": "Борисов посети праисторическия център Солницата в Провадия (ВИДЕО+СНИМКИ)"}
{"url": "https://www.monitor.bg:443/bg/a/view/panov-s-nova-ataka-iska-test-po-pravo-za-geshev-177047", "text": "Скандалният шеф на Върховния касационен съд (ВКС) Лозан Панов не издържа и се включи в компроматната кампания срещу кандидатурата на Иван Гешев за главен прокурор. Три седмици преди заседанието на пленума на Висшия съдебен съвет (ВСС) на 24 октомври, на което Гешев ще бъде изслушан и ще бъде гласувана кандидатурата му, Панов е написал писмо на главния прокурор Сотир Цацаров, за да иска данни за работата на Гешев. Пресслужбата на ВКС разпространи до медиите съобщение, че в писмото си Панов посочвал „необходимостта от преценка на качеството на изготвените от кандидата за нов главен прокурор обвинителни актове“. Копия от писмото Панов изпратил до Комисията по атестирането и конкурсите (КАК) при прокурорската колегия на ВСС и ръководителите на Софийска градска прокуратура (СГП) и спецпрокуратурата. По какъв показател Панов ще прави анализ на данните, ако ги получи, не е известно. Той обаче настоява, че трябва да се запознае непосредствено със съдържанието на изготвените от Гешев актове като прокурор, за да прецени професионалната му квалификация, тъй като докладът на КАК при прокурорската колегия на ВСС посочвал само обема на извършената от него работа, а не качеството й. На Панов не му е достатъчно посоченото в доклада, че за 10-годишен период докато е бил прокурор в Софийска районна прокуратура (СРП) Гешев е внесъл в съда 230 прокурорски акта и по тях са осъдени общо 233-ма души. Шефът на ВКС иска да се порови в обвинителните актове, които Гешев е внесъл в съда като прокурор в СГП в периода май 2012 г. - 19 юли 2016 г. и после като ръководител на спецпрокуратурата до 16 юли 2018 г. „Не съм запознат с това изявление или, нямам представа, писмо на г-н Панов. Това, което мога да кажа е, че не се притеснявам от работата си. Оценката за работата на един прокурор в крайна сметка дава съдът. След като имам над 233-ма осъдени лица, значи съдът ми е дал отлична оценка с това, че по мои обвинителни актове са осъдени такъв брой лица. Това е оценка не само за количеството, но и за качеството на свършената работа. Това, което искам да кажа е, че с решение на ВСС е приета комплексна оценка от периодичното ми атестиране, която е максимална, т.е. ВСС е установил, че имам високи професионални качества“ коментира пред журналисти Гешев. „През годините мислех, че г-н Панов има фиксация в г-н Цацаров, а сега почвам да си мисля, че той има фиксация в длъжността „главен прокурор“, а защо, трябва да питате него. Имам приятели съдии, уважавам съда и никога не съм си позволявал да коментирам по никакъв начин нито съдебни решения, нито съда изцяло, но виждам, че това не е подход, възприет от отделни лица от съдебната власт“, каза още Гешев. На въпрос смята ли, че напрежението около избора е провокирано, защото има само един кандидат, той отговори, че „напрежението щеше да го има, след като кандидатът не е от кръга приятели на тези хора, които генерират това напрежение“. И добави: „Дали щяха да са един, двама или трима, това напрежение щеше да го има, независимо за кого става въпрос – ако не е от кръга – един тесен, малък, включително и политически кръг. Т.е. ако не си от този кръг, ще се случи това, което се случва. И точно това очаквах да се случи и го казах многократно и то се случва“.", "date": "2019.10.03", "title": "Панов с нова атака, иска тест по право за Гешев"}
{"url": "https://www.monitor.bg:443/bg/a/view/sautgejt-vikna-mladoci-ot-chelsi-za-macha-v-sofija-177041", "text": "Сериозни изненади с повиквателните за националния отбор направи селекционерът на Англия Гарет Саутгейт преди евроквалификациите с Чехия на 11 октомври и с България 3 дни по-късно в София. Медиите на Острова са скандализирани от липсата на твърдите титуляри Деле Али, Кайл Уокър и Джеси Лингард. Вместо тях в тима се появяват младоците от „Челси“ Тами Ейбрахам и Фикайо Томори. За Томори това ще бъде дебют с екипа на „трите лъва“, докато Ейбрахам вече е играл за Англия в контроли срещу Бразилия и Германия преди 2 години. Изненадващите имена в списъка на Саутгейт озадачиха специалистите, но от Футболната асоциация увериха, че няма да има подценяване в двата двубоя, към които Англия ще се отнесе максимално сериозно. „Имаме нужда да спечелим и двата мача, за да си осигурим добра урна за жребия на Евро 2020, така че определено победа ще е целта ни срещу Чехия и България“, написа официалният сайт на федерацията в анализа си за предстоящите мачове.", "date": "2019.10.03", "title": "Саутгейт викна младоци от „Челси“ за мача в София"}
{"url": "https://www.monitor.bg:443/bg/a/view/djizysa-spira-s-tatuirovkite-177049", "text": "Футболистът Благой Георгиев, известен с псевдонима си Джизъса, даде заявка, че ще преустанови манията си към татуировките. Това той ще направи обаче едва след като избродира върху тялото си името и на новородения си син. Бебето се появи на бял свят преди броени дни, като носи името на звездния си татко. Заедно с майка му Златка Райкова все още са в родилното отделение. обясни Георгиев пред bTV относно факта, че има четири наследника от три различни жени. Към момента само едно от децата му не живее в България. Става въпрос за малкия Елай, плод на любовта между Джизъса и шампионката по аржентинско танго Есмер Омерова, чиято адресна регистрация е в Русия. Момченцето се роди през 2016 г.", "date": "2019.10.03", "title": "Джизъса спира с татуировките"}
{"url": "https://www.monitor.bg:443/bg/a/view/skatov-kachi-chetvyrti-osemhiljadnik-za-sezona-177045", "text": "Атанас Скатов записа най-успешния си сезон в алпинизма, след като стъпи на четвърти осемхилядник в рамките само на 150 дни. 41-годишният веган стигна до Дхаулагири (8167 м) в 11:56 часа българско време вчера и подобри собствения си рекорд за най-много изкачени върхове за една година. От май насам той превзе също Канчендзьонга (8586 м), Гашербрум I (8080 м) и Гашербрум II (8035 м), а общо вече може да се похвали с 10 осемхилядника. Към Дхаулагири Наско се е отправил с 40 свои колеги, но догоре са стигнали само 8 души. Щурмът на Скатов от последен лагер до най-високата точка е продължил цели 19 часа. Сливенският алпинист е проявил истински героизъм, движейки се в условия на дълбок пресен сняг и силен вятър около 55 км/ч. По пътя към върха е нямало фиксирани въжета и парапети, каквито са били поставени само до лагер 3. Именно времето затрудни изключително много Скатов по време на аклиматизацията му, защото то мина през много динамични промени - обилни дъждове, ежедневни снеговалежи, вятър и слънце. По тази причина Наско успя да направи само една ротация по височинните лагери и атакува върха веднага след това, за да се възползва от последните хубави дни преди предстоящите ветрове. За да осъществи т. нар. Хималайска корона на Скатов му остават К2, Броуд Пик, Нанга Парбат и Шиша Пангма. Плановете са да завърши начинанието си още догодина.  ", "date": "2019.10.03", "title": "Скатов качи четвърти осемхилядник за сезона"}
{"url": "https://www.monitor.bg:443/bg/a/view/zapochna-probivaneto-na-naj-dylgija-tunel-v-bylgarija-177024", "text": "Край Симитли започна пробиването на тунел „Железница“, най-дългия в България. Той е  част от ЛОТ 3.1. на Автомагистрала “Струма”. Тунелът ще бъде с дължина 2,2 км, а търгът за пробиването му бе спечелен от дружество ЗЗД „АМ Струма тунел 2018“, в което участват фирмите „Джи Пи Груп“ АД, „Глобал Кънстръкшън“ ООД и „ВИА ПЛАН“ ЕООД. Двете тръби на тунела ще се пробиват с тунелни багери, които са в базата на фирмата в подстъпите към тунела. Същинската работа по пробиването на тунела ще започне на 10 октомври.   Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Срокът за изпълнение на проектирането и изпълнението на строително-монтажните работи на тунел „Железница“ (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и други спомагателни съоръжения. Строителството на тунел „Железница“ на АМ „Струма“ още не е започнало, направиха уточнение от Агенция „Пътна инфраструктура“ по повод публикации и запитвания от медии. В момента се извършват подготвителни дейности и се изгражда временното електрическо захранване при бъдещия южен портал на съоръжението.", "date": "2019.10.03", "title": "Започна пробиването на най-дългия тунел в България"}
{"url": "https://www.monitor.bg:443/bg/a/view/fidankite-se-zasajdat-vednaga-176611", "text": "При засаждането на овошките има правила. Избирайки посадъчен материал, преди всичко трябва да знаете, че колкото по-млада е фиданката, толкова по-лесно се прихваща и по-добре се приспособява към условията в градината, толкова по-добре расте. Така, двугодишната ще се прихване по-бързо от тригодишната, а едногодишната – от двугодишната. Голяма грешка допускат тези, които се стремят да закупят по-висока фиданка, не поглеждайки корените й. Колкото по-запазена е кореновата система при изкопаване на фиданката, толкова по бързо и безболезнено ще се прихване. При това особено важно е корените да не са засъхнали – те трябва да са влажни и свежи. Затова да не се купува посадъчен материал от търговци, които по никакъв начин не са защитили от студа корените на младите фиданки, а да се купува от тези, които държат корените в корито с влажна пръст, трици или са ги затрупали с влажни парцали. И още един съвет – отправяйки се на пазара за дръвче, да се взема със себе си найлонова торба (чувал), не голяма връзка канап и мокри парцали или поне вестници, които да намокрите. След като се закупи фиданката, се завиват корените най-напред с мокрите парцали или вестници, и се поставят в найлоновия плик и се завързват с връвта. Много често се случва да се види доволни градинари, купили си фиданка, да продължават да се разхождат из пазара с незащитени корени, които се проветряват, съхнат, неволно могат да се счупят и да загинат. Особено внимание да се обръща на стъблото. Да се види дали не е сбръчкана кората. Ако това е така, значи тя отдавна е откопана и е успяла да изсъхне. С нокът да се опитва да се забели част от кората. При живата свежа фиданка ще се открие зелен пласт. Но ако се открия под кората кафеникава дървесина, значи фиданката е суха. Пълноценните фиданки от ябълки, круши, сливи, вишни трябва да имат ясно изразено стъбло и 3-5 скелетни клонки, насочени равномерно в различни страни. Наклонът им спрямо стъблото трябва да бъде близък до 90 градуса и при всички случаи не по-малко от 45. Клонките, излизащи под остър ъгъл са слабо прикрепени към стъблото и по-нататък могат да се счупят под тежестта на плодовете. Срок Закупените фиданки да се засадят веднага. Ако все пак това е невъзможно, да се заровят в сенчестия край на градината в купчина пясък. За целта да се изкопае не дълбока канавка, в която едната стена, желателно да е южната, да е наклонена. След това да се поставят в нея фиданките и да се засипят корените и 1/3 от стъблото. Полейте обилно. По този начин можете да се съхрани посадъчния материал до две-три седмици. За засаждане на ябълки, круши, и череши ямата трябва да е с диаметър 1-1,5 м и повече на леки, песъчливи почви и 60-70 см на тежки, глинести. За вишни и сливи ямите трябва да са с диаметър и дълбочина 50-80 см. Преди засаждане се проверяват предварително изкопаните ями и ако в тях има вода, се отстранява. Най-добре е дръвчетата да се засаждат с дървена опора (кол). Той предпазва младите растения от вятъра. Така те се прихващат много бързо, а стъблото и короната не се изкривяват. Освен това, поставеният от южната страна кол защитава от стъблото от преките слънчеви лъчи и предпазва от пригори. При изкопаване на ямата 2-3 дни преди засаждането горният почвен слой се отхвърля на една страна, а долния – на друга. На дъното на ямата, около кола се прави купчина от плодородна почва, към която се добавят 2-3 кофи компост или добре угнил оборски тор, а също доломитово брашно. На добре подравнена и наторената почва се пристъпва към трасиране на местата, където дълго време ще растат ябълки, круши, вишни, сливи. На правоъгълни или квадратни участъци се трасират редове, разположени успоредно на една от страните на оградата. Най-често редовете се ориентират в посока север-юг, което осигурява добра осветеност на короната през цялото лято.", "date": "2019.10.03", "title": "Фиданките се засаждат веднага"}
{"url": "https://www.monitor.bg:443/bg/a/view/mlad-myj-zagina-v-pyten-incident-kraj-popovo-177043", "text": "Млад мъж загина в пътен инцидент в община Попово, съобщиха от пресцентъра на ОДМВР - Търговище. 27-годишен шофьор на лек автомобил от с. Ломци е изгубил контрол над управлението на моторното превозно средство днес около 6.30ч., на пътя Разград-Попово. Т ой излязъл вдясно от пътното платно, навлязъл е в крайпътна канавка и се е преобърнал неколкократно в земеделска нива. В резултат водачът на автомобила е загинал на място. Тримата пътуващи с него в лекия автомобил пътници са настанени за лечение в МБАЛ-Търговище с различни травми: 29-годишен мъж от с. Расово, област Монтана – с открита фрактура на глезен, комоцио и гръбна травма, с опасност за живота му, 21-годишна жена от с. Нова Черна, обл. Силистра – с фрактура на бедро, без опасност за живота й и 15-годишна девойка от гр. Антоново – с комоцио и фрактура на глезен, също без опасност за живота. На водача е взета кръвна проба за химическо изследване. По случая е образувано досъдебно производство.", "date": "2019.10.03", "title": "Млад мъж загина в пътен инцидент край Попово"}
{"url": "https://www.monitor.bg:443/bg/a/view/mila-robert-otkriva-cine-libri-s-kosmicheski-pyrformans-177042", "text": "Космически пърформанс с участието на Мила Роберт, Денис Попстоев и Георги Пеев ще ни „изстреля“ в петото измерение на прага на старта на петото издание на CineLibri тази събота (5 октомври).Мястото е зала 1 на НДК, а началният час е 19. Сред звездните гости на събитието ще бъдат Даниел Алфредсон, Гарард Конли, Рик Дъгдейл, Лоренцо Силва, А. Б. Йехошуа. По-късно към тях ще се присъедини и престижното международно жури, чийто председател е Кристоф Ламбер. Началото на филмово-литературния фестивал ще бъде дадено от дългоочаквания филм „Офицер и шпионин“ на Роман Полански. Увенчана с Голямата награда на журито във Венеция и награда FIPRESCI, екранизацията на прочутия бестселър на Робърт Харис (2013 г.) беше определена като „мастерклас по създаване на исторически филм”. С участие в „Офицер и шпионин” се разписва и българинът Владимир Йорданов („Бумеранг”, „Винсънт и Тео”), който си партнира с Жан Дюжарден, Луи Гарел, Матю Амалрик и Венсан Перес. CineLibri 2019 ще се проведе между 5 и 20 октомври в София и още седем български града – Варна, Пловдив, Бургас, Габрово, Велико Търново, Търговище и Стара Загора. Зрителите тази година ще се насладят на 55 първокласни филмови продукции, десетки съпътстващи срещи. По случай петото издание на фестивала екранизираните книги ще се предлагат с отстъпка от 20% в интервала 5 – 20 октомври. Билетите за всички прожекции и съпътстващи срещи са в продажба в съответните киносалони.", "date": "2019.10.03", "title": "Мила Роберт открива CineLibri с космически пърформанс"}
{"url": "https://www.monitor.bg:443/bg/a/view/vitamin-s-bezcenen-syuznik-sreshtu-pigmentni-petna-i-lunichki-177040", "text": "Безценният Витамин С играе важна роля за запазването на красотата и здравето на кожата. Повишава синтеза на колаген в нея и по този начин подмладява и подобрява вида й. Действа като мощен антиоксидант и притежава уникални антистрес защитни свойства. Друго важно негово свойство е, че има избелващ ефект и потиска изработването на меланин, като по този начин намалява появата на пигментни петна и лунички. Това го прави особено подходящ за използване през есента – за чист тен без петна след лятното слънце. Козметичната серия на     съдържа дневен, нощен крем и серум за лице, които бързо и резултатно възвръщат естествения блясък и свежест на кожата. Дневният крем защитава кожата от UV -лъчите и предпазвайки я от образуването на свободни радикали, се бори с преждевременното стареене. Нощният крем възстановява кожата през нощта и предотвратява появата на бръчки. Отскоро вече е в Airless флакон, по-голям от досегашната опаковка, като цената му остава непроменена. Така получавате 50 мл на цената на 30 мл. Серумът за лице е с доказано избелващо действие. Активно потиска изработването на меланин и образуването на пигментни петна и лунички. Нанесен под дневния и нощния крем, както и самостоятелно, той намалява пигментацията на кожата и действа не само избелващо, но и регенериращо. Всички продукти от серията „VITAMIN C“ на REFAN се абсорбират бързо и лесно, а комбинираното им използване подсилва естественото излъчване на кожата, като я прави сияйна, чиста и еластична. До 20-ти октомври от REFAN са подготвили изненада за своите клиенти, като им дава възможност да закупят в комплект трите продукта от козметичната линия на специална цена от 22 лева.", "date": "2019.10.03", "title": "Витамин С – безценен съюзник срещу пигментни петна и лунички "}
{"url": "https://www.monitor.bg:443/bg/a/view/3-dni-razpitvat-58-svideteli-za-smyrtta-na-bonio-fasa-177034", "text": "В продължение на 3 последователни дни от 27 до 29 ноември съдът ще разпитва 58 мъже и жени , призовани като свидетели по казуса със смъртта на криминално проявения Богдан Динев /Боньо Фаса/, чийто тяло бе открито в дома му на старозагорската улица „Чая“ 44 на 25 юли преди 3 години. Делото, по която обвиняема е тогава 18-годишната ученичка от местната търговска гимназия Мария Гиздева ще се гледа по общия ред след като пуснатата на свобода срещу парична гаранция девойка отказа да признае вината си. Казусът с убийството на Боньо Фаса стигна до съдебна зала години по-късно след престъплението по множество причини макар извършителката да се предаде сама в полицията часове след като забила нож в бедрото на домакина и избягала докато той все още бил жив. В последствие стана ясно, че Гиздева е отнесла със себе си дебитната карта на жертвата, като е направила 6 безуспешни опита да изтегли от банкомат спестяванията му. Според защитата на Мария убийството е било извършено в условията на неизбежна самоотбрана, след като криминално проявеният и много пъти осъждан включително и за сексуални престъпления Динев се опитал да я изнасили. Фаса и Гиздева се познавали около тогавашната й месторабота като сервитьорка в старозагорско кафене.Възрастният мъж я убедил да му гостува под претекст, че иска да й покаже снимки на дъщеря си Изабел , с която бил във влошени взаимоотношения и това го измъчвало. Наследничката на жертвата е конституирана като граждански обвинител под делото, Гиздева е обвинена за умишлено нанасяне на тежка телесна повреда с настъпил летален изход и неправомерно използване на чужд финансов инструмент без съгласие на титуляра.", "date": "2019.10.03", "title": "3 дни разпитват 58 свидетели за смъртта на Боньо Фаса"}
{"url": "https://www.monitor.bg:443/bg/a/view/razsledvat-gibelta-na-ribar-v-jazovir-kraj-selo-maca-177035", "text": "Досъдебно производство за причините довели до гибелта на 30-годишен мъж от село Сърнево ,чийто труп е бил намерен рано заранта на 3 октомври в землището на село Маца е образувано при РУ „Полиция“-Раднево , то се наблюдава от прокуратурата в Нова Загора. Трупът на обявения за издирване ден по-рано Тодор Станчев е открит насред водите на язовир в близост до използвана от него надуваема лодка. Жертвата е страстен риболовец, от известно време се снабдил с всички необходими такъми , край язовира е трябвало да бъде със  свой приятел, разказаха жители на Сърнево. Според брата на удавника Иван Тодоров младият мъж е тръгнал към язовира около обяд на 1 октомври.При огледа на място  автомобилът му бил намерен с отворени врати, в купето били личните му документи и мобилният телефон. На 2 октомври са били направени няколко опита , включително и от леководолази да бъде открито тялото, но те останали безрезултатни. Загиналият е възпитаник на ВТУ „Тодор Каблешков“ и работел в един от рудниците на държавното „Мини Марица изток“ ЕАД. Разследването е образувано по член 115 от НК за убийство, първоначалните огледи не са констатирали данни за насилие, но тепърва ще се изчакват резултатите от аутопсията, коментираха лаконично от сливенската окръжна прокуратура.", "date": "2019.10.03", "title": "Разследват гибелта на рибар в язовир край село Маца"}
{"url": "https://www.monitor.bg:443/bg/a/view/fandykova-obeshta-metro-za-650-hiljadi-dushi-prez-2025g-video-177027", "text": "През 2025 година столичното метрото ще обслужва 650 хил. пътници на ден. Това обеща кметът на града Йорданка Фандъкова, която е и кандидат за следващ мандат на коалиция ГЕРБ-СДС. Чрез клип във Фейсбук тя представи акцентите от програмата си за свързана София. Тя обяснява, че строителството на метрото е стратегически приоритет за София и припомни, че че през 2009-та е било 9 км, а днес вече е над 40 км. „Завършваме още 12 км от третата линия – от „Подуяне“ през центъра и „Красно село“ до „Овча купел“ и Околовръстния път. Готови сме с проекти за 5 нови участъка с дължина 13 км. Целта е догодина да започнем разширенията през „Слатина“ и „Левски“. Планираме и двете разширения – в посока „Илиянци“ и към Студентски град“, казва Фандъкова. Кметът съобщава, че се планират и буферни паркинги на 18 станции на подземната железница. Фандъкова изтъква, че ще продължи и модернизацията на градския транспорт като очакванията са до 3 години всички автобуси и тролей да са нови с най-висок екологичен клас. „Създаваме мрежа от довеждащ транспорт – малки електробуси, които да дават бърза и удобна връзка от кварталите до метрото. Внедряваме нова система за таксуване според изминато разстояние или време. За повече сигурност в системата за видеонаблюдение се включват всички превозни средства на градския транспорт“, разказва още градоначалникът.", "date": "2019.10.03", "title": "Фандъкова обеща метро за 650 000 души през 2025 г. (ВИДЕО)"}
{"url": "https://www.monitor.bg:443/bg/a/view/barsa-schupi-bradjasal-rekord-na-real-v-shampionskata-liga-177030", "text": "„Барселона“ успя да направи драматичен обрат и записа важна победа в Шампионската лига. Каталунците губеха с 0:1 от „Интер“ до почивката, но през втората част с два гола на Луис Суарес успяха да вземат първи точки в тазгодишната надпревара. Успехът бе още по-сладък за Меси и компания, тъй като подобриха брадясал рекорд на „Реал“ (Мадрид) в турнира. „Барса“ вече има 33 мача у дома без загуба, а постижението на мадридския гранд от 32 двубоя е в периода 1975 – 1990. Последното поражение на каталунците вкъщи е отпреди 6 години, когато загубиха с 0:3 от „Байерн“ (Мюнхен). Оттогава досега на своя „Камп Ноу“ „Барселона“ регистрира впечатляващите 30 победи и 3 хикса при голова разлика от 101:16. Въпреки победата обаче испанските медии отново не пропуснаха да отбележат колебливата игра на тима. Отговор на критиците даде Лео Меси, според когото причината е, че все още отборът не е в оптимална форма. „Не искам това да звучи като оправдание, но когато пътуваш толкова често, не остава време да тренираш добре и съответно нямаш основата. Нужно ни е малко време. Все още не сме в най-добрата си форма и затова беше много важно не толкова да играем силно, а да спечелим срещите с „Хетафе“ и „Интер“, сподели Меси. На косъм от зрелищен обрат бе и предварително считаният за безпроблемен мач на „Ливърпул“ срещу РБ „Залцбург“. На „Анфийлд“ играчите на Юрген Клоп поведоха с 3:0 до 36-ата минута, но гостите стигнаха до сензационно равенство 3:3 в 60-ата минута. Еврошампионите обаче все пак успяха да се измъкнат от тежката ситуация и с гол на Салах взеха трите точки. „Когато ни изравниха, феновете ни напомниха, че сме на „Анфийлд“ и се стегнахме“, призна Салах след мача. След успеха „Ливърпул“ остава на трета позиция в групата си с 3 точки, а лидер с 4 е „Наполи“. Група Е Генк – Наполи 0:0 Ливърпул - РБ Залцбург 4:3 Група F Славия (Пр) - Борусия (Д) 0:2 Барселона – Интер 2:1 Група G Зенит – Бенфика 3:1 РБ Лайпциг – Лион 0:2 Група Н Валенсия – Аякс 0:3 Лил – Челси 1:2", "date": "2019.10.03", "title": "„Барса“ счупи брадясал рекорд на „Реал“ в Шампионската лига"}
{"url": "https://www.monitor.bg:443/bg/a/view/didjej-pedofil-probva-da-izleze-na-svoboda-177036", "text": "Промяна на мярката за неотклонение „задържане под стража“ поиска от старозагорския окръжен съд задържаният 15 юли т.г. по обвинение в сексуално насилие над собствената му дъщеричка музикант, диджей и бивш преподавател по музика жител на казанлъшкото село Дунавци Стоян Владев. 41-годишният , живеещ с родителите си възпитаник на пловдивската академия за музикално и танцово изкуство е поискал промяната на мярката с аргумента, че се страхува за живота си заради особения начин по  който бил гледан от останалите обитатели на килията. Представени са били и резултати от медицински изследвания, според които преди около 3 години Владев е имал херния. Съдът отказа да се съобрази с щенията на педофила, в хода на досъдебното производство пред съдия и в условията на специална „синя“ стая в присъствие на психолог са разпитани насилваната 13-годишна дъщеричка на обвиняемия и нейна приятелка – връстница, които са потвърдили първоначалните сведение за срамните сцени. След като при задържането си преди около 4 месеца Владев направи частични самопризнания за вършеното от него, когато е оставал с дъщеря си насаме, сега би „отбой“ и дори се изкара жертва на набеждаване от бившата си съпруга. Гнусните деяния са извършени за времето от май 2016 г. до февруари т.г. в село Дунавци в условията на продължавано престъпление. Извършителят се възползвал от положението на надзорник  над жертвата си. Според запознати с хода на предварителната проверка „връзката“ между таткото Стоян и щерката започнала още когато момиченцето било на 9 години. Колко пъти е извършено посегателството върху нея и по какъв точно начин предстои да се изяснява. Близки на диджея, който напоследък се хванал като общ работник в оръжейницата Арсенал твърдят, че майката на детето му на няколко пъти го напускала, след пореден скандал се събрали отново и дори за известно време живели в Англия заедно. Все още не са готови назначените две комплексни психолого-психиатрични експертизи, с обект на изследване обвиняемия и пострадалото момиче. Продължават активните действия по събиране на доказателства. Предстоят разпити на свидетели разполагащи с информация относно извършване на деянието, назначаване и изготвяне на медицинска експертиза и събиране на писмени доказателства.Има опасност при промяна на мярката в по-лека да бъде извършено ново престъпление и да се окаже въздействие върху пострадалата и останалите свидетели. От районния съд в Казанлък са издали ограничителна заповед спрямо близки на Владев да не приближат момичето и жилището …“, коментираха от съдебния състав определението за отказ.", "date": "2019.10.03", "title": "Диджей - педофил пробва да излезе на свобода"}
{"url": "https://www.monitor.bg:443/bg/a/view/v-rusija-iztochiha-dannite-na-60-000-kreditni-karti-177019", "text": "Клиенти на една от най-крупните банки в Русия станаха жертви на мащабно киберпрестъпление - техните персонални данни се появиха на черния пазар. Продавачите им уверяват, че разполагат с информация за 60 000 кредитни карти, както действащи, така и вече закрити. Предполага се, че изтичането на данни се е случило през август т.г.  Става дума за клиенти на Сбербанк, като експерти по киберсигурност са категорични, че източването е най-крупното в руския банков сектор. От финансовия институт, издал кредитните карти, обещават да проверят изтичането на данни и успокояват, че няма опасност за средствата на клиентите им. Обявата за продажба на изтеклата информация се появи на един от специализираните форуми. На потенциалните купувачи първоначално се предлагал пробен фрагмент от откраднатата база данни с информация за 200 души от различни градове. В таблицата се съдържали детайлни персонални данни, подробна финансова информация за съответната кредитна карта и операциите, извършвани с нея. Компетентните органи започват проверка по случая. Ако се окаже, че сред пострадалите клиенти на Сбербанк има граждани на ЕС, то руският финансов институт ще трябва да уведоми за инцидента Европейската комисия, обясниха международни финансови експерти.", "date": "2019.10.03", "title": "В Русия: източиха данните на 60 000 кредитни карти "}
{"url": "https://www.monitor.bg:443/bg/a/view/arheolozi-chakat-finansirane-za-da-prodyljat-tyrseneto-na-zlato-v-devnja-177022", "text": "Продължават разкопките в археологическия резерват „Марцианополис“ в Девня, където бе открито златно съкровище, но не се знае дали дейността ще продължи. Според директорът на РИМ-Варна, Игор Лазаренко, за разкопките в Девня са този сезон са отпуснати 15 000 лева. След като в събота бе открито златното монетно съкровище, още в понеделник той е изпратил искане до Министерството на културата за допълнително финансиране от 20 000 лева, за да може екипът да продължи дейността. Все още няма официален отговор от ведомството и яснота дали разкопките ще бъдат продължени. Откритите до момента 16 златни монети са в отлично състояние. 14 от тях са с лика на император Тедосий II (408-450 г.), една на съпругата му Елия Евдокия и друга – на братовчед му Валент III, който е бил император на Западната Римска империя. Преди 15 века всички тези монети са имали много висока покупателна стойност, коментира ръководителят на археологическата експедиция, открила съкровището, д-р Христо Кузов, цитиран от chernomore.bg. За сравнение той посочи, че ако тогава са се произвеждали суперлуксозните „Мерцедес Майбах“, с 6 от тези златни монети късноантичният човек е можел да си купи чисто нов автомобил от тази марка. Теренът, където е открито златното съкровище, се намира в района на девненската болница и досега не е проучван. Избран е по интуитивен път, разкри още археологът. В земните пластове попаднали на късноантично жилище от V век, чийто собственик е скрил своето има́не при поредно нападение на Марцианопол от хуните. Предполага се, че собственикът на тази значителна монетна находка е богат военнен, занаятчия или аристократ. Заедно със златно съкровище са открити и голямо количество бронзови монети, които са били за всекидневни разходи на тогавашното население на град Марцианопол, чиито руини лежат под съвременния квартал „Река Девня“. Паралелно с това се открива и късноантична архитектура от 6 етапа на застрояване и обитаване, което дава допълнителна представа на учените за начина на живот по онова време. Интересна подробност е, че разкопките се извършват на площ от около 70 кв. м. и 3 метра дълбочина. Съкровището е открито с помощта на металотърсач от затворници от общежитието в Разделна към Затвора Варна, които участват в разкопките. Пpоyчената чаcт е едва 2% от общата площ на древния Маpцианопол. Инициативата за подновяване на разкопките е на кмета на Девня Свилен Шитов, чиято идея е да се инвестира в хилядолетното културно-историческо наследство на града, което да го направи привлекателно място и за туристи.  ", "date": "2019.10.03", "title": "Археолози чакат финансиране, за да продължат търсенето на злато в Девня "}
{"url": "https://www.monitor.bg:443/bg/a/view/ot-levski-shte-biem-ludogorec-177038", "text": "Капитанът на „Левски“ Живко Миланов демонстрира самочувствие преди сблъсъка на върха с „Лудогорец“ и заяви, че „сините“ са готови да победят шампионите насред Разград. „Със сигурност ни очаква труден мач. Няма как да е лесно. Ние обаче отиваме, за да победим. „Лудогорец“ не е лесен противник, но ние сме готови“, коментира Миланов, като сподели мнение и за новоотктитата клубна експозиция на „Герена“. „Радвам се, че успях да присъствам на едно много голямо събитие и да се докосна до бивши футболисти, вътре. „Левски“ го е имало преди нас, ще го има и след нас. Рано или късно клубът ще бъде там, където трябва“, допълни бранителят. „Левски“ откри експозицията в сряда вечер, а на церемонията присъстваха членове на ръководството, футболистите и треньорския щаб на представителния отбор, ветерани и гости. Изпълнителният директор Павел Колев изрази надежда, че и сегашният отбор на „сините“ ще добави отличие в клубната витрина. „Има много какво още да се свърши, но чувството за историчност и възкресяването на всички важни факти от историята на „Левски“ е Това, което е направено, има огромна историческа стойност. То е професионално, красиво и ни приближава една стъпка по-напред към един модерен европейски клуб\", сподели Колев. В музея на „сините“ се завърна и последната фланелка на най-голямата легенда на „Левски“ - Георги Аспарухов. Тя е от сезон 1970/1971 година, когато славният голмайстор се състезава за последно. Скъпата вещ идва от Музея на спорта в София, с разрешението на главния му уредник Катя Иванова, и ще бъде изложена на „Герена“ в следващите няколко дни. С тениската вървят гащетата, чорапите и капитанската лента на Аспарухов.", "date": "2019.10.03", "title": "От „Левски“: Ще бием „Лудогорец“"}
{"url": "https://www.monitor.bg:443/bg/a/view/dps-se-priceli-v-pobedata-v-tyrgovishte-na-pyrvija-tur-177033", "text": "Изборите в Търговище ще приключат още на първи тур, прогнозира председателят на движението Мустафа Карадайъ в Драматичния театър на града, където Централният лъч на партията откри предизборната кампания. „Зная, че ще ви виждам в следващите 4 години като кмет“, обърна се Карадайъ към кандидат-кмета Хамди Илиязов и обеща пълната подкрепа на ДПС за развитието на региона. Самият Илиязов пък заяви, че е време за „властта на хората“. Карадайъ коментира и твърденията на ГЕРБ за натиск върху нейни кандидати от страна на ДПС по места, като подчерта, че такъв е бил оказван за вземане на определени решения именно от ГЕРБ, включително върху ЦИК. „Темата, свързана с уседналостта, с която, криейки се зад нея ограничиха правата на българските граждани да могат да гласуват и да бъдат избирани... След служебната проверка се оказа, че кандидати за кметове от ГЕРБ не отговарят на условията да бъдат кандидати именно за това, че те наложиха тези ограничения уж в ущърб на ДПС. И сега се оказа, че те са в тази ситуация, нарушавайки закона, опитват се да ги оставят като кандидати за кметове. И веднага тръгват да прехвърлят темата от болната на здравата глава“, разясни Карадайъ, който обвини ГЕРБ в проява на наглост.", "date": "2019.10.03", "title": "ДПС се прицели в победата в Търговище на първия тур"}
{"url": "https://www.monitor.bg:443/bg/a/view/lalova-razocharovana-za-medala-shtastliva-ot-finala-177023", "text": "Българската спринтьорка Ивет Лалова-Колио призна, че е със смесени чувства след седмото си място във финала на 200 м на световното първенство по лека атлетика в Доха, Катар. 35-годишната Лалова финишира за 22,77 сек. и остана на почти две десети от постижението си от полуфиналите ден по-рано, а с най-доброто си време за сезона от 22,45 сек. вземаше бронза. Шампионка стана фаворитката Дина Ейшър-Смит с национален рекорд на Великобритания от 21,88 сек., следвана от американката Бритъни Браун с 22,22 сек. и от швейцарката Муджинка Камбунджи с 22,51 сек. Така Ивет завърши и третия си финал на световно на 7-а позиция. Преди това тя бе седма на 100 м в Дегу 2011 и на същата позиция на 200 в Пекин 2015. Това я направи първата българска атлетка с две участия във финали на 200 м. След края на състезанието в Доха Ивет заяви, че е разочарована, че е изпуснала шанса да стигне до медалите, но е щастлива с участието си на финала. \"Имах една задача - да си направя бягането, но не можах да я изпълня. Малко не ми достигна да стартирам добре, но това малко се оказа много, защото всички се борим за стотни, за сантиметри. Опитах се да се отърся от емоцията, но хора сме, жени сме, много беше тежко. Искаше ми се да постигна повече в този финал. Знаех, че след Дина (шампионката) медалите са свободни. Това може би беше моят шанс. Бронзът, който отиде в швейцарката, спокойно можех да го взема аз. Но тук се взимат медалите от този, който си направи бягането\", коментира Лалова пред пратеника на bgathletic.com. Запитана дали ще има сили да бяга и на осмо световно първенство (в Юджийн през 2021 г.), Лалова обяви, че не знае дали ще стигне до него, но никога не казва „не“. „Нека първо стигна до петата си олимпиада в Токио догодина, пък тогава ще мисля“, обяви най-именитата ни спринтьорка. Тя има покрити нормативи за Игрите и на двете дисциплини – 100 и 200 м.", "date": "2019.10.03", "title": "Лалова разочарована за медала, щастлива от финала"}
{"url": "https://www.monitor.bg:443/bg/a/view/smyrtonosna-aziatska-gyba-se-premesti-v-avstralija-177018", "text": "Отровен огнен корал - единствената смъртоносна гъба, за чиито токсини е известно, че проникват през кожата, е открита в отдалечена тропическа гора в Австралия, предаде ДПА. Гъбата с яркооранжев цвят вирее само в планините на Япония и Корея. Австралийският фотограф Рей Палмър сега съобщава, че за първи път я е открил на местна почва в Редлинч, предградие на Кеърнс, щата Куинсланд. Микологът Мат Барет от университета \"Джеймс Кук\" е потвърдил идентичността на гъбата и е предупредил, че тя не трябва да бъде докосвана и определено не бива да се консумира. Отровният огнен корал произвежда най-малко осем токсични съединения, които могат да проникнат през кожата. \"Измежду около стотината отровни гъби, познати на изследователите, тази е единствената, чиито токсини могат да проникнат през кожата\", казва Барет. Видът е описан като втория най-смъртоносен в света. В Япония и Корея са регистрирани няколко смъртни случая, след като хора са пили гъбата като чай, обърквайки я с ядлива. Мат Барет обяснява, че само докосването на гъбата е достатъчно, за да причини зачервяване или подуване. Консумацията й е свързана със симптоми като повръщане, диария, треска. Ако не бъдат взети мерки, краят може да бъде фатален в резултат на множествена органна недостатъчност или невронна дисфункция. Барет допуска, че смъртоносната гъба се е появила естествено в Кеърнс и може да е по-разпространена в тропическа Австралия.", "date": "2019.10.03", "title": "Смъртоносна азиатска гъба се премести в Австралия"}
{"url": "https://www.monitor.bg:443/bg/a/view/samo-12-3-ot-decata-hodjat-s-jelanie-na-uchilishte-vyv-varna-177029", "text": "Едва 12,3% от децата ходят с желание на училище във Варна, а 8,1 % откровено споделят, че отиват с нежелание. 78,1 % пък са изполвали обтекаемия отговор: „С променливо чувство“. Това са част от изнесените данните на първото във Варна социологическо проучване за конфликтността сред учениците. То обхваща 350 ученика във варненските средни училища от 14 до 18 години. Основната извадка е двустепенна на лотариен принцип по училища и по паралелки в тях, с равен дял по класове – 8, 9, 10 и 11 клас. На въпроса: Как обикновено преживявате учебните часове?, 40,8 % от анкетираните заявяват: Спокойно, но често се разсейвам!, 16,2 % - Занимавам се с телефона, говоря със съседа и др., 15,9% - С напрежение, да не ме изпитат или санкионират със забележка. 72,4 % от анкетираните ученици споделят, че в училище е имало прояви на насилие. Но само 55,3 от тях са категорични, че не са изпадали в конфликтни ситуации. На въпроса: Има ли прояви на тормоз по отношение на Вас или на Ваши съученици и какви най-често? 50,2 процента от анкетираните са отговорили: Да, предимно словестно! Емпиричното социологическо проучване е втория модул в проекта „Да надмогнем конфликта в себе си и с другите“, на СНЦ \"Културно пространство“, финансирано от дирекция „Превенции“ в Община Варна. Част от него бе представено днес от социолога Георги Георгиев и ръководителя на проекта - Мария Генчева. Темата, предмет и обект, бе юношеството, като социално пространство и време – дом, училище и общество въобще, във връзка с нарастващата тенденция на конфликтността, водеща до агресивност в поведението и прояви на тормоз и насилие сред младите хора от тази възрастова група. За по-голяма пълнота се проведоха четири фокус-групи с представители на четирите изследвани възрастови групи в 8, 9, 10 и 11 класове на варненските училища.", "date": "2019.10.03", "title": "Само 12,3% от децата ходят с желание на училище във Варна"}
{"url": "https://www.monitor.bg:443/bg/a/view/myj-s-noj-napadna-policai-v-parij-177020", "text": "Четирима служители на префектурата на Париж бяха убити при нападение с нож в сградата на централата на френската полиция, предаде АФП. Нападателят е влязъл в сградата около 13.00 ч местно време и нападнал хората във фоайето, а малко след това е застрелян от полицай в двора на централата. Престъпникът се оказа полицейски служител, който е работел в Дирекцията за разузнаване на префектурата на полицията повече от 20 години и най-вероятно е изпаднал в амок. Точните причини за случилото се са неясни. Полицейската префектура не работи по версия за терористично нападение. Най-вероятно става дума за личен конфликт, смятат разследващите, защото мъжът първо е убил жена от собствения си отдел, а след това в опит да напусне сградата – още трима служители, съобщи в. „Паризиен“. Близката станция на метрото във френската столица бе затворена, а околните улици бяха блокирани от силите на реда от съображения за сигурност. Вътрешният министър Кристоф Кастанер, който трябваше да посети Турция, отложи визитата си и посети мястото на нападението. Кметът на Париж Ан Идалго потвърди в Twitter, че няколко полицейски служители са били убити при нападението и определи случилото се като ужасна атака. Всичко това се случи ден след като хиляди френски полицаи преминаха в \"шествие на гнева\" в Париж, за да изразят недоволството си от условията на труд, пенсионната реформа и покачването на самоубийствата сред силите на реда, предаде АФП. Само за 2019 година са се самоубили 52-ма полицаи. Сред издигнатите лозунги бяха: \"Кой иска да работи нощем за 97 евроцента на час?\", \"Националната полиция е гневна\", \"Долу ръцете от полицаите!\". Според синдикалните организации в протеста участваха 22 000 души. За разлика от предишни полицейски протести, този път поводът не е някаква кървава трагедия, а оперативно изтощение, породено от социалното движение на \"жълтите жилетки\", които протестират срещу социалната и данъчната политика на правителството от близо една година, както и покачването на броя на самоубийствата на полицаи. \"Дойдохме да се борим за условията си на работа и най-вече да почетем паметта на колегите ни, които сложиха край на живота си\", каза 24-годишният парижки полицай Дамиен.  ", "date": "2019.10.03", "title": "Мъж с нож нападна полицаи в Париж, четирима убити (СНИМКИ+ОБНОВЕНА)"}
{"url": "https://www.monitor.bg:443/bg/a/view/vrychiha-vtori-bronz-na-chuk-sled-objalvane-177026", "text": "Полският чухохвъргач Войчех Новицки получи бронзов медал от световното първенство в Доха, след като контестацията му за неправомерен опит на унгареца Бенче Халаш бе уважена. След преглеждане на запис се оказа, че Халаш е докоснал пространството извън кръга, от който се хвърля чукът, при опита, донесъл му бронз, но това е останало незабелязано от съдиите в реално време. Халаш постигна 78,18 м в \"нередния\" си първи опит, докато Новицки направи 77,69 м в най-добрия. От жури д'апел уважиха контестацията на Новицки, но добавиха, че постигнатият висок резултат е повлиял на следващите опити на Халаш, поради което той ще запази медала си. Така и Халаш, и Новицки взеха бронзови медали. Златното отличие в дисциплината за четвърти пореден път стана притежание на поляка Павел Файдек с 80,50 м. На второ място завърши французинът Кентен Биго със 78,19 м. Американецът Грант Халоуей спечели титлата на 110 м с препятствия. 21-годишният университетски първенец на САЩ пресече финалната линия за 13,10 сек. Халоуей водеше люта борба до осмото препятствие със световния и олимпийски шампион Омар Маклауд, но ямаецът се препъна в него и падна преди финалните метри. Така сребърният медал отиде при бившия световен шампион Сергей Шубенков от Русия с 13,15 сек., а бронз взе французинът Паскал Мартино-Лагар с 13,18 сек.", "date": "2019.10.03", "title": "Връчиха втори бронз на чук след обжалване"}
{"url": "https://www.monitor.bg:443/bg/a/view/s-1-7-mln-lv-otkrivat-novi-socialni-centrove-za-deca-v-sofija-177021", "text": "Столичната община ще инвестира 1,7 млн. лв. в носи социални центрове за деца. Средствата са по оперативна програма „Региони в растеж“ и ще бъдат изразходвани за инфраструктурата на центровете. Това съобщи Вяра Петрова, директор на дирекция “Интеграция на хора с увреждания, програми и проекти“ към Столична община. Новите услуги ще са в полза на деца, младежи и техните семейства и са по процедурата Подкрепа за деинституционализация на грижата за деца. В район Надежда ще се открият Център за подкрепа на деца с увреждания и техните семейства, Център за обществена подкрепа и Дневен център за подкрепа на деца с тежки множествени увреждания. Центърът за деца с множествени увреждания е услуга за деца с над 90% увреждания. В район Подуяне ще се открие Център за обществена подкрепа. Елена Ковачева, началник отдел на район Подуяне, приветства идеята за такъв център поради многобройните ромски ученици, които се нуждаят от предвидената в центъра подкрепа. А именно действия за превенция на изоставяне и отпадане от училище, придобиване на умения за самостоятелен живот и интеграция в обществото.  В район Овча купел ще има Дневен център за подкрепа на деца с увреждания и техните семейства. В район Витоша ще се открият Център за обществена подкрепа и Дневен център за деца с тежки множествени увреждания и техните семейства с общ капацитет за 190 младежи.", "date": "2019.10.03", "title": "С 1,7 млн. лв. откриват нови социални центрове за деца в София"}
{"url": "https://www.monitor.bg:443/bg/a/view/nashite-trygnaha-s-pobeda-na-ringa-v-rusija-177028", "text": "Габриела Димитрова зададе победния ход на българките на световното първенство по бокс за жени в Улан-Уде (Русия). В първия мач в категория до 51 килограма Димитрова, която е осма поставена в схемата, победи англичанката Тори-Елис Уилетс с 5:0. Българката започна енергично срещата, като още в първия рунд убеди, че е категорично по-добрата боксьорка. До края Габриела, която е бронзова медалистка от Европейските игри в Минск това лято, доигра мача умно, като накрая съдиите бяха категорични в оценката си. Така Димитрова се класира за 1/8-финалите, където в понеделник по обяд българско време ще се изправи срещу колумбийката Ингрит Виктория Валенсия. В събота на ринга в Улан-Уде ще се качи световната и двукратна европейска шампионка Станимира Петрова. Тя почива в първия кръг при 57-килограмовите, като очаква победителката от мача между Нейти Петесио (Филипини) и Джуделен Ромеу (Бразилия).", "date": "2019.10.03", "title": "Нашите тръгнаха с победа на ринга в Русия"}
{"url": "https://www.monitor.bg:443/bg/a/view/papa-francisk-iska-razsledvane-do-dupka-na-dalaverite-vyv-vatikana-177007", "text": "„Да няма снизходителност към никого!“ – това е предупреждението - заповед на папа Франциск към прокурорите на Ватикана по адрес на лицата, замесени в тресящия от вчера държавицата жесток финансов скандал. Светият отец бил осведомен за страховитите парични далавери под собствения му покрив в началото на отминалото лято от шефовете на ватиканската банка „ИОР“ и на Службата на главния ревизор, която на практика е местният орган за борба с корупцията. И научавайки за предполагаеми гигантски парични афери в неговата държавица, папата разпоредил на магистратие й да предприемат щателно и строго разследване на хипотетичните засега престъпления, без да се правят каквито и да било отстъпки на извършителите им. Пресцентърът на Ватикана разпространи в сряда следобед кратко съобщение, в което се казваше, че с цел търсенето на доказателства за предполагаеми финансови машинации, полицията й е обискирала канцелариите на Даржавния секретариат или иначе казано на правителството, както и офиса на Службата за финансова информация/СФИ/, призвана да се бори с прането на пари. Но за какъв грандиозен скандал става дума, разкри малко по-късно на сайта си седмичното списание „Еспресо“, което публикува заповед за забрана на достъпа до Светия престол без изричното разрешение на прокуратурата на петима високопоставени негови служители. Особено влиятелни във Ватикана са двама от тях – висшият прелат монсиньор Мауро Карлино, който е ръководител на Службата за информация и документация на Държавния секретариат и Томазо ди Руца – началник на СФИ. Според изданието „петорката“, за която се предполага, че има ментори и съучастници по висшите властови етажи в държавицата, е замесена в крупни инвестиционни далавери в чужбина, от които се били обогатили както те, така също техни близки и съмишленици. Една от тези афери е закупувнето неотдавна в Лондон на сграда за 200 млн. евро, както и някои други недвижими имоти във Великобритания и други страни, като за целта е бил създаден конгломерат от „кухи фирми“ или „пощенски кутии“ за прехвърляне и крадене на средства на Ватикана. Според „Еспресо“ най-голямото прегрешение на далавераджиите пък е това, че те са харчели средства за аферите си и от специалния солидарен фонд на католиците за подпомагане на бедстващи икономически семейства. Иначе казано вместо да отидат при бедните, събраните от волни пожертвувания пари са били трупани в някакви измислени сметки за инвестиции, като само през 2015 г. в тях били вкарани 400 млн. евро. Всички влиятелни италиански вестници изнесоха ватиканския скандал на първите си страници, като коментаторите им прогнозираха, че той ще се разсраства и ще засегне и приближени до папа Франциск кардинали. Като например сегашния началник на Конгрегацията за обявяване на светци Анджело Бечу, който до неотдавна е ръководел службата на Светия престол по общи дела, през която са били прокарвани финансовите машинации. А личен секретар на високопоставения кардинал тогава е бил монсиньор Мауро Карлино, който вече може да прекрачва прага на Ватикана само с прокурорско разрешение.", "date": "2019.10.03", "title": "Папа Франциск иска разследване до дупка на далаверите във Ватикана"}
{"url": "https://www.monitor.bg:443/bg/a/view/novorodeno-pochina-podozirat-zadavjane-s-mljako-177009", "text": "Новородено от асеновградското село Боянци почина на осмия ден след раждането си. Бебето е било закарано в спешното отделение на болницата в Асеновград в изключително тежко състояние. Когато го интубирали, лекарите установили, че има мляко в трахеята. Пеленачето е дишало трудно, но медиците са успели да го стабилизират и с линейка са го изпратили към Пловдив. По пътя обаче малкото е починало. Трагедията се е случила в неделя в село Боянци. Детето е родено Акушеро-гинекологичното отделение на  МБАЛ -Асеновград. Раждането е преминало нормално и след пет дни престой в болницата, майката и бебето, което е първо в семейството, са изписани. Бебето е било напълно здраво при изписване от болницата, коментира управителят на МБАЛ -Асеновград д-р Иван Червенков, цитиран от dcnews. Здравословното му състояние потвърди и лекарят, който е извършил посещение в дома на родилката веднага, след прибиране вкъщи. „При прегледа не се установи никакъв проблем“, каза д-р Николай Димов, общопрактикуващ лекар. Предстои проверка  на цялата документация по случая. За момента никой не потвърди дали е извършена аутопсия на бебето и конкретна причина за смъртта. Няма информация и за повдигнато обвинение от страна на родителите.  ", "date": "2019.10.03", "title": "Новородено почина, подозират задавяне с мляко"}
{"url": "https://www.monitor.bg:443/bg/a/view/studenti-ot-vodeshti-universiteti-startirat-karierata-si-v-a1-177015", "text": "А1 приключи първото издание на инициативата „A1 лятна академия”, в която се включиха 18 младежи, постигнали отлични резултати във водещи университети и гимназии. В началото на месец юли те бяха поканени от телекома за участие в обучения и дейности, допринасящи за професионалното и личното им развитие. Повечето от участниците в тримесечната „А1 лятна академия“ продължават кариерата си в компанията. Програмата на „А1 лятна академия“ беше фокусирана в три основни направления – „Маркетинг”, „Информационни технологии” и „Телекомуникации”. Младежите бяха разпределени в различни екипи спрямо областта, в която учат. По време на академията те развиха умения за работа с Excel, презентационни техники, способност за ефективна бизнес комуникация и участваха в реални проекти на компанията. Част от „А1 лятна академия“ бяха и доброволческите инициативи – в началото на септември младежите почистиха и освежиха няколко зони в Зоологическа градина – София. В процеса на опознаване на компанията участниците в „А1 лятна академия“ получиха и консултации за кариерно развитие от обучени специалисти. Повечето от тях се включиха и в програмата young.LEADERS.talk 2019 на „Съвета на жените в бизнеса“, организирана в партньорство с А1. В продължение на пет седмици студентите и учениците имаха възможност да се запознаят с реалната бизнес среда чрез серия от пет обучения и пет посещения във водещи фирми в страната. „A1 лятна академия” е част от поредицата инициативи, които А1 организира в подкрепа на младите и талантливи ученици и студенти в България. Само през 2019 година в различни проекти на компанията ще преминат над 100 младежи от водещи учебни заведения у нас. В дългосрочен план компанията развива и собствена целогодишна стажантска програма, която дава шанс на младите и амбициозни хора да усъвършенстват своя потенциал. Тя е съпътствана от вътрешни обучения, включва участие в доброволчески активности и предлага атрактивен пакет от придобивки.", "date": "2019.10.03", "title": "Студенти от водещи университети стартират кариерата си в А1"}
{"url": "https://www.monitor.bg:443/bg/a/view/vyvejdat-obuchenie-po-digitalni-tehnologii-ot-pyrvi-klas-177012", "text": "Обмисля се въвеждането на дигиталните технологии в образованието още от първи клас. Това заяви във Варна министърът на образованието Красимир Вълчев. Той бе в в Икономическия университет в морската столица за поредната лекция от цикъла MASTЕRCLASS WORK 4.0, посветена на предизвикателствата, които дигиталната революция поставя пред пазара на труда. „Въведохме предмета компютърно моделиране от трети клас, но по проект „Образование в бъдещето“ ще въведем часове по кодиране и компютърно моделиране и за първокласниците. Днешните деца учат повече чрез образ, но не трябва да предозираме с това. Финансирахме изграждането на wi-fi мрежи във всички училища, но за образование, със защитни стени, а не за забавление в интернет“, коментира министърът. Освен учениците в дигиталната революция неизбежно ще трябва да влязат и учителите, които също се подготвят да приемат предизвикателството. „Ключовата дума на 21 век ще бъде алгоритъм и голяма част от работните процеси ще преминават през кодиране на алгоритми. Затова е добре да подготвим с умения днешните деца за пазара на труда със задълбочени дигитални умения, за да сме страна, която ще генерира голяма добавена стойност и ще бъдем част от развитите страни. Скоро ще бъде одобрена програма „Образование на бъдещето“ за дигитални умения, където едната насока е изграждането на електронна платформа за ученици с отворени образователни ресурси - уроци, фимчета, клипчета, които самите учители ще изработват, а ние ще им ги плащаме. Те ще бъдат свободни за ползване от всички, посочи Вълчев. Амбицията ни е да им осигурим безплатни платформи за обучение  и ще финансираме дейностите по дигиталната креативност“, каза още министърът. Според него обаче, не всички университети са достатъчно иновативни, като основната група иновации са свързани с това в по-голяма степен да бъдат мотивирани учениците и студентите да учат, като се свързват дигиталните и професионалните умения. Това, според Вълчев, поставя образователната система пред голямо предизвикателство - да се подготвя поколения, които да имат база от знания и умения, които да им позволявам да надграждат в много посоки и да могат да сменят професии и се реализират. Министърът посочи и статистика, според която от началото на новата учебна година 1 700 от 2 400 училища у нас работят с електронни дневници. „Висшето образование се глобализира, над 20 000 българи учат зад граница, като се забелязва спад на броя на гимназистите, които след завършването си търсят образование в чужбина. Докато през 2016 г. заминалите да учат зад граница младежи са били 5 000, то през 2018 г. те са вече 3 500. В същото време расте интересът на чуждестранните студенти към образованието в България, като броят им е около 12 500. МОН  се старае да привлича повече студенти от българската диаспора в чужбина, като приемът за тях е увеличен от 400 на 2000 с тройно увеличение на стипендиите за тях. \"За последните 10 години изградихме мрежа от над 300 неделни училища, в които се обучават над 3000 ученици. За съжаление малка част от тях са в гимназиален етап. Родителите и децата са по-склонни да се включат в VII-VIII клас, по-малко са след това. Факт е, че имаме повече деца от новите български диаспори, които се връщат в България. Ако съдим по училищата за нетната външна миграция, последните години имаме като цяло намаление на броя на децата, които напускат страната. Най-голямото намаление на външна миграция през последните 2 години е на ученици от ромски произход“, каза още министърът. Той обаче припомни, че стремително расте броят на първокласниците, за които българският не е майчин език. През тази учебна година това се отнася за всяко трето дете у нас. Според тези данни от общо 60 000 първокласници, около 20 000 трудно или почти не говорят български език. За сравнение, през 2017 година броят на децата с друг майчин език, различен от българския, е бил под една четвърт от общия брой първокласници. Невладеенето на български език е основна причина за отпадане от образователната система. Въпреки действащия механизъм за обхват на учениците, през миналата година от училище са отпаднали 5000 деца. Неразбирането на българския език често е причина децата да отпаднат от училище. Ето защо действащият от две години механизъм за обхват на децата в образователната система е насочен и към предучилищното образование, за да може от детската градина плавно да се преминава в първи клас.  Лидерът на КНСБ Пламен Димитров, който също участва във форума във Варна  добави, че „В областта на образованието се полагат много усилия, но големият проблем е как се променят изискванията към сегашните работещи“. Димитров изнесе данни, според които заетите у нас са 3 150 000 души, като поне един милион от тях трябва спешно да повишат базовите си дигитални умения, за да не останат без работа през следващите 4-5 години. „КНСБ предложи стартирането на национална програма за повишаване дигиталните умения на работещите, за която ще са нужни инвестиции от около 1 милиард евро“, припомни Димитров. Той уточни, че министерството на труда вече е направило първи стъпки със залагането на около половин милион лева по ОП „Човешки ресурси“ за получаване на базови дигитални умения. България изостава много, но хубавото е, че има европейски фондове, които дават възможности за повишаване квалификацията на работещите\", каза още Пламен Димитров.  ", "date": "2019.10.03", "title": "Въвеждат обучение по дигитални технологии от първи клас"}
{"url": "https://www.monitor.bg:443/bg/a/view/po-visoki-zaplati-v-obshtinskoto-zdraveopazvane-na-varna-177013", "text": " Всички медицински специалисти, работещи в детски ясли, яслени групи и в здравни кабинети в училища и детски градини на територията на община Варна вече получават договорените нива в националния отраслов колективен трудов договор. „Подписаният анекс към общинския КТД предвижда увеличение с 11% на трудовите възнаграждения от 1 септември. От началото на годината общото увечичение за медицинските специалисти е 30%, припомнят от общината. От придобивките в Общинския колективен трудов договор за работещите в сферата на общинското здравеопазване се възползват вече 651 служители от детските ясли, яслените групи в детските градини и здравните кабинети към училища и детски градини на територията на Община Варна, както и 121 служители на ОП „Комплекс за детско хранене“ и 12 заети в ОП „Дезинфекция, Дезинсекция, Дератизация“. На всички тези щатни служители се изплащат и по половин минимална работна заплата за страната в Деня на здравния работник, 7 април и още толкова за Коледните и Новогодишни  празници.", "date": "2019.10.03", "title": "По-високи заплати в общинското здравеопазване на Варна "}
{"url": "https://www.monitor.bg:443/bg/a/view/zapochva-izgrajdaneto-na-kompresorni-stancii-rasovo-i-nova-provadija-177017", "text": "\"Булгартрансгаз“ ЕАД подписа договор с ДЗЗД „ФЕРОЩАЛ БАЛКАНГАЗ“ за инвестиционно проектиране, доставка на необходимите материали и оборудване, изграждане и въвеждане в експлоатация на компресорни станции „Расово“ и „Нова Провадия“. С изграждането им ще се повиши налягането по трасето на инфраструктурата от турско-българска до българо-сръбска граница - „Балкански поток“. Проектът ще осигури необходимата инфраструктура за реализацията на концепцията за европейски газоразпределителен център „Балкан“ в България. Разширението на газопреносната инфраструктура на територията на страната ще повиши сигурността на доставките на природен газ от различни източници и ще осигури предпоставки за засилване на конкуренцията на пазара. “Участието на международни компании гарантира реализацията на проекта за разширение на газопреноната инфраструктура да се реализира в заложените срокове”, заяви изпълнителният директор на “Булгартрансгаз” ЕАД Владимир Малинов.  “С днешното подписване се доближаваме до изпълнението на актуализираната Енергийна стратегия на Република България”, подчерта министър Теменужка Петкова. По думите й правителството стои твърдо зад проектите за изграждане на необходимата инфраструктура и газова борса, които ще осигурят диверсификация на източниците и маршрутите за доставка на природен газ в региона.  Общата стойност на договора е 350 832 437,59 лв. (триста и петдесет милиона осемстотин тридесет и две хиляди четиристотин тридесет и седем лева и 0,59) без ДДС. ДЗЗД „ФЕРОЩАЛ БАЛКАНГАЗ“ е обединение от две български и една чужда компания, като негови членове са: Ферощал Индустрианлаген ГмбХ – Германия, „Главболгарстрой“ АД и „Главболгарстрой Интернешънал“ АД. Декларирани от обединението подизпълнители са: Солар Търбайнс Юръп С.А. - Белгия, \"Турбо Машина България\" ЕООД и \"Химкомплект Инженеринг\" АД. Компресорна станция „Нова Провадия“ ще бъде разположена в района на с. Ветрино, община Ветрино, област Варна и ще се оборудва с четири газотурбокомпресорни агрегата с мощност от по 10 MW всеки. Компресорна станция „Расово“ ще се намира в землището на с. Расово, община Медковец, област Монтана и ще се оборудва с три газотурбокомпресорни агрегата с мощност от по 12 MW всеки. Предвидените компресорни агрегати и за двете станции са най-ново поколение, производство на американската компания Solar Turbines, която е лидер в сектора. Те ще бъдат снабдени с ниско емисионни горивни камери, отговарящи на изискванията на най-високите екологични изисквания.", "date": "2019.10.03", "title": "Започва изграждането на компресорни станции „Расово“ и „Нова Провадия“"}
{"url": "https://www.monitor.bg:443/bg/a/view/kakvo-mrazjat-zodiite-177011", "text": "Всички хора имат теми и ситуации, които ги \"вадят от обувките\". Какво е характерно за отделните зодии не лешо да се знае, най-малкото защото двойките рядко са от един и същ зодиакален знак. Хората, които се опитват да им дават тон в живота. Натрапчивостта и нахалството - Овните не обичат да им се натрапвате. Ако си имате работа с Овен, не му звънете периодично, за да му напомняте за часа или датата на срещата ви, още по-малко пък го притискайте да ви се обажда или да му поставяте ултиматуми - той сам ще реши кога да се види с вас. Неорганизираността - не пречете на Овена с небрежността и \"безхаберието\" си, а се придържайте към плана, който той е начертал. Хората, които често мрънкат, молят за помощ или хленчат - да, разбира се, Овенът ще ви помогне, ако имате нужда от това, но към хленчещите хора и тези, които злоупотребяват с отзивчивостта му, той е безкомпромисен! Авторитарното поведение - опитайте се да се наложите с такова поведение на Овен, но преди това се убедете, че сте се барикадирали надеждно! Неестествеността - Овните считат, че всичко, с което природата е дарила човека, трябва да бъде съхранено и показано, а не прикривано или променяно. Хората, които обиждат по-слабите от тях - Овните имат супер изострено чувство за справедливост. Еднообразието - хората трябва постоянно да изненадват Овена. Aко той почувства скука и еднообразие в общуването, веднага ще ви замени с нов, по-интересен обект. Спомените за миналото - Овенът е индивид, устремен напред, и чуждите спомени за миналото за него са ненужна информация. Чуждото вмешателство - не казвайте на Телеца какво да прави и той няма да ви посочи къде точно да отидете.... Нетърпеливостта - не му се бъркайте и не нервничете, Телецът има свои собствени възприятия за времето. Липсата на стил - Дрехите трябва да създават някакъв образ, а не просто да прикриват голотата. Скучните събеседници - Телците по-лесно се отпускат и си позволяват да \"бъдат себе си\", ако срещу тях седи събеседник с остър и пъргав ум. Излишната подвижност - Телците не обичат хората, които постоянно жестикулират или правят нещо НЕполезно. Спокойни и рационални по натура, те предпочитат личностите, занимаващи се с нещо полезно. Суетата - \"Oх, какво да облека сега\"; \"Aма май перчемът на прическата ми се е изместил с 20 градуса...\"; \"Dали пък не трябваше да се лакирам с един тон по-светъл лак\" - всичко това определено НЕ е за Телците. Хората, които са по-мързеливи от Телците - Телецът по природа е ленив, но да - той ще обгради с грижи бебе, болен приятел или близък, но не и човек, по-мързелив от тях самите. Приемат го като лична обида. Прекалената проява на чувства - въпреки че обичат Любовта, всяка излишна проява на чувства като внезапно мятане на врата на обществено място, постоянното използване на думички като \"миличко, бебчо, патенце\" и производните им... просто карат Телеца да насочи рогата си към Вас. Някой да демонстрира неуважение към тях. Глупостта - с глупаците е скучно, с големите умници - противно. Забавените реакции - нещата трябва да се случват бързо, веднага, ако е възможно. Не можеш ли? Разкарай се от пътя им тогава - пречиш! Хората, които обсъждат и показват недостатъците на Близнаците - Близнаците са идеални по рождение. Това не подлежи на обсъждане. Чуждите дълги разкази - Те самите имат какво да кажат на света.... при това на всички хора поoтделно. Условностите и рамките - Не се опитвайте да ограничавате Близнака или да му поставяте \"рамки\" - това не само ще запали страшни огньове, но и ще ги накара да ви възприемат като изключително \"недъгав\" човек. Прикритостта - малко са нещата, които дразнят Близнаците повече от несподелената информация. Липсата на енергичност - тези, които са по-слаби от Близнаците, са възприемани като хора \"втора ръка\". Истината - истина е, че Близнаците не понасят да слушат истината за себе си, освен ако тя не е прекрасна. Някой да им каже да се успокоят. Разхвърляния, непочистен и неподреден дом - Раците обожават дома си, ето защо изпитват силно отвращение, когато някой се отнася към жилището си безотговорно. Откровеността и споделянето на съкровени тайни - Раците нямат нужда от тайните на другите, така или иначе те няма да споделят своите. Непрестанните искания - \"Ако искаш нещо да бъде свършено хубаво - направи го сам! Мен не ме закачай!\" Хората, каращи Рака да бърза - движението назад е значително по-удобно на Раците. Бързите решения - Раците трябва да обмислят всичко добре, преди да вземат или не вземат решение. Изпреварванията на пътя - това заставя Рака да прави маневри, а представителите на тази зодия никак не обичат маневрирането. При това - не само зад волана. Липсата на чувство за хумор - всички трябва да се смеят на шегите на Лъвовете. Честите вайкания и оплаквания - \"Ако можеш да промениш нещо в живота си - промени го! Ако ли пък не - не занимавай целия свят с тегобите си и не се вайкай!\" - така разсъждават представителите на зодията. Алчността - щедрите по природа Лъвове очакват от околните същото поведение. Хората, които ги карат да се чувстват зависими - котката е капризно, своенравно и свободолюбиво животно. Не може да живее в плен, с ограничения и заповеди. Ако все пак това се случи - мигновено си показва ноктите... Ревността - Ако сте се влюбили в Лъв или Лъвица, имайте му/ѝ доверие. Ако ли не - търсете си друг/а любим/а. Да ги притеснявате в неподходящо време - личното време е свято за Лъвовете. Той сам ще прецени кога и кого да потърси. Съседите - Може да Ви се стори социопатско, но -e факт. Гордите Лъвове ненавиждат клюките, интригите, битовизмите и сплетните. Грубостта - Можете ли да бягате бързо? Ако отговорът е положителен, то тогава пробвайте да нагрубите Лъв. Мигновено ще ви се прииска да си посипете главата с пепел... Негостоприемството - Девите са известни със своето гостоприемство. Вратите на дома им винаги са отворени за приятели, затова и не прощават, когато те самите не са посрещнати подобаващо. Житейските съвети и мъдрости - Девата винаги знае всичко, при това по-добре от всички! Любопитството - \"Ако искам, ще споделя. Щом не го правя, значи не трябва да си пъхаш носа там, където не ти е работата\" - това би ви казала Девата в прав текст, ако много я подразните, но дори и да не ви го каже, бъдете сигурни, че си го мисли. Развалените зъби - това предизвиква у Девата тотално чувство на отвращение. Нахалните деца - \"Вдигат толкова много шум!!! Родителите, моля, приберете си чедото, дърпа ми палтото с изцапаните си с шоколад ръце!\" Евтините парфюми - и не само парфюмите. Всичко, което е евтино. Девата обича лукса и до голяма степен е сноб. Ако случайно не е успяла да отгатне, че сте с парфюм за 10 лв. и ви е направила комплимент, в никакъв случай, не се изпускайте да споделите каква всъщност е цената му. Ще ви посрещне онази специфична пренебрежителна усмивка... Храната, която не е съвсем свежа - Никога не гощавайте Дева със салата, която не сте приготвили непосредствено преди сервирането ѝ. Това важи и за останалите пред/ ястия. Ще станете свидетел на едно вяло чоплене в чинията, на едни недотам приятни подмятания, на погледи, изпълнени с укор и съжаление... Хората, които ги притискат - \"Колкото повече искаш от мен, толкова по-малко ще получиш\". Дрехите, които са мръсни, остарели, като цяло неспретнатия външен вид - вкъщи може и да е бардак, но личната \"опаковка\" трябва да бъде висша класа. Евтините заведения за бързо хранене - \"Под моето достойнство е да седна на грозно място, миришещо на хиляди (и неприятни) неща, за да ям шкембе чорба и повяхнала салата\". Равнодушието - \"Аз съм толкова прекрасен (прекрасна)! Как може да си безразлична (безразличен) към мен?!\" Грозотата - във всичко! В лицата, в душите, в телата, в жестовете, в интериора, в природата... Светът трябва да бъде прекрасен! Споровете - \"Сред спорещите единият е глупак, а другият е подлец. Не желая да бъда нито от едните, нито от другите.\" Хората, които пречат на Везните да живеят така, както те самите искат - \"Съдбата си е моя. И само на мен се пада честта да реша - как, къде, с кого, кога. Да живея или да умра. Не ми се бъркай!\" Скучните хора. Скуката като цяло - Везните обичат забавленията. Обичат приятните разговори, разходките, закачките, развлеченията. Скуката ги съсипва. Повърхностността - Скорпионът винаги се стреми да се докопа до същността. Друг е въпросът какво открива в тази същност... Неумението да си отмъстиш - Скорпионът е крайно отмъстително и злопаметно създание. Нараните ли го по някакъв начин, можете да бъдете абсолютно сигурни, че рано или късно той ще ви го върне тъпкано. За него този, който прощава, е слабак и страхливец. Хората, които не споделят неговото мнение - \"Съществуват само две мнения - моето и погрешното!\" Лекарите - Скорпионът сам знае (при това винаги) как и от какво трябва да се лекува. Критиката - \"Не осъждай моите постъпки! Гледай своите!\" Липсата на вяра - не е важно в какво - в Бог, в Космоса, в Съдбата, в парите, в свръхестественото или в собственото си могъщество. Според Скорпиона, трябва да се вярва! Мекушавостта - \"Не съжалявай другите, защото и теб никой не съжалява!\" Мечтателите - Скорпионите сами поставят пред себе си реални или нереални цели и ги постигат, независимо по какъв начин. Ето защо безкрайно ги дразнят хората, които вместо да се стремят към целите си, се занимават единствено с изграждането на \"въздушни замъци\". Чуждата осведоменост - Стрелецът трябва да има право на първия глас по всички въпроси. Неговото мнение е и последното. Точка. Неизпълнените обещания - \"Казал си нещо - направи го! Не ме карай да те чакам!\" Това обаче на важи за обещанията, дадени от самите Стрелци... там има други (техни си) правила... Скуката - \"Ако не ми е интересно и весело с теб, значи не си достоен за вниманието ми.\" Грозните хора - Стрелецът е голям естет, той мрази да гледа грозни неща и буквално се вледенява, когато общува с некрасиви хора. Чуждите съвети - Правото да раздава съвети е единствено и само на Стрелеца. И той го прави - от щедро, по-щедро... Независимостта - ако Стрелецът не може да повлияе на някой, то той започва сериозно да се дразни  на дадения човек. Защо? Най-лесно е да се отговори - Егото... Но не мислете, че е толкова просто. За по-обективен отговор, попитайте някой Стрелец. Макар че е малко съмнително и той да съумее да ви обясни. Най-много да го подразните заради това, че сте му задали толкова сложен въпрос, на който той няма точен отговор... Липсата на показност - \"Постигнал си делови успехи - демонстрирай ги! Автомобил, скъп часовник, маркови чанти - всичко, което показва постиженията ти, ще ти помогне да се сдобиеш с още по-висок статут.\" Отсъствието на ясни цели - Козирогът не обича онези, които не са наясно какво точно искат от живота. Посегателството върху свободата - \"Ще ме \"закопчаеш\" само, когато на мен това ми е изгодно!\" Налагането на приоритети - \"Не ми говори какво е важно и какво - не, в противен случай автоматично ще попаднеш във втората категория.\" Непредсказуемостта - всичко трябва да бъде планирано за 100 години напред. Ако някой или нещо наруши плановете на Козирога, то той може и да го вдигне на рогата си... Вмешателството - \"Аз не ти се бъркам, ти не ми се бъркаш. Ясно?\" Многословието - ако Козирогът поиска да слуша нечий глас, той ще слуша своя собствен. Излишните обяснения и обстоятелствените разговори го водят до лудост. Прекалената показност на чувства - Ако сте се влюбили в Козирог, то в никакъв случай не се втурвайте да му демонстрирате чувствата си твърде възторжено, емоционално и романтично. Само ще го изплашите. А след това, установил, че е избягал подобно на дива коза, ще се вбеси от постъпката си, обвинявайки за нея кого? Вас, разбира се... Ограничаването на свободата на действия и възможността за избор - \"Не бъди бариера на пътя ми, защото аз мога да те заобиколя, да те прескоча или просто да мина през теб!\" Рутината - това е смъртен враг за Водолеите! Започнат ли да скучаят, почват да правят всевъзможни глупости, последствията от които често са за сметка на онези, по чиято вина Водолеите са затънали в еднообразие... Напомнянето за недостатъците - \"И сам знам, че не съм безгрешен, но ти пък нямаш право да ми го натякваш!\" Да вземат заем или кредит - \"Ще живея с това, което имам. По-добре, отколкото да бъда зависим и задължен.\" Крясъците и шума под прозореца (или вдиган от съседите) - когато нещо или някой попречи на Водолеите да спят, те са способни дори на убийство! Консервативните хора - Водолеите са родени експериментатори, всичко, което им пречи да се движат напред, автоматично се превръща не в опонент, а във враг. Хората, невярващи в ирационалното - \"Това, че вие не сте виждали НЛО, не значи, че аз не съм видял/а!\" Лъжите на дребно - интуицията на Рибите работи безпроблемно, така че дори и най-малката измама ги вади от равновесие. Неверието в думите им - с пяна на уста Рибите ще се опитат да докажат истинността на думите си, та дори и те самите да не са съвсем уверени в това, което говорят. Тези, които не им вярват или се съмняват в казаното, автоматично се превръщат в кръвни врагове. Пиянството - отношенията на Рибите с \"огнената вода\" са сложни, ето защо, ако са успели да станат въздържатели, не могат да търпят пияни хора. Липсата на знания - \"Ако с теб нямаме за какво да си говорим или няма какво да науча, моля, не ми губи времето!\" Несподелените чувства - \"Ако аз те обичам, ти просто си длъжен да ми отговориш със същото, в противен случай защо живееш на тази земя?\" Мръсната посуда - Малко са нещата, предизвикващи по-голямо отвращение у представителите на тази зодия от мивка, пълна с мръсни чинии. Неблагодарността - \"Благодарностите никога не са в повече.\" Нежеланието да работите наравно с тях - Рибите разсъждават така: \"След като аз съм се трудил/а в продължение на 8 часа и съм направил/а чудеса от храброст, то ти би следвало да си сторил същото. Не си ли?! Лентяй!\"", "date": "2019.10.03", "title": "Какво мразят зодиите?"}
{"url": "https://www.monitor.bg:443/bg/a/view/mihaela-marinova-zvuchi-v-gyrcija-turcija-i-rumynija-video-177010", "text": "Английската версия на песента на Михаела Маринова „Само теб“ ще се разпише с международна премиера. С Now or Never любимката на тийнейджърите прави поредната стъпка напред към глобалната сцена, тъй като сингълът беше лицензиран в няколко големи чужди територии. Парчето ще звучи в Полша, Гърция, Турция, Румъния и Русия. Усещам в себе си сила за това и съм благодарна, че имам възможността с някои от проектите си да достигам до публика в други държави. Знам, че тази мечта изисква много специални усилия, но имам късмета тя да е споделена от екипа, с който работя.“, споделя Маринова. Преди броени дни песен, на която отличничката от X Factor е съавтор, се появи като част от новия албум на най-успешната женска K-pop банда Twice. Само за седмица албумът успя да продаде 154 000 копия, да се изкачи до №1 в чарта за най-продаван албум в iTunes в целия свят и да оглави класациите в Япония, Тайланд, Виетнам, Чили, Малайзия и Сингапур.", "date": "2019.10.03", "title": "Михаела Маринова звучи в Гърция, Турция и Румъния (ВИДЕО)"}
{"url": "https://www.monitor.bg:443/bg/a/view/nad-30-000-stopani-poluchiha-pari-po-mehanizma-za-finansova-disciplina-176998", "text": "ДФ „Земеделие“ е изплатила над 18,7 млн. лева на над 30 000 земеделски стопани, кандидати по схемите за директни плащания за Кампания 2018 при които е налице ставка на корекция (механизъм за финансова дисциплина) съгласно правилата на ЕС. Припомняме, че в България, съгласно Регламент (ЕС) №1307/2013, от 1 януари 2016 г. е въведен механизъм за финансова дисциплина. При него всички суми по схемите на директни плащания се намаляват с определен процент, ако субсидията надвишава левовата равностойност от 2 000 евро за конкретна кампания. Удържаните средства са предназначени за попълване на резерв за кризи в селскостопанския сектор. Механизмът на финансовата дисциплина е въведен с цел годишният бюджет да е в съответствие с многогодишната финансова рамка (МФР). Разплащателна агенция наложи ставка на корекция в размер на 1.388149 % за Кампания 2017 г. върху оторизираните суми на кандидатите по схемите на директните плащания, в съответствие с Регламент за изпълнение (ЕС) 1236/2017 на Комисията. Съгласно друг Регламент за изпълнение (ЕС) 1848/2018 на Комисията, поради неизползване на натрупания кризисен резерв от 2017 г., за всяка държава членка е определен сума за възстановяване. За България върнатите средства по механизма за финансова дисциплина възлизат на 9,587 млн. евро.", "date": "2019.10.03", "title": "Над 30 000 стопани получиха пари по механизма за финансова дисциплина"}
{"url": "https://www.monitor.bg:443/bg/a/view/komisijata-za-nap-shte-zasedava-do-30-noemvri-176999", "text": "Временната анкетна комисия за НАП си гласува единодушно удължаване на срока за работа до 30 ноември 2019г. Окончателното решение трябва да бъде взето от пленарна зала. Мотивите са, че комисията до момента е провела четири заседания, в които са изслушани представители на ДАНС, Комисията за защита на личните данни, представители на Държавна агенция „Електронно управление“ и Апелативната специализирана прокуратура и на Специализираната прокуратура. Друг мотив е, че имат идеята е да бъдат поканени представители на Нотариалната камара, на Висшия адвокатски съвети на други институции, за да се установи наличието на проблеми, свързани с ежедневната дейност, причинени от теча на данни на НАП. От своя страна председателят на Комисията и депутат от ГЕРБ Красимир Ципов заяви, че на заключителните заседания да бъдат изслушани, освен НАП, и представители на Министерство на финансите. Заместник-председателят на ПГ на ДПС Халил Летифов изрази подкрепата си за удължаването на Комисията. Той отчете, че срокът на действие на комисията в същото време не е толкова дълъг, както изглежда. \"Не съм сигурен, че ще успеем да свършим“, допълни Летифов. Румен Гечев от БСП зави, че ще подкрепят удължение то, но с условие, че това е единственото такова.", "date": "2019.10.03", "title": "Парламентарната комисия за НАП заседава до 30 ноември"}
{"url": "https://www.monitor.bg:443/bg/a/view/microsoft-predstavi-sgyvaemi-smartfon-i-tablet-s-dvoen-ekran-snimki-177000", "text": "Американският технологичен гигант Microsoft се връща на пазара на мобилни устройства със сгъваеми смартфон и таблет с двоен екран и операционна система Android, които се очаква да излязат на пазара догодина. Компанията представи смартфона Surface Duo като част от нова линия компютри Surface. По-рано Microsoft се отказа от смартфоните след хладния прием на собствената му операционна система и злополучното придобиване на Nokia. Чрез устройствата Duo могат да се правят телефонни обаждания, посочи компанията, макар да се въздържа да го нарече \"телефон\". Таблетът Surface Neo има подобен външен вид, но е по-голям и от него не могат да се правят обаждания. Двете устройства имат по два екрана, свързани с еластична връзка и могат да се сгъват като лаптоп. На екраните могат да бъдат показвани различни приложения едно до друго или едно приложение, което да заеме и двата дисплея. Технологията не е толкова амбициозна като сгъваемите екрани на Samsung и други производители, някои от които срещнаха технически затруднения. Сгънат, Surface Duo е с големина на голям смартфон с два 5,6-инчови екрана. Surface Neo, в \"компактната\" си форма, по големина е близо до малък таблет като iPad Mini или Amazon Fire. Първоначално устройствата ще бъдат достъпни само за програмисти, които разработват или тестват мобилни приложения. Майкрософт планира да ги пусне в продажба за сезона нa коледните покупки през 2020 г. и засега не дава насоки за цената. По-скоро на пазара ще излязат Surface Earbuds, с които компанията се присъединява към производителите на безжични слушалки. Те ще струват 249 долара. На събитие, което се проведе вчера в Ню Йорк, Майкрософт представи и два нови таблета Surface Pro. Surface Pro X)ще има 13-инчов екран вместо 12-инчовия на по-старите модели. Той обаче ще бъде с приблизително същата големина благодарение на по-малката рамка.", "date": "2019.10.03", "title": "Microsoft представи сгъваеми смартфон и таблет с двоен екран (СНИМКИ)"}
{"url": "https://www.monitor.bg:443/bg/a/view/sauditska-arabija-pusna-jenite-v-armijata-177016", "text": "Саудитските власти разрешиха на жените да служат във въоръжените сили на страната, съобщиха арабски медии. На дамите в кралството вече е разрешено да служат във всички видове войски със звание от редник до сержант. Бившият шеф на Центъра за операции на гражданската отбрана Хасан ал Шахри заяви, че решението е „прогресивна стъпка в правилната насока“. Доскоро Саудитска Арабия се смяташе за най-консервативната по отношение на жените в целия свят. Отскоро обаче саудитките започват да получават повече права – да карат коли например.", "date": "2019.10.03", "title": "Саудитска Арабия пусна жените в армията"}
{"url": "https://www.monitor.bg:443/bg/a/view/sa-sht-shte-sybirat-dnk-ot-migrantite-176997", "text": "Администрацията на президента на САЩ Доналд Тръмп планира да събира ДНК проби от стотици хиляди мигранти всяка година и да вкарва резултатите в национална база данни на престъпници, пише \"Ню Йорк таймс\". Високопоставени служители на Департамента за вътрешна сигурност съобщиха, че правосъдното министерство разработва федерална наредба, която ще даде пълномощия на имиграционните служители да събират ДНК от мигрантите в центровете за задържане в страната. В момента в САЩ са задържани повече от 40 000 души. Хиляди нови досиета ще влязат във ФБР, чиято ДНК база данни е ограничена до проби от лица, които са били арестувани, повдигани са обвинения срещу тях или са осъдени за сериозни престъпления. Отдавна има призиви да се събират ДНК проби от имигрантите, което би помогнало за установяването на самоличността на престъпници, които преди са били задържани от имиграционните власти. През 2005 г. Конгресът прие закон, който позволява събиране на ДНК, но тогава в сила имаше изключение, което защитаваше мигрантите. Представител на Департамента за вътрешна сигурност коментира, че изключението е остаряло и е време да бъде премахнато. Новите правила също ще позволят на правителството да събира ДНК от деца, както и от тези, които търсят убежище на контролно-пропускателните пунктове. Активисти предупреждават, че граждани на САЩ, които инцидентно са били задържани от имигрантските служби, може да бъдат принудени да предоставят ДНК проба. Властите твърдят, че новата инициатива е разрешена от DNA Fingerprint Act от 2005 г.", "date": "2019.10.03", "title": "САЩ ще събират ДНК от мигрантите"}
{"url": "https://www.monitor.bg:443/bg/a/view/ukrainski-deputat-rykobludstva-v-radata-177014", "text": "В интернет бе пуснат видеозапис, на който депутат от украинската Върховна Рада Иля Кива извършва необичайни за мястото, но характерни действия с ръка в слабините в парламента, съобщиха местните медии. Именно по тази причина журналистите смятат, че народният представител е извършвал непристойни действия в заседателната зала или с прости думи казано – мастурбира. Като това се е случило след разговор по телефона с девойка на име Юлия Панкратова (в клипчето на дисплея на телефона се вижда, че тя е участничка в конкурс за красота от Одеса). На записа политикът пристъпва от крак на крак, държи телефона си на нивото на колана. На друг запис се вижда, че депутатът извършва характерни движения в областта на слабините. Потребителите на социалните мрежи също констатираха, че действията на депутата са доста непристойни и безсрамни. „Не е успял да стигне до тоалетната“, пишат с усмивка те.", "date": "2019.10.03", "title": "Украински депутат ръкоблудства в Радата (ВИДЕО)"}
{"url": "https://www.monitor.bg:443/bg/a/view/peevski-vkaran-v-seriala-belgradski-psihar-177025", "text": "Огнян Стефанов, по-известен като агент Академик, напоследък страшно се е филмирал. До такава степен, че бълва на конвейер политически теории на конспирацията с главен герой Пеевски, които взаимно се изключват и си противоречат. Човек би помислил, че Стефанов получава среднощни обаждания от Белград, където настроението се мени от сумрачно трезво до приповдигнато опиянчено, правопропорционално на увеличаващите се „празне чаше“. Така де, и ние имаме източници и знаем, че на определен градус Цецо Беглецо забравя гъзурнишкий си род и язик и започва да фъфли под мустак на нещо като псевдосръбски. Може би тази биполярна езикова особеност е обичайна за човек, който източи и фалира цяла банка, укрива се заради престъплението си и постоянно върти и суче, как някой друг му е виновен. Друг му е виновен, но парите не лъжат, Василев, а парите са при теб. Надиплил си ги в чували и подхвърляш хилядарки като салфетки в чалготека, а такива като Огнян Стефанов с тези салфетки се опитват да ти бършат фасона. Тази биполярност или журналистическа шизофрения е характерна и за агент Академик. И за всички „честни“ журналисти от организираната медийна група на олигархията. Огнян Стефанов, който преди няколко месеца с гнусни намеци обяви, че щял да бъде „самоубит“ от прокуратурата и едва ли не от Делян Пеевски, очевидно е в добро физическо здраве. За психическото му състояние не знаем, защото подгъзурнишката му теория на конспирацията, която окряка в жабешкия си сайт, издиша като стара гайда. „Война! В ход е истинският заговор за окупиране на държавата!“, крещи Стефанов в сайта си и ни лансира политически сценарий в стила на теорията на конспирацията, подправен с щипка евтин хумор. Как някакви мрачни задкулисни сили, зад които според личния журналист на Цецо Беглецо стои Делян Пеевски, кроели заговор за преврат в държавата. И тъкмо тази утопична творба да те грабне с жанровия си замах, със своята „грант“ идея, и Академик взе, че сам се опроверга. Такъв и такъв е сценарият, но няма начин да се осъществи и щяло да има хепи енд. Под хепи енд разбирайте – щастлив край за Цветан Василев, Иво Прокопиев, Сашо Дончев и всички техни „безплатни“ журналисти, работещи по съвест. Че агент Академик и подобни нему журналисти се стремят да докарат до „щастлив край“ началниците си олигарси, то е очевидно. До колко тази нездрава платена мъжка любов ще свърши добре, ние не се наемаме да прогнозираме. Гнусните обиди срещу медийната ни група дори няма да ги коментираме. А кой крив, кой прав – това времето ще покаже. Очевидно е, че изданията от „Телеграф медиа“ не залитаме по теории на конспирацията, а работим с факти и доказателства. И читателите ни го оценяват. А какво ще изкряка Агент Академик пикчърс след половин дузина „празне чаше“, не е толкова важно.", "date": "2019.10.03", "title": "Пеевски вкаран в сериала „Белградски психар“"}
{"url": "https://www.monitor.bg:443/bg/a/view/neandertalcite-syjitelstvali-s-homo-sapiens-poveche-ot-5000-godini-177008", "text": "Неандерталците са съжителствали с Хомо сапиенс повече от 5000 години. За изчезването им има различни теории - че са изтребени, станали са жертва на болест, на природно бедствие, кръвосмешения или конкуренция. Една от версиите е, че неандерталците са изчезнали, защото оръжията им не са били толкова добри, колкото на Хомо сапиенс Това твърдят италиански археолози, цитирани от в \"Дейли мейл\". Животински кости, открити в пещерата Грота дел Кавало в Южна Италия разкриха, че по-съвършените копия, лъкове и стрели на Хомо сапиенс са давали възможност на тези наши предшественици да убиват животните по-лесно, отколкото на примитивните пещерни хора.  \"По-напредналата ловна стратегия е била предимство\" - каза проф. Стефано Бенаци от университета на Болоня.  Археолозите са открили повече от 140 фосилиpирани животински останки от Грота дел Кавало, където е било първото селище от горния палеолит в Европа. Те установиха, че ранните Хомо сапиенс са използвали копия, лъкове и стрели преди 40 000 години - с 20 000 години по-рано, отколкото се смяташе досега.  Специалистите са открили също следи от охра, пчелен восък и клей, които вероятно са използвани като лепило за стабилизиране на главите на стрелите.  Неандерталците също са имали копия и стрели, но не и лъкове.", "date": "2019.10.03", "title": "Неандерталците съжителствали с Хомо сапиенс повече от 5000 години"}
{"url": "https://www.monitor.bg:443/bg/a/view/bdj-puska-testovo-sistemata-za-onlajn-prodajba-na-bileti-177004", "text": "„БДЖ - Пътнически превози” ЕООД и „Информационно обслужване” АД пуснаха в пробна експлоатация пълната функционалност на билетоиздаващата система, която включва възможността за онлайн закупуване на билети за всички влакове на територията на страната, съобщиха от националният превозвач. Системата е изпитвана многократно в тестова среда и за нейното нормално функциониране е много важно да бъде приложена пробно в реална среда, като са взети мерки за своевременно отстраняване на евентуално възникнали неточности в конкретни ситуации. Системата за онлайн резервации и продажба на билети предлага бърз и удобен начин за закупуване на железопътни билети, независимо от местонахождението на клиента, като позволява визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, уточняват от БДЖ. Удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Онлайн платформата на билетозидаващата система е достъпна на адрес:  /. Билети могат да бъдат закупени онлайн не по-късно от три часа преди заминаване на конкретния влак по разписание. Поради продължаващия процес по обработка на заявки, в първоначален етап все още ще бъде достъпна и платформата за онлайн резервации и продажба на билети за ограничен брой влакове на адрес: https://bdztickets.com/. Екипът на БДЖ се обръща с молба към своите клиенти да сигнализират при забелязани пропуски и възникнали проблеми при закупуването на билети на телефон: 0889 071 139 или на електронна поща: onlineticket@bdz.bg.", "date": "2019.10.03", "title": "БДЖ пуска тестово онлайн продажбата на билети"}
{"url": "https://www.monitor.bg:443/bg/a/view/214-proekta-kandidatstvat-za-finansirane-v-ti-i-lidl-za-po-dobyr-jivot-177006", "text": "214 граждански организации от 92 населени места влязоха в надпревара за финансиране в третото издание на „Ти и Lidl за по-добър живот“. За трета поредна година чрез най-голямата си социално отговорна инициатива Лидл България ще финансира проекти в четири тематични области: образование, околна среда, култура и историческо наследство и активен начин на живот. Тази година събраният фонд е на стойност 155 000 лева, като с тази сума ще бъдат подкрепени нови 22 проекта. Фондът е генериран в продължение на четири седмици, в които Лидл България дарява по 3 ст. на всеки касов бон в подкрепа на социално значими проекти. „След провеждане на третото издание на инициативата общият фонд възлиза на 545 000 лева, а общият брой подкрепени проекти достигна 73. Инициативата и резултатите, постигнати до момента, доказват, че заедно с нашите клиенти и гражданските организации, можем успешно да работим в полза на обществото. Гордеем се, че част от финансираните проекти не са еднократни инициативи по места, а устойчиви проекти, които ще продължат да съществуват в своите общности в следващите години“, коментира Милена Драгийска, главен изпълнителен директор на Лидл България. „За трета поредна година инициативата на Лидл България среща от една страна подкрепата на клиентите, които с всяка покупка помагат, а от друга - интереса на организациите, чиито предложения идват от 92 населени места в страната. Големият брой кандидатури за пореден път доказва, че бизнесът и неправителственият сектор могат да си сътрудничат успешно. Благодарение на „Ти и Lidl за по-добър живот“ граждански организации от цялата страна имат възможност да реализират важни за тяхната общност проекти“, сподели Илияна Николова, изпълнителен директор на Фондация „Работилница за граждански инициативи“. Получените кандидатури бяха оценени в три етапа. Всеки от одобрените проекти ще получи финансиране до 10 000 лв., за да реализира дейности за подобряване на живота в местните общности. Одобрените за финансиране проекти вижте ", "date": "2019.10.03", "title": "214 проекта кандидатстват за финансиране в „Ти и Lidl за по-добър живот“"}
{"url": "https://www.monitor.bg:443/bg/a/view/v-bukuresht-se-proshtavat-s-luchija-kerchova-pycan-177005", "text": "В Букурещ близки и приятели изпращат днес в последния й път Лучия Керчова – Пъцан – един от най-достойните представители на българската общност в Румъния. Тя си отиде от този свят на 30 септември, заобиколена от най-скъпите си хора. Лучия Керчова – Пъцан е родена в Банат в семейството на потомствени българи. След като завършва образованието си в Букурещ, остава да работи в румънската столица. Над 40 години е редактор в отдел „Външни новини“ в агенция „Аджерпрес“, като използва познанията си по български език. Всеки, който е посещавал седалището на Демократичния съюз на българите на улица „Доамней“ в Букурещ, познава тази забележителна жена. Тя беше в центъра на всички събития, организирани там, не отказваше помощ на никого и с плам разказваше за историческите места в румънската столица, свързани с българското националноосвободително движение. В съавторство с почетния председател на съюза и общопризнат лидер на българите в Румъния Лука-Франциск Велчов остави ценни изследвания за живота на емиграцията ни, за величието на нашите будители, развивали богата икономическа, културна и революционна дейност в Букурещ. Пишеше до последно и казваше, че това прави живота й пълноценен. За своя принос в съхраняването на българския дух зад граница бе избрана през 2016 г. от Държавната агенция за българите в чужбина за „Българка на годината“. Лучия безкрайно се гордееше с дъщеря си Моника, зет си Анду, също журналисти, с внуците си Шербан и Дину, които нежно я наричаха Лулу, и напоследък тя прие това обръщение за свой псевдоним. Бе уважавана личност и имаше много приятели от Румъния и България. Със сигурност оставя диря след себе си. Редакцията на „Монитор“ изказва съболезнования на семейството.", "date": "2019.10.03", "title": "В Букурещ се прощават  с Лучия Керчова – Пъцан"}
{"url": "https://www.monitor.bg:443/bg/a/view/prerazglejdat-uchebnite-programi-po-matematika-zaradi-slabi-rezultati-177001", "text": "През следващите месеци ще бъдат прегледани отново учебните програми по математика, съобщи просветният министър Красимир Вълчев във Варна. Причината са лошите резултати от външните оценявания на седмокласниците и матурите в 12-и клас. „Тази наука е базова, а точно по нея има най-голям проблем с резултатите от изпитите на учениците“, заяви министърът, предаде БТА. Поради тази причина е сформиран екип, който да Вълчев отчете, че спънките са основно с надграждането на знанията на децата след 4 клас. Предстои и изграждането на електронна платформа със свободен достъп, в която учители ще представят учебния материал по атрактивен за учениците начин. Това ще се случи по проект \"Образование на бъдещето\" по оперативната програма \"Наука и образование за интелигентен растеж\", който скоро ще бъде одобрен. „Учителите, които разработват уроци и клипове, ще получават заплащане за труда си.“, посочи Вълчев. Предстоят обучения и на преподаватели как да правят такива образователни ресурси. По същия проект ще бъдат финансирани и допълни министърът. След като учениците от трети и четвърти клас вече изучават предмета „компютърно моделиране“, по проекта ще имат такива занимания и за първолаците. Вълчев допълни, че във всички областни градове министерството насърчава математическите гимназии да откриват паралелки в областта на информационните технологии, тъй като няма риск да се предозира с броя на този тип специалисти. Осигурено е финансиране за изграждане на свободна мрежа във всички училища със защитни стени, така че Образователният министър допълни, че през настоящата учебна година 1 700 от всички 2 400 училища в страната са заявили желание да въведат електронни дневници. „В общия случай те искат и преходен период от една година, през която да имат и книжен вариант на дневниците.“, той. Така едни училища могат да бъдат с бележници и електронен дневник първия срок, а втория да премахнат хартията.  Във Варна министърът на образованието участва в среща от цикъла \"MASTЕRCLASS WORK 4.0\", която се проведе в Икономическия университет. Основна тема на дискусията бяха предизвикателствата, които поставя дигитализацията пред пазара на труда, появата на нови професии и адаптацията на младите хора към новите изисквания. В него взе участие и лидерът на КНСБ Пламен Димитров, който посочи, че големият проблем е как се променят изискванията към сегашните работещи. По думите му за да не останат без работа през следващите 4-5 години. Във връзка с това от синдикат предлагат стартирането на национална програма за повишаване дигиталните умения на работещите, за която ще са нужни инвестиции от около милиард евро. Димитров, че министерството на труда вече е направило първи стъпки със залагането на около половин милион лева по оперативна програма \"Човешки ресурси\" за получаване на базови дигитални умения. „България изостава много, но хубавото е, че и на европейско ниво има фондове, които дават възможности за повишаване квалификацията на работещите“, обобщи Димитров. През настоящата година са издадени 3 500 удостоверения на гимназисти, които искат да учат в чужбина, каза още Вълчев. По думите му през минали години броят им е достигал 5 000, а миналата са били 4 200. „Няма точна информация колко българи учат зад граница, при всички случаи броят им е над 20 000“, допълни той. В същото време Вълчев посочи, че се полагат усилия за привличане на повече младежи от българските диаспори да учат у нас. По думите му приемът за тези младежи е увеличен, както и размерът на отпусканите им стипендии. Освен това се финансират кандидатстудентски курсове в неделните училища в тези райони.", "date": "2019.10.03", "title": "Преразглеждат учебните програми по математика заради слаби резултати "}
{"url": "https://www.monitor.bg:443/bg/a/view/alen-delon-se-zavryshta-v-kinoto-177003", "text": "Легендарният Ален Делон се завръща в киноиндустрията. Актьорът ще се появи на големия екран във филма Toute ressemblance, чиято премиера ще се състои във Франция на 27 ноември, съобщава Le Figaro. Това е първото участие на Делон в лента след десетгодишно прекъсване. Последно той блесна в ролята на Цезар в продукцията “Астерикс на Олимпиадата” (2008). Звездата наскоро претърпя инсулт. В дебютната пълнометражна лента на журналиста Мишел Денизо за света на телевизията Toute ressemblance актьорът играе себе си - той е поканен за участие в предаване на известен водещ (Франк Дубоск). Филмът е заснет през септември и октомври 2018 година. Делон прекарва само един ден на снимачната площадка, но заяви, че е", "date": "2019.10.03", "title": "Ален Делон се завръща в киното"}
{"url": "https://www.monitor.bg:443/bg/a/view/naj-malko-30-dni-v-priut-za-jertvite-na-trafik-na-hora-176995", "text": "Поне един месец ще могат да останат в центровете за временно настаняване жертви на трафика на хора. Това стана ясно от приетите промени на второ четене в Закона за борба с трафика на хора.  Според поправките този срок ще може да бъде удължен по предложение на дадения приют. До сега срока за пребиваване бе 10 дни.  Също така НКБТХ ще открива специализирани приюти за последваща грижа с цел реинтеграция на жертвите на трафик на хора. Откритите приюти ще се финансират от бюджета на комисията, която ще има основна роля по събиране на данни, свързани с борбата с трафика на хора и закрила на жертвите. Отпадна и задължението на приютите и центровете за настаняване да издирват семейства и роднини на децата жертви на трафик, като аргументът е, че служителите в тези центрове нямат капацитет да издирват близките. Промените предвиждат още да се осигурява безплатна правна помощ и подходяща езикова помощ на лицата, жертви на трафика на хора. ", "date": "2019.10.03", "title": "Най-малко 30 дни в приют за жертвите на трафик на хора "}
{"url": "https://www.monitor.bg:443/bg/a/view/bsp-pita-ansniev-i-ms-kyde-sa-parite-za-medicinskite-sestri-176994", "text": "СП иска ясен отговор от здравния министър Кирил Ананиев и от МС къде са отишли обещаните 50 млн.лева за увеличение на заплатите на медицинските сестри. Социалистите напомниха, че протестите на сестрите са справедливи и искат справедливо заплащане, възможност за кариерно развитие и др. Д-р Георги Михайлов заяви, че БСП още преди две години е поставила тези наболели въпроси, един от които е и промяна на модела на управление на болниците, които да не са повече търговски дружества. Той изтъкна, че всичко това е в момент, когато в системата липсват над 20 000 сестри и 4000 акушерки. След серия протести, през април МС със свое постановление отпусна 50 млн.лева за системата, които средства да отидат за скок на заплатите на сестрите. Парите обаче така и не стигат до всички болници. Само преди ден се оказва, че през май МС променя постановлението си и от 50 млн.лева, парите са редуцирани на 6 млн. Междувременно КНСБ организира поредния протест на 7 октомври. ", "date": "2019.10.03", "title": "БСП пита Ананиев и МС къде са парите за медицинските сестри"}
{"url": "https://www.monitor.bg:443/bg/a/view/bylgarija-ima-turisti-no-njama-turizym-176996", "text": "Hello mates, Аз съм Конан Дъфи и съм бежанец от UK в България. Сред многото подигравки с името ми и прякори, които ми измислят пияниците пред блока ми в Овча купел, наскоро беше прибавен и Конан Туриста. This one си го харесвам истински, за разлика от Кони Айлънд, Кънчо от Лондон и of course Конан Варварина. The reason is, че обикалям интересните места в България и събирам печати от 100-те Национални туристически обекта. Мисля, че това е най-нормалният начин да опозная новата си родина и да опровергая this schmuck Борис Джонсън в нелепите му опити да отдели UK от Европейския съюз. Миналата седмица ви разказвах, че по време нa long weekend за Деня на независимостта бях изключително патриотично настроен и for that reason посетих старите столици Плиска и Преслав. As I said между първата и втората се отбих на още едно място където има печат, но тъй като е extremely интересно реших да разкажа за него в отделна история. Както, по-ориентираните с георграфията от вас, предполагам са се сетили става въпрос за Мадарския конник. Това е probably most famous landmark на България. Единственият скален релеф от Ранното средновековие в цяла Европа е включен в Списъка на световното, културно и природно наследство на ЮНЕСКО. Освен това Мадарския конник е на гърба на всички български стотинки от 50ст., надолу, чак до тези, които продавачките в кварталните магазинчета все забравят да ти върнат, а в същото време, когато им ги даваш се мусят и те гледат презрително. Actually това е интересна закономерност – как е възможно продавачките винаги да нямат да ти върнат дребни стотинки, а когато ти им ги даваш да демонстрират, че не ги желаят. Whatever, сега говорим за древната българска култура, а не за сегашното й състояние. So, само на 10км от Плиска, след като пресечете Каспичан (където нямам баба, I repeat – нямам баба!), по симпатичен планински път стигнахме до археологическия резерват Мадара. Успяхме да паркираме на нещо като паркинг, сложихме печат в будката, от която си купихме билет и поехме по безкрайните стъпала нагоре към монумента. I have to admit, че качването на стъпалата не беше чак толкова лошо за любител на бирата като мен. Причината е, че на няколко места по пътя имаше площадки с пейки за почивка, на които можеш да си поседиш и .. oh well да мушнеш някоя бира. Когато се качихме горе, първото нещо, което видях беше скелето монитрано пред Мадарския конник. Чак, когато се приближихме видяхме самия барелеф и първото ми впечатление беше, че е доста по-малък от това, което си представях. Следващата логична мисъл беше как тия хора са се качили там, за да го издълбаят този барелеф. Seriously mate, how?! Преди 12 века тези пичове някак си са се поктерили там и са сътворили това magnificent piece of art, а след бурното развитие на цивилизацията в наши дни аз едва успях да стигна до подножието на скалата. Разбира се, благодарен съм на човешкия прогрес за електрическите самобръсначки и подграяващите седалки на автомобила, обаче sometimes, си мисля, че днес не сме особено по-могъщи от нашите прешественици. Otherwise, Мадарския конник никак не е малък. Има горе-долу естествени човешки размери, also естествени конски размери и кучешки и лъвски. Имам предвид, че на тази скала са изобразени човек, седящ на кон, прободен лъв и куче, което прави компания на конника. Actually, според учените кучето е „пристигнало“ много по-късно на партито, но това се вижда и с просто британско око като моето. Изображението му е много по-запазено. Интересната част е кой в същност е Мадарския конник? Заради датировката и вида на изображението се предполага, че е направен в началото на 8-ми век по времето на хан Тервел. Този mate, e син на основателя на България Аспарух и е бил влиятелна личност as hell. Хан Тервел literally е качил сам няколко византийски имепратори на престола, но most important е, че има основни заслуги за отблъскването на арабската инвазия на Европа. Fun fact е, че в договора, който е подписал с поредния византийски император, който му е бил задължен, наред с признаването на границите на независимата държава България се договаря и правилото в двете държави да се внасят само стоки, които имат държавен печат. Нещо като първия митнически договор в Европа. Иначе не е ясно на 100%, кой е изобразен на барелефа, дали Тервел е почел баща си Аспарух или пък е поръчал да изобразят самия него. Учените са се обединили около тезата, че това е събирателен образ на велик български владетел. И макар Местността да е използвана за ритуали и обреди свъразни със старата религия на българите, теорията, че конникът е митологичен образ на ловец е опровергана. Причината е странният крак на коня. Ако се загледате, внимателно ще видите че единият преден крак е сгънат под невъзможен ъгъл. Изследванията на историците показват, че в същност не е кракът а остатък от изобразена някога броня на животното. Therefore конят е боен, а ездачът му хич не е ловец. Възстановките на Мадарския конник дават и редица доказателства на теорията, че в същност прабългарите произлизат от пресийците, тъй като вида на бронята е характерна за рисунките по времето на сасанидските царе. След цялото това impressive преживяване идва и времето да ви обясня защо съм написал такова странно заглавие. Причината е, че умрях от глад. Звучи банално, нали? Този ден, в който бях при Мадарския конник беше тъпкано с хора. Интересно ми стана колко много хора поискаха печат на книжките си от 100-те туристически обекта, които моята precious wife Добромира постоянно твърди, че са отживелица. Осъзнавайки целия риск от това, все пак ще го напиша - тя не е права. Адски много хора събират печати и при хубавото време в празничните дни, много такива като мен бяха решили да си напраят екскурзия по местните забележителности. Само, дето инфраструктурата не го позволява. Наистина, mate, пред входа за Мадарския конник има цели две ресторантчета. Ние, както и повечето туристи, които сутринта бяха на Плиска, а следобед планираха да се отправят към Преслав, решихме да обядваме край Мадарския конник. Първо подминахме с високомерие дървеното ресторантче пред входа и се засилихме към старата туристическа хижа с ресторант малко по-навътре. Досегашния ми experience сочи, че в тези стари хижи обикновено предлагат най-вкусния боб с кебапчета, а if you have luck и моята любима шкембе чорба. Още от входа видяхме маси пълни с хора и без чинии на тях. Седнахме и ние и зачакахме. След кратко нервничене от страна на стомаха ми, а също и от моята Додо, решихме да проверим дали не е на самообслужване. По пътя се сблъскахме с полуразплаканата сервитьорка, която упорито се опитваше да отбегне опитите на поне 30 души да й поръчат нещо за ядене. Когато все пак я догонихме тя притеснена ни призна, че ако поръчаме нещо ще трябва да чакме поне 30-40 минути, „защото готвачът е само един“. Тъкмо, когато се опитвахме да я успокоим, че не тъсим скандал и ще си почакаме (и без това нямаме голям избор) още 4-5 души с е появиха със същата молба, а след тях и група екскурзианти, които просто й се молеха да им даде каквото и да е за ядене, защото чакат от час и половина, а автобусът им трябва да тръгне. Ситуацията се оказа very dramatic. Една баба почти се разплака, че екскурзията им се проваля, защото са загубили времето си за разходка, докато си чакат пържените картофи. We decided, че няма смисъл да се разправяме и се примирихме, че вместо хижарски боб ще хапнем кебапчета със съмнително качество в капанчето отпред. Там ситуацията се оказа even more dramatic. Повечето изгладнели и изнервени туристи отказали се от чакането в хижата като нас се бяха струпали в заведението, а готвачът what a surprise бил само един. Наоколо наистина няма от къде дори една вафла да си купиш, а по пътя за следващата дестинация от trip-а ни също нямаше изглед да има ядене. Well, седнахме и зачакахме войствената сервитьорка да ни донесе каквото и да е, когато и да е готово. През това време си мислех – fair enough, околоностите не са особено населени, едва ли има смисъл заведенията да поддържат голям персонал. Вероятно през седмицата на това място не се вясва жив човек. Обаче кога могат тези хора да очакват да спечелят пари освен през bloody weekend! Нормално е тогава да идват туристи. А, когато има празнични дни и хубаво време е близко до акъла, че ще има повече туристи. Голяма част от хората около нас си тръгнаха гладни и ядосани. Самите ние ядохме, но доста по-малко неща, от това което развинтената ми фантазия беше намислила. Само през този ден двете ресторантчета вероятно са загубили повече пари, отколкото могат да спечелят за целия месец. Какво for Christ’s sake им пречи просто да наемат extra staff за дните, в които се очакват повече туристи. Надниците, които биха похарчили за допълнителни хора щяха да им се изплатят десетки пъти. I’m pretty sure, че ако утре попитате хората в тези заведения ще ви се оплачат как заплатите са ниски, няма работа и туризмът по тия места замира, понеже хората предпочитали да ходят по плажовете в Гърция, вместо на културни забележителности. Не, mate! Туристи има. Туристически услуги, обаче няма. Затова, когато решите да посетите Мадарския конник (защото това е място, което definitely трябва да видите) задължително си носете сандвичи. Или шкембе чорба, ако сте brave enough.  ", "date": "2019.10.03", "title": "Британския бежанец: България има туристи, но няма туризъм"}
{"url": "https://www.monitor.bg:443/bg/a/view/nad-11-tona-kanabis-ojynaha-policai-v-akcija-antidroga-176993", "text": "Над 11 тона канабис „ожънаха“ криминалисти от ОДМВР-Благоевград и служители на Дирекция Жандармерия -София в специализираната полицейска операция за противодействие на производството, съхранението и разпространението на наркотични вещества „Антидрога“, проведена на 1 и 2 октомври в Пиринско.  Както вчера агенция „Монитор“ информира в хода на операцията е задържан 41-годишният Румен Турчина от с. Илинденци, криминално проявен. При претърсване в дома му са намерени и иззети близо 57,1 грама сух канабис и електронна везна, по която направения полеви наркотест е отчел следи от канабис. В прилежащ имот, ползван от него, са открити около 12 полусухи канабисови растения с общо тегло около 1,400 кг,  а в близост до къщата –  чувал с около 4,400 кг сух канабис. При съвместните действия в нива в местността Бранището полицаите  намерили засадени 11 растения с общо тегло около 89 кг и приблизително 78 полусухи растения с общо тегло около 20,300 кг, положени да се сушат. След направен полеви тест всички растения са реагирали положително на канабис, информираха от пресцентъра на ОДМВР-Благоевград.    Същевременно вчера полицейски служители на РУ-Сандански извършили процесуално-следствени действия в района на местността „Дигнен камен“, където открили две ниви, засадени с общо 1469 растения, с тегло 11400 кг,  реагирали положително на канабис при извършения полеви наркотест. На други 54 канабисови растения, с общо тегло около 108 кг, попаднали техни колеги от РУ-Петрич при претърсване на нива в обезлесен участък в местността „Дурчовец“.    Ден по-рано служители на РУ-Банско засекли на ул. “Георги Бенковски“ в града 22-годишна местна жителка, от която иззели  две полиетиленови пликчета с около 3,22 грама амфетамин. В хода на работата по случая те претърсили и жилището й, където намерили още  3,32 г от същата дрога. Последвало задържането й в полицейския арест.    Работата по образуваните по образуваните по случаите досъдебни производства продължава под наблюдението на прокуратурата.", "date": "2019.10.03", "title": "Над 11 тона канабис „ожънаха“ полицаи в акция „Антидрога“"}
{"url": "https://www.monitor.bg:443/bg/a/view/war-in-my-mind-naj-otkrovenijat-album-na-bet-hart-176958", "text": "Знам само едно. Преди година,  : „Тайно си мислих, че като отида на концерта на Бет Харт, след толкова месеци четене на безкрайни суперлативи по неин адрес, тя ще се окаже надценено чудо, продукт на американския шоубизнес. Това щеше да е идеално оправдание за невежеството на българина по неин адрес. Но не, тя не е продукт. Напротив, като че ли съществува въпреки машината на шоубизнеса зад Океана\". Днес, няколко месеца преди да я слушам отново на живо на 10 декември в зала „Арена Армеец“, и само дни след като излезе новия й албум War In My Mind, искам да кажа, да си пожелая, ако мога да заповядам: „Бет, изпей целия нов албум на концерта!“ Деветата й солова тава (има още три съвместни с легендарния китарист Джо Бонамаса) не е просто 12 гениални парчета събрани в един диск. Тя е изповед и молитва, в която изкарва демоните и тъмните страни на нелекия си живот, преминал през наркотици, загуби, тормоз, биполярно разстройство. За всичко това тя пее в парчетата си откровено и директно, така че да усетиш физическа болка и ти! А критиката в Америка буквално полудя по него, въпреки че не може да бъде вкаран в никакви рамки, направен без да се съобразява с каквито и да било закони на днешния шоубизнес. „War In My Mind е триумф. Най-добрият солов албум на Бет Харт до момента. Перфектна комбинация от отличен автор и мелодии, които прескачат през рокендрол и R&B, до блус и джаз, изпети от един от най-добрите вокалисти на нашето време“, написа Rock and Blues Muse. „Един от най-добрите албуми, излязли тази година“, отчита списание Rocknload. Не крия, че отварящата песен – Bad Woman Blues ми стана любима още от първо четене. Тя е и малко подвеждаща за цялото съдържание на War in My Mind. Бърза, разтърсваща, гневна и сладострастна, в нея Бет се заявява като („I'm the queen of pain“). Направо ти настръхват космите по гърба в тези 3 минути и 36 секунди, а краката ти започват неконтролируемо да се клатят в блус ритъм. Темпото обаче бързо се успокоява с баладата дала име на албума, която започва да сваля една по една дрехите на Харт, за да остане болезненото откровение „There's war in my mind/ It's all black in my soul“. И тук пианото на на Бет заема главната роля в албума, като не я оставя и за миг до последната песен. Свикнали сме да слушаме необуздания й и неподражаем глас до най-големите живи китарист- Джо Бонамаса, Слаш, Джеф Бек, Бъди Гай. Добре познаваме потенциала на вокалното торнадо, което сама завихря и застава в окото му без да помръдне. В този албум обаче Бет е насаме със своето пиано, без да й пука дали това ще продаде тавата й. Тя иска да излее всичко от себе си сама – с това което може да изсвири, напише и изпее. А тя може много, повярвайте! Може би най-болезнено бръкна в съзнанието ми баладата Sister Dear, въпреки че критиката зад Океана отчита друга песен като най-драматична – Woman Down. Да, Харт дори на моменти мелодрамата. Но парчето посветено на сестрата, която губи, когато е едва 20-годишна, е убийствено в блусарската си тъга. В молбата за прошка, в желанието да върне времето назад. „От толкова отдавна греша/ ще можеш ли някога да ми простиш“ („I was wrong for so long/ Could you ever forgive me?“), са само част от редовете, които Бет пише. На моменти дори звучат като собствената й терапия за лечение. Като финал на тази терапия пък идват две други парчета, измислени като че от „излекуваната“ Харт - Let It Grow и Thankful. Доминиран от баладите, с много блус и джаз във вените си, War In My Mind има и няколко брилянтни ритмични проблясъка. Като Sugar Shack с аромат на 80-тарско диско и Try a Little Harder. А Rub Me For Luck може да се опише като Ако само четете, а не изслушате целия албум на един дъх (А то друг начин няма, гарантирам!), ще си помислите, че е шарена смесица от емоциите на един голям артист, които постоянно подскачат в крайностите на сърдечната крива. Всъщност всичко е перфектно балансирано и песните преливат една в друга, за да разкажат обща история. Пръст в това има трикратният носител на „Грами“ - продуцентът Роб Кавало, който е работил с кой ли не – от Green Day до Goo Goo Dolls. Пускайте албума ( ) – има го целия в YouTube, сложете си обувките за танци, вземете наблизо салфетките и се гответе за това, което Бет ще ни донесе на 10 декември в „Арена Армеец“. Още се намират блиети!", "date": "2019.10.03", "title": "War In My Mind: Най-откровеният албум на Бет Харт"}
{"url": "https://www.monitor.bg:443/bg/a/view/teche-specakcija-v-stolichnija-kvartal-orlandovci-176989", "text": "Организирана престъпна група, която се занимавала с отнемане на имоти, отвличала и изнудвала възрастни хора, зависими от алкохол и хора с психически проблеми в столичните квартали \"Орландовци\" и \"Малашевци\" Това стана ясно от думите на заместник-главния прокурор Иван Гешев и главния секретар на МВР Ивайло Иванов в брифинг по повод разбиването на измамната схема.   Групата се състояла от български граждани от ромски произход, които предварително селектирали своите „жертви“. За целта те използвали „бушони“ - 4-5 човека, които са били измамени от мъжете и са били принудени да работят за тях срещу дребни суми. Те живеели във фургони или на улицата, след като загубили апартаментите си. Измамените локализирали потенциални „жертви“, които да отговарят на определен профил – да са възрастни хора, които нямат или почти нямат живи роднини, зависими от алкохола и хора, които имат психически проблеми, установено е, че един от пострадалите е страдал от параноидна шизофрения. След „селекцията“ избраните били затваряни в къща в столичния квартал „Орландовци“ и били принуждавани чрез физическо и психическо насилие да прехвърлят имотите си на „бушоните“, т.е. Използвали ги като поставени лица. Жилищата, които те си присвоявали, били в различни части на столицата. „Това е сегмент на битовата престъпност. Подобна схема за извършване на престъпления е типична за хора от нисък социален статус или част от определени общности. Има няколко групи в София, които се занимават дълги години с тази дейност“, допълни зам.-главният прокурор Иван Гешев. До момента са задържани 10 участници в престъпната схема – заповеди за полицейско задържане има до момента за 5 от тях, а полицията работи с още 5 от тях. Предполагаемият организатор също е сред тях. Ромският барон е известен с името Начо. От полицията разследват групата в продължение на година. Установени са 3 случая по това досъдебно производство, а още 3 са предотвратени от МВР. В утрешния ден предстои да се реши какви обвинения ще бъдат повдигнати на база на събраните доказателства.", "date": "2019.10.03", "title": "Имотна мафия отвличала и изнудвала възрастни хора (ОБНОВЕНА)"}
{"url": "https://www.monitor.bg:443/bg/a/view/bashta-tyrsi-pravosydie-za-opit-za-ubijstvo-na-sina-mu-176991", "text": "Бащата на наръганото с нож момче Кристиян Димитров търси правосъдие за сина си, тъй като нападателят - 16-годишният Даниал Берквейди получи 2 години лишаване от свобода, но условно. Инцидентът с Кристиян стана на 26 юли 2018 година след спор между двете момчета. Малко след нападението във Facebook се появи клипче, на което Даниaл обяснява как е намушкал жертвата. „Кристиян получи заплашително писмо от нападателя, дори да не е комуникирал с него”, каза пред NOVA бащата на наръганото момче. Той допълни, че синът му е с множество наранявания - белези на врата, китката и корема. Освен това е с психическа травма за цял живот. Адвокатът Георги Тодоров обясни, че родителите не са доволни от присъдата. Според него протестът е единственият начин да се постигне справедливост.", "date": "2019.10.03", "title": "Баща търси правосъдие за опит за убийство на сина му"}
{"url": "https://www.monitor.bg:443/bg/a/view/seksskandalyt-prinudi-plasido-domingo-da-ostavi-operata-v-los-andjelis-176992", "text": "Известният оперен певец Пласидо Доминго подаде оставка като генерален директор на операта в Лос Анджелис, където работи повече от 20 години заради обвинения в сексуален тормоз. \"Ще продължя да работя, за да си възвърна честното име, но до тогава реших, че най-добрият вариант за операта в Лос Анджелис ще бъде, ако напусна позицията на генерален директор и се оттегля от планираните изпълнения.\", се казва в изявлението. Според Доминго обвиненията, повдигнати срещу него в пресата, създават атмосфера, в която му е трудно да работи. Изпълнителният комитет към организацията и нейния екип\", като го нарече безпрецедентен принос за културния живот на града. Бордът на директорите на операта в Лос Анджелис благодари на Доминго за \"вдъхновението и ангажираността му“. \"Той е не само невероятно талантлив артист, но и движеща сила в създаването, развитието и растежа на операта в Лос Анджелис\", се казва в изявление на ръководството на театъра. В началото на септември група жени обвиниха певеца в секс тормоз. Сред тях беше певицата Анджела Търнър Уилсън и още десет изпълнителки, които останаха анонимни, тъй като все още работят в тази област. 78-годишният Доминго отрече всички обвинения. На този фон редица американски театри отмениха концерти с участието на Доминго. Европейската програма на неговите изпълнения за тази и за 2020 г. все още не се е променила. Миланската опера Ла Скала, Лондонската Ковънт Гардън и Залцбургският фестивал заявиха, че няма да променят програмите си, включващи гастроли на Доминго.", "date": "2019.10.03", "title": "Сексскандалът принуди Пласидо Доминго да остави операта в Лос Анджелис"}
{"url": "https://www.monitor.bg:443/bg/a/view/korejskite-superzvezdi-bts-se-zarekoha-da-ostanat-zaedno-pone-10-godini-176955", "text": "Кралете на корейския поп BTS обещаха да останат заедно поне 10 години, стига да издържат физически. Суперзвездите обявиха дълга пауза на 12 август, но неотдавна се върнаха на работа, след като \"си починаха\". Те успокоиха феновете си, че не планират да се разделят и ще продължат да пеят и изнасят концерти, докато \"телата им се държат\". Единият от членовете на бандата Джимин каза пред сп. The Hollywood Reporter, че всъщност не се насилват, защото много се забавляват да пеят и танцуват заедно. Групата продължава турнето си Love Yourself: Speak Youself с концерт в Саудитска Арабия на 11 октомври. Припомняме, че група BTS се сформира в Сеул през 2013 г. Момчетата отбелязаха голям пробив на американския музикален пазар през 2017 г., ставайки първата корейска формация, отличена с награда на сп. \"Билборд\".", "date": "2019.10.03", "title": "Корейските суперзвезди BTS се зарекоха да останат заедно поне 10 години"}
{"url": "https://www.monitor.bg:443/bg/a/view/sedem-zaginali-pri-katastrofa-na-star-us-bombardirovach-176990", "text": "Най-малко 7 души са загинали при разбиването на самолет от Втората световна война в американския щат Кънектикът, съобщи представител на щатските власти, цитиран от АП. Самолетът бомбардировач Б-17 или „Летяща крепост“ –  с 13 души на борда е катастрофирал на международното летище Брадли при опит за аварийно кацане скоро след излитането си.", "date": "2019.10.03", "title": "Седем загинали в катастрофа на стар US бомбардировач"}
{"url": "https://www.monitor.bg:443/bg/a/view/mityt-na-men-njama-da-mi-se-sluchi-176976", "text": "Отговорността за собствената ни безопасност зависи основно от нас и от това доколко ясно можем да преценим какво може да ни се случи на работното място. Някои от хората, отиващи на работа, не предполагат, че това може да е причината за смъртта им. Има хора, загинали в инциденти на път или на връщане от работа, има и такива, загубили живота си на работното място. Статистиката е толкова „разнообразно черна“, че е необходимо да се излезе от комфорта на собственото ни пренебрежение, че „на мен няма да ми се случи“, защото никой не може да гарантира дали няма да получиш инфаркт на бюрото поради стреса от това, което работиш или да паднеш от 8 метра височина – и в двата случая изходът може да е фатален. Да се предпазим зависи както от това, което избираме да работим, така и от това, което избираме или изискваме да ни пази. Ако самият работник е достатъчно настоятелен да получи облеклото, необходимо за безопасния му труд, шефът ще е принуден да го осигури, ако иска работата да се свърши. Но ако работникът мисли, че сега е за „бързо“ и е малко вероятно да се случи нещо, то съдбата може да е избрала друго. Пагубно може да се окаже падането от 1 метър и от 5 метра височина, и в двата случая е възможно да се простиш с живота си. Всяка работа е въпрос на риск, в една или друга насока, а да се предпазиш от нещо е не само инстинкт, а и голяма доза разум. Качеството на работните места за голяма част от икономическите дейности е на много ниско ниво. Разбира се доста работодатели полагат грижи в това отношение, но това не е достатъчно. Необходимо е да не се правят компромиси, защото когато става дума за безопасност на човешкия живот компромисът е недопустим. Порочна практика е да се наемат служители на строителни обекти без трудови договори и ясни характеристики относно това, което трябва да вършат, което само по себе си говори за неглижиране и безотговорност към проблема от страна на работодател, но е още по-страшен феноменът – че човекът отишъл да работи за 50 лева надница, не осъзнава, че е оценил живота си твърде ниско. Дали ще се получи професионална болест, трудова злополука в една или друга степен на вероятност зависи от правилно извършена оценка на риска. А дали някой прави такава или въобще знае за нейното съществуване е тема на дълбок размисъл. Увеличаването на разходите за лечение и рехабилитация на различни видове наранявания, свързани с трудови злополуки, правят превантивното образование и обучение на хората, работещи в рискови сектори освен необходимо и задължително. Ако всяка фирма отдели перо за обучение, свързано с безопасността на служителите си, биха могли да се предотвратят голяма част от инцидентите и да се спасят човешки животи.", "date": "2019.10.03", "title": "Митът „На мен няма да ми се случи“ "}
{"url": "https://www.monitor.bg:443/bg/a/view/edna-peta-ot-tejkite-trudovi-zlopoluki-sa-ot-tokov-udar-176974", "text": "Почти една пета - между 10% и 20%, са работниците, пострадали пострадалите от токов удар при различни дейности с с електричество. Това сочи статистиката на Главната инспекция по труда. При злополуките, причинени от електрически ток, най-често се извършват работи с тежка строителна механизация, предимно бетон-помпа или автокран, в близост до неизключен електропровод и докосване на проводник от него, разказват от инспекцията. Има и злополуки, при които електропроводът се докосва с пренасяни от пострадалия дълги метални предмети – арматурно желязо или тръба за тръбно скеле. През годините основните причини за тежките злополуки са именно неспазването на нормативната уредба за безопасност на труда. На първо място е падането от височина – причина за 40% - 50% от всички тежки злополуки, предимно в сектор строителство, заявяват от ГИТ. Почти всички злополуки по причина падане от височина, са свързани с извършване на работи при необезопасени работни места. Общото при тях е липсата на колективни средства за защита – най-често които да са достатъчно високи и да са изградени най-малко от защитна бордова лента за краката, главно перило за ръцете и средно перило пак за ръцете. Често не се използват и лични средства за защита, в случая колани, категорични са от инспекцията по труда. Тревожно е и обстоятелството, че немалка част от злополуките по тази причина са възникнали при работа на относително малка височина и обикновено с кратка продължителност. Притискане, премазване, прегазване от тежка строителна механизация представляват 10-20% от трудовите злополуки. Тежките машини са източник на инциденти най-вече при наличие на работещ която поради конструкцията на машината не може да бъде наблюдавана от водача, категорични са инспекторите. Това, съчетано с липсата неработеща светлинна или звукова сигнализация, често води до фатални събития. 7 844 510 млн. лева са влезлите в сила наказателни постановления за неспазени условия на труд и други нарушения по Кодекса на труда за първите седем месеца на годината, съобщиха от Главната инспекция по труда. Данните на инспекцията показват още, че за периода от януари до август тази година са извършени 27 652 проверки. Проверените предприятия са общо 24 335. От инспекцията заявяват, че най-много – 14 106, са били проверките в малките предприятия с до 9 служители. А в предприятията с над 500 заети са извършени едва 464 проверки от инспекторите. Данните сочат още, че служителите на Главна инспекция по труда са констатирали общо 121 811 нарушения на трудовото законодателство и Закона за насърчаване на заетостта. Служителите са съставили 6910 акта за нарушение на трудовото законодателство, заявиха от ГИТ.", "date": "2019.10.03", "title": "Една пета от тежките трудови злополуки са от токов удар"}
{"url": "https://www.monitor.bg:443/bg/a/view/trymp-si-izpusna-nervite-176988", "text": "Заплашен от процедура по импийчмънт, президентът на САЩ Доналд Тръмп даде гневен израз на своето недоволство, като се впусна в гневни критики срещу Джо Байдън, конгресмени и медиите, предаде АФП. Той даде съвместна пресконференция в Белия дом с финландския си колега Саули Нинистьо, който на моменти се чувстваше неудобно. Много агресивен, Тръмп до голяма степен избегна въпросите по темата, заради която демократите в Конгреса искат да го отстранят: искането, отправено в телефонен разговор с украинския президент Володимир Зеленски през юли, за разследване срещу Джо Байдън и сина му Хънтър. \"Това бе великолепен разговор\", подчерта Тръмп, без да навлезе в подробности. Президентът на САЩ увери, че изпитва \"голямо уважение към разобличителите, но само когато са истински\". Той визираше мистериозния човек, чиито разкрития стоят в основата на започнатата от контролираната от демократите Камара на представителите процедура по импийчмънт. \"Байдън и синът му са истински мошеници\", каза Тръмп. Решени да поддържат натиска върху президента, демократите в Конгреса заплашиха вчера, че ще принудят Белия дом да им предостави исканите от тях документи. Те ще изпратят официална призовка на изпълнителната власт в петък, ако дотогава документите не бъдат предадени доброволно. \"Демократите, които не правят нищо, би трябвало да се концентрират върху нашата страна, а не да губят времето и енергията на всички с ГЛУПОСТИ\", написа в Туитър Тръмп малко преди пресконференцията. Джо Байдън, който е фаворит за номинацията на демократите за президентските избори в САЩ догодина, каза, че Тръмп, \"неговите маши и специалните интереси, финансиращи атаките му\", няма да успеят да го съсипят, предаде Ройтерс. \"Няма да ходя никъде. Няма да ме съсипете. И няма да съсипете моето семейство. Не ме интересува колко пари изразходвате или колко мръсни стават атаките\", каза Байдън на предизборна проява в Рино, щата Невада.", "date": "2019.10.03", "title": "Тръмп си изпусна нервите"}
{"url": "https://www.monitor.bg:443/bg/a/view/pyrvo-zasedanie-na-vremennata-komisija-za-prekysvaneto-na-horizont-176983", "text": "Първото заседание на временната парламентарна комисия за проучване на фактите и обстоятелствата, свързани с прекъсване на излъчването на програма \"Хоризонт\" на БНР на 13 септември, както и на твърденията за политически натиск върху ръководството и журналисти от медията. Предложението за създаване на временна комисия беше направено от БСП. От ГЕРБ обявиха, че ще подкрепят създаването й и направиха и допълнително предложение парламентът да възложи на Сметната палата да извърши одит в националното радио за последните две години. Временната комисия е 10-членна и ще работи два месеца. Неин председател е Тома Биков от ГЕРБ, а зам. -председател е Александър Симов от БСП. Очаква се днес комисията да започне работата си с обсъждане на проект на вътрешни правила за организацията и дейността Междувременно работещи в различни звена на радиото, представители на синдикатите, както и на музикалните състави на БНР се събират на хепънинг пред сградата на Съвета за електронни медии. Акцията е във връзка с решението на СЕМ да обсъди прекратяването на мандата на генералния директор на БНР Светослав Костов, ако той не подаде оставката си до края на тази седмица. Костов вече обяви, че няма намерение да подава оставка.", "date": "2019.10.03", "title": "Първо заседание на временната комисия за прекъсването на „Хоризонт“"}
{"url": "https://www.monitor.bg:443/bg/a/view/sa-sht-udrjat-es-s-25-procentovi-mita-176982", "text": "Съединените щати ще наложат мита от 25 процента върху френското вино, италианското сирене и шотландското малцово уиски, но пощадиха италианското вино, паста и зехтин, предаде Ройтерс. От офиса на търговския представител на САЩ Робърт Лайтхайзър публикуваха списък със стотици продукти от различни страни от ЕС, които ще бъдат обект на наказателните такси. Митата ще бъдат наложени като ответна мярка на европейските субсидии за самолетостроителя Еърбъс (Airbus). Те ще бъдат насочени срещу стоки за 7,5 милиарда долара - максималната стойност, разрешена от Световната търговска организация (СТО). Митата ще влязат в сила на 18 октомври. Сред другите стоки от ЕС, които ще бъдат обложени с наказателни мита от 25 процента, са британските пуловери, кашмирени и вълнени изделия, маслините от Франция, Германия и Испания, европейските салами и други продукти от свинско месо с изключение на шунката и германското кафе. Асоциацията на американските компании, занимаващи се с бизнес с хранителни специалитети, призова администрацията на президента Доналд Тръмп да не налага наказателните мита с аргумента, че \"малко или никакви домашни продукти. . . могат да заменят тези вносни хранителни специалитети\". Тя предупреди, че ще бъдат засегнати 14 000 специализирани търговци на дребно, както и още над 20 000 хранителни заведения в Съединените щати. Администрацията на Тръмп ще наложи мита от 10 процента върху самолетите от Европейския съюз. Самолетните части обаче ще бъдат изключени от наказателните мерки, за да не пострада заводът на Еърбъс в американския щат Алабама и да не бъде оскъпено производството на Боинг (Boeing), което включва европейски компоненти. Вчера СТО разреши на САЩ да наложат наказателни мита върху стоки от ЕС за 7,5 милиарда долара заради незаконно отпуснати субсидии на Еърбъс Airbus. Решението е пореден етап от стария конфликт между европейския самолетостроител и американския му конкурент Боинг. \"В продължение на години Европа предоставя големи субсидии на Еърбъс, които навредиха сериозно на американската аерокосмическа индустрия и на нашите работници\", каза търговският представител на САЩ в изявление, цитирано от Асошиейтед прес. В същото време Лайтхайзър призова да бъде договорено решение, което да компенсира субсидиите за европейската компания. \"Надяваме се да започнем преговори с Европейския съюз, за да решим този конфликт в полза на американските работници\", заяви той, цитиран от Франс прес.", "date": "2019.10.03", "title": "САЩ удрят ЕС с 25-процентови мита"}
{"url": "https://www.monitor.bg:443/bg/a/view/kandidatkata-na-makron-za-evrokomisar-na-popravitelen-176984", "text": "Втори кандидат за член на Европейската комисия не можа да издържи препитването в Европейския парламент. Номинираната от Франция Силви Гулар, която трябва да заеме поста на комисар за вътрешния пазар, ще трябва да отговори на допълнителни писмени въпроси и евентуално да се яви на повторно изслушване. Това решиха говорителите на политическите групи в две парламентарни комисии - за вътрешния пазар и потребителите и за Промишленост, изследвания и енергетика, след продължило три часа в Брюксел препитване на кандидатката. Тя говори на френски, английски, немски и дори на италиански, представи се убедително по съдържанието на ресора си (включва вътрешния пазар и услугите, космическата, индустриалната и цифровата политика, туризма и фонда за отбрана), но не можа да се защити достатъчно от съмненията за конфликт на интереси. Във Франция срещу нея се води дело, че като евродепутат е плащала с европейски пари на свой помощник за политическа работа във Франция. По случая тече и разследване на европейската служба борба с измамите ОЛАФ. Заради скандала Гулар подаде оставка като министър на отбраната на Франция. Второто обвинение срещу нея е, че като евродепутат е получавала огромни хонорари като консултант на американска неправителствена организация. Евродепутати изразиха съмнения, че тя е можела да предава информация на собственика на организацията - милионер-предприемач. Гулар отрече и двете обвинения, като посочи, че правната комисия на ЕП не е открила конфликт на интереси при нея. Тя настоя, че делото във Франция не е приключило и че трябва да се съблюдава презумпцията за невиновност. Ден преди това полският претендент - Януш Войчеховски, беше върнат на поправителен от земеделската комисия след неубедително представяне като кандидат за еврокомисар за земеделието.", "date": "2019.10.03", "title": "Кандидатката на Макрон за еврокомисар на поправителен"}
{"url": "https://www.monitor.bg:443/bg/a/view/prof-georgi-rachev-klimatichnite-promeni-sa-fakt-no-apokalipsis-njama-da-ima-176975", "text": "Студена есен и студена зима от 2000 година насам няма, коментира пред \"Монитор\" климатологът - Хората трябва да обърнат внимание на няколко важни неща. Първото е, че с приближаването на конференцията в Ню Йорк рязко се увеличиха, дори бих казал, че се превърна в нещо като цунами, съобщенията за трагедии и катастрофи по света. Прогресивно се натрупваха новините в тази посока - къде истина, къде лъжа. И повечето бяха с катастрофален характер. В тази връзка много от хората сигурно са запознати с речта на Грета Тунберг. Ако не, могат много лесно да я открият в интернет. Но искам да ги посъветвам да потърсят и една друга реч - от 1992 година, когато едно друго момиче - 12-годишната канадка Севърн Сузуки, изнесе подобна реч по време на конференцията на климата в Рио де Жанейро. Ако прочетат и двете изказвания, ще намерят удивителна еднаквост на посланията на двете момичета към световните лидери. Речта на Грета обаче надхвърля всякакви човешки рамки. Тя беше произнесена с неприкрито озлобление. Не ми се иска да коментирам по този начин едно дете, но си помислете защо точно в този момент му бе отредена точно такава роля. Преди повече от 27 години г-ца Сузуки, която сега е зряла жена на 40 години, вече има други възгледи. Преследва се еднаква цел - татковците и на двете млади дами са екоактивисти. Може много дълго да се коментира този въпрос, защото той засяга цялото човечество. Нищо страшно няма, апокалипсис няма да има. - В тази лавина от негативни информации никъде нямаше аргументи. Ситуацията заприлича на едни минали общества, в които нямаш алтернатива и не можеш да сравниш две мнения. Затова казвам, че Грета Тунберг преди всичко, като всички деца по света, трябва да ходи редовно на училище, да говори със своите съученици, да чуе и други мнения, да порасне и да учи в университет, за да разбере, че климатът е свързан с икономиката. Трябва да разбере, че човечеството е стигнало до този етап благодарение на просперитета. Не може с лека ръка да се зачертае, че детската смъртност от глад е сведена до нула. Никога през своята история човечеството не е било толкова сито и богато, колкото сега. Веднага допълвам, че наистина имаме проблем. Никой не отрича това, но в никакъв случай не бива да проявяваме такова озлобление. За мен родителите на Грета Тунберг са отговорни за това детето им да бъде употребено заради икономически интереси и от хора, които се опитват да омаловажат проблемите, които има човечеството. И резултатът от всичко това бе речта да предизвика негативни коментари, въпреки че в нея имаше и ценни неща. Определено имаме проблем, но той не е толкова катастрофален, както се опитват да ни го представят. Става дума за една доста добра икономическа прослойка в света, която иска да се промени цялата промишленост. А промяната на ниско въглеродната промишленост е свързана с харченето на много пари за десетилетия напред. - Така е, става по-топло. Но от всичко това за последните 35 години нищо съществено не се е променило. - Ето още една заблуда. Това не е най-големият айсберг, а един от трите по големина и той се откъсна миналата година от т.нар. шелфови ледници в океана. Не от самата Антарктида и в това няма нищо трагично. Напротив, ако няма отделянето на лед, тогава трябва да се замислим, че има проблем в климатичната система. Става дума за нормален процес, който наблюдаваме от хиляди години. От това няма опасност и нито един човек не е загинал. Другата мантра, която се разпространява непрекъснато, е, че става по-топло и че зачестяват природните катаклизми. Това не е вярно - природните катаклизми като брой и по обхват остават на същото ниво. Променя се друго - човечеството. Ние живеем в третото преселение на народите. И то е от вътрешността на континентите към крайбрежието. Само преди 100 години в Калифорния, по долините на големите реки не е имало никой.   - Въглеродните емисии са другата мантра, която се разпространява. Използва се само негативизмът. В момента въглеродният диоксид е около 410 милионни части, което е рекорд за последните няколко стотици хиляди години. В това няма нищо трагично. Въглеродният диоксид е изключително ценен, защото е в основата на белтъчния начин на живот. Но участието на въглеродния диоксид като парников газ пада катастрофално - дали ще е 500 на 100 000 няма никакво значение. Ефектът от парниковия ефект е почти нулев. Това казва науката. Гарантирам ви, че в близките 30 години няма как да се отървем от природния газ. Няма как да стоим на студено. В такъв случай не може да има производство, няма как самите ние да се грижим за природата. - Всъщност те се правят. Важното е да се проумее, че не може само някой да опазва природата. Трябва всички хора да участват в този процес. Човечеството става по-богато и започва да обръща внимание на качеството си на живот. Балансът е много трудно постижим, човечеството прави колосални за своите възможности крачки напред. Но не може да искаме всички да мислим еднакво. Не може човек, който не е бил в Индия или в Китай, да говори какво означава качество на въздуха. Колкото по-бързо Африка и Югоизточна Азия станат по-богати, толкова по-бързо ще замърсим икономиката. Човечеството няма механизми да се бори с климатичните промени. Единственото, което можем да направим, е да се развиваме напред, да задоволяваме своите нужди, като вредим по-малко на природата. Преди 30 години например аз се интересувах да намеря мляко за децата си, сега за нас е важно дали то е био. За мен е безумие децата да не ходят на училище. Това не трябва да се допуска, защото е върхът на разрушаване на обществото. То не е съвършено, има много негативи, но нека някой предложи друг начин за разрешаване на проблемите. Вярно е, че имаме сериозни проблеми с природната среда, трябва да я пазим, но трябва и да се развиваме. Апелирам да се говори за проблемите, но това в никакъв начин не бива да е с негативизъм и злоба и да разрушаваме едно общество, което ни е довело до тук. - Септември беше топъл, но много сух. Температурите бяха постоянно високи. Октомври се очаква да е малко по-топъл от нормалното - между 12-15 градуса за равнините части. За София ще отчитаме около 10-11 градуса. Валежите трябва да са в рамките на 40-60 литра и се очаква те да бъдат нормални и по-малко от нормалното. Предстои ново застудяване в петък и нормализиране на температурите през следващите дни, като ще останат дори малко по-високи от обичайното за октомври. Малко по-студен се очаква ноември, но тук прогнозата не е 100%. Студена есен и студена зима от 2000 година насам няма. Всичко това показва, че може да се адаптираме към промените. Проф. Георги Рачев е преподавател в Катедра „Климатология, хидрология и геоморфология” на Геолого-географски факултет на СУ „Св. Климент Охридски” Специалист в областите възобновяеми енергийни ресурси и качество на атмосферния въздух Автор е на десетки научни статии и трудове", "date": "2019.10.03", "title": "Проф. Георги Рачев: Климатичните промени са факт, но апокалипсис няма да има"}
{"url": "https://www.monitor.bg:443/bg/a/view/nkji-shte-podpishe-dogovor-za-izgrajdane-na-jp-linijata-plovdiv-burgas-176986", "text": "НКЖИ ще подпише договор за изграждане на железопътната линия Пловдив – Бургас, съобщиха от жп компанията.  Предметът на договора е „Проектиране и изграждане на системи за сигнализация и телекомуникации по железопътната линия Пловдив - Бургас“, част от проект „Рехабилитация на железопътната линия Пловдив - Бургас, Фаза 2“ и ще бъде подписан с избрания Изпълнител – Консорциум „Плобур“, състоящ се от фирмите „Джи Пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД. Събитието ще се състои от 15.30 часа в сградата на НКЖИ в присъствието на инж. Красимир Папукчийски – генерален директор на ДП НКЖИ и инж. Мария Чакърова – директор на Дирекция „Стратегическо развитие и инвестиционни проекти“. Изпълнението на проект „Рехабилитация на железопътната линия Пловдив - Бургас, Фаза 2“ се осъществява със съфинансиране от Кохезионен фонд, чрез ОП „Транспорт и транспортна инфраструктура” 2014-2020 г.", "date": "2019.10.03", "title": "НКЖИ ще подпише договор за изграждане на жп линията Пловдив – Бургас"}
{"url": "https://www.monitor.bg:443/bg/a/view/promjana-v-dvijenieto-na-hemus-pri-jablanica-176987", "text": "До 5 октомври (събота) ще бъде ограничено движението по АМ „Хемус“ в посока Варна от 74-ти до км 78-ми км в района на Ябланица поради ремонтно-възстановителни дейности, съобщават от Агенция \"Пътна инфраструктура\". Трафикът се пренасочва при пътен възел „Ябланица“ по първокласния път I-3 Ботевград – Плевен. Днес, 3 октомври, от 10 до 15 часа движението в посока София в тунел „Траянови врата“ на АМ „Тракия“ ще се извършва в изпреварващата лента поради ремонт на пожаро-известителната система.", "date": "2019.10.03", "title": "Промяна в движението на „Хемус“ при Ябланица"}
{"url": "https://www.monitor.bg:443/bg/a/view/djonsyn-pak-spira-britanskija-parlament-176985", "text": "Британският премиер Борис Джонсън ще поиска от кралица Елизабет Втора да преустанови работата на парламента от 8 до 14 октомври, предадоха световните агенции, като цитираха комюнике, публикувано от неговата канцелария. Традицията повелява законодателният орган да излезе в кратка ваканция преди тронното слово на монарха, в което се излагат приоритетите на правителството. Така че това спиране на работата на парламента не би трябвало да бъде правен проблем, отбелязва АФП. В края на август британският премиер прекрати сесията на парламента за пет седмици, в опит да прокара Брекзит на 31 октомври, със или без споразумение. Миналата седмица обаче Върховният съд постанови, че това решение е незаконно, след като то бе оспорено от противници на Джонсън с аргумента, че целта му е да попречи на депутатите да упражнят контрол върху процеса на излизане на Великобритания от Европейския съюз. От \"Даунинг стрийт\" 10 подчертаха в комюникето, че работата на парламента ще бъде прекъсната за \"минималния възможен срок\", за да може правителството да се подготви за новата парламентарна сесия. Като приоритети на кабинета бяха изброени осъществяването на Брекзит на 31 октомври, здравната система, училищата, борбата с престъпността, инвестициите в инфраструктурата и силната икономика. Шансовете на Борис Джонсън да постигне нова сделка за Брекзит са неясни, след като европейските лидери се въздържаха да дадат одобрение за официални преговори по плановете му за алтернативно решение на въпроса с ирландската граница, пише британският вестник \"Таймс\". Планът на Борис Джонсън за излизане на Великобритания от Европейския съюз в края на месеца ще наложи две нови граници на Северна Ирландия, за ужас на местните компании, пише в. \"Индипендънт\". Британското предложение за замяна на предпазния механизъм би означавало митнически проверки при търговията между Северна Ирландия и Ирландия, а също граничен контрол в Ирландско море, отбелязва британското издание. Предложенията на Борис Джонсън за Брекзит са серия от противоречия и той го знае, знае го и Брюксел, отбелязва \"Индипендънт\". Борис Джонсън изглежда води изгубена битка срещу оставането на Великобритания в Европейския съюз след 31 октомври, коментира в. \"Гардиън\". Всекидневникът обръща внимание на язвителната реакция на главния преговарящ на ЕС за Брекзит Мишел Барние, според когото предложението на Джонсън е капан, както и на отказа на Европейската комисия да преговаря с британските представители преди срещата на Европейския съвет на 17 октомври. Въпреки общите усилия британските предложения да не бъде отхвърляни, зад кулисите в Брюксел се настани неприятно чувство, след като Джонсън разкри конкретното си предложение за ирландската граница. Предложението на Борис Джонсън за Брекзит бе посрещнато със сдържаност от Брюксел, пише френският вестник \"Монд\". По-малко от 30 дни преди обещания от Джонсън за 31 октомври развод с ЕС никой в Брюксел и Лондон не е в състояние да каже как ще завърши тази бурна история, отбелязва \"Монд\". Със сделка? Без сделка? Или ще има ново, трето отлагане на датата на Брекзит? Дали самият британският премиер има някаква представа? Не е сигурно, отговаря на въпроса си френското издание.", "date": "2019.10.03", "title": "Джонсън пак спира британския парламент"}
{"url": "https://www.monitor.bg:443/bg/a/view/ne-peevski-e-problema-na-reporteri-bez-granici-imat-problem-s-dezinformacijata-176971", "text": "Сайтът на Агент Академик „Фрогнюз“ направи програмно интервю с шефката на балканската секция на „Репортери без граници“ Полин Адес-Мевел. От него лъсват два основни проблема на организацията – тежка некомпетентност и склонност към дезинформация.   Поне в частта за България е точно така. И не само заради постоянното вкарване на името на депутата и издател на „Телеграф медиа“ Делян Пеевски в разни доклади, писани на коляно. Този стил на работа на „репортерите“ очевидно няма да се промени. Защото шепа народ, представящи се за журналисти, са се поставили в услуга на олигарсите. Повече от ясно е, че Делян Пеевски пречи на интересите на същите, притеснява ги, смущава ги, не ги оставя да спят. Но олигарсите са му намерили цаката – врътват един телефон и веднага се намира някой репортер без граница, с празна раница. Поръчват му какво да напише. Хем репортерът Х е доволен, защото си е уплътнил времето, а и такива поръчки не са безвъзмездни. И олигарсите са доволни, защото са захранили поредния доклад на „Репортери без граници“ с информация срещу Пеевски. И дежурните репортери, по правило анонимни, и поръчителите отлично знаят, че тази информация всъщност е дезинформация. От години питаме, а отговор не получаваме – кои са тези вездесъщи репортери, които анонимно петнят родната журналистика с непроверени писания, лъжи и инсинуации. Много бихме искали да разберем кой или кои репортери излъгаха г-жа Полин Адес-Мевел, че телевизионната водеща Виктория Маринова е изнасилена и убита заради журналистическата си работа. Тази лъжа бе опровергавана многократно. Виждаме обаче, че шефката на балканската секция на „Репортери биез граници“ Полин Адес-Мевел продължава да тъне в неведение. Защото в интервюто за „Фрогнюз“ отново цитира тази лъжа и то съвсем убедено. Още по-странно е, че журналистката, която я интервюира, беше говорител на НСБОП. Поне тя би трябвало да е етична към поднасянето на информация за разкрити престъпления. Защото по отношение на това убийство МВР си свърши работата блестящо. И убиецът бе заловен. Очевидно обаче излизането от активната журналистика деформира и професионалните качества на „колежката“, защото тя по никакъв начин не показва, че в интервюто има неверни неща. Иначе е ясно, че създателят на сайта Огнян Стефанов, известен в журналистическите среди и не само като Агент Академик, има основание да докладва на шефа си – банкера беглец Цветан Василев, за добре свършената работа. Защото всеки фейк за Пеевски в този сайт е отчет. Глупаво е, че „Репортерите без граница“ кълват на въдицата на олигарсите и произвеждат неверните си доклади. Не Пеевски е техния проблем. Генералният проблем на тази организация е, че тиражира и продуцира лъжи.", "date": "2019.10.03", "title": "Не Пеевски е проблема на „Репортери без граници“. Имат проблем с дезинформацията"}
{"url": "https://www.monitor.bg:443/bg/a/view/podavame-danychni-deklaracii-bez-slujebni-belejki-176966", "text": "От 2020 г. годишната данъчната декларация на физическите лица, притежатели на персонален идентификационен код или електронен подпис ще бъде попълнена автоматично и няма да има необходимост да се сканират и прикачват към нея служебни бележки за доходите. Всички доходи от трудов договор, както и хонорарите и възнагражденията по граждански договори, ще бъдат предварително попълнени от Националната агенция по приходите (НАП) в данъчните декларации на гражданите и те ще имат възможност В началото на следващата година, когато работодателите подадат информацията, данъчните ще я заредим онлайн. Това е една от новостите в данъчно-осигурителната кампания, която ще се проведе през 2020-та. Друга новост се съдържа в предлаганите промени, в пpexoднитe и зaключитeлни paзпopeдби на Зaкoна зa дaнък дoбaвeнa cтoйнocт (ЗДДС), одобрени вчера от правителството. С тях се въвеждат термини, кaтo \"eднopoднa дeйнocт\" и \"пpивиднo нecвъpзaни лицa\". Тe имaт зa цeл дa пpeкpaтят пpaктикaтa нa peгиcтpaция нa мнoжecтвo фиpми, кoитo ocъщecтвявaт cтoпaнcкa дeйнocт дo лимитa зa peгиcтpaция пo ЗДДC (50 xил. лeвa oбopoт) и избягвaт peгиcтpaциятa и плaщaнeтo нa ДДC. Koмпaниитe, кoитo щe бъдaт зaceгнaти oт пpoмeнитe, щe тpябвa дa ce peгиcтpиpaт пo ЗДДC в cpoк oт 14 дни cлeд влизaнeтo в cилa нa пpoмeнитe в зaкoнa. Очaквa се дa бъде въведена oт 1 янyapи 2020 г. тaкa нapeчeнaтa \"зaдължитeлнa peгиcтpaция\" пpи дocтигaнe нa oбopoт oт 50 xил. лeвa в paмкитe нa 12 мeceцa. кpoмeнитe в Зaкoнa зa дaнък дoбaвeнa cтoйнocт къдeтo пpaктикaтa зa oпepиpaнe c някoлкo дpyжecтвa нe e pядкocт. От догодина няма да има нужда гражданите да уведомяват общините за прекратена регистрация на колите си, се предлага зaкoнoпpoeкт зa измeнeниe и дoпълнeниe нa Зaкoнa зa местните данъци и такси, също одобрен в сряда от кабинета. В момента собственикът е длъжен да представи на общината документ за това от компетентен орган. Предлага се това да отпадне, тъй като данните се съдържат в регистъра на пътните превозни средства, поддържан от МВР, и проверката може да се автоматизира. Данните за пътното превозно средство ще се предоставят автоматизирано от регистъра на пътните превозни средства, мотивира предложението си министерството, оглавявано от Владислав Горанов. Бе одобрен и проект Направено е предложение за намаляване на административната тежест и улесняване на лицата при ползване на данъчните облекчения за лица с намалена работоспособност, за деца с увреждания и за лични вноски за осигурителен стаж при пенсиониране, което се състои в отпадане на задължението към годишната данъчна декларация да се прилага копие на валидно решение на ТЕЛК/НЕЛК и копия от документите, удостоверяващи направените вноски по реда на КСО. Друга промяна е свързана с намаляване на административната тежест - отпадане на задължението в справката за изплатените през годината доходи, която подават предприятията и самоосигуряващите се лица, да се включват наградите във вид на допълнителна игра и предметните печалби с незначителна стойност (до 100 лв.), които са необлагаеми. Предложени са коригиращи и синхронизиращи разпоредби, в това число промяна на дефиниции, които уеднаквяват и прецизират терминологията и разпоредби на ЗДДФЛ със ЗКПО и го актуализират спрямо действащата нормативна уредба.", "date": "2019.10.03", "title": "Подаваме данъчни декларации без служебни бележки"}
{"url": "https://www.monitor.bg:443/bg/a/view/mladi-ucheni-ot-ban-predstavjat-proektite-si-176980", "text": "Ден на отворените врати ще има днес в Института по информационни и комуникационни технологии на БАН. Инициативата ще продължи и утре.", "date": "2019.10.03", "title": "Млади учени от БАН представят проектите си"}
{"url": "https://www.monitor.bg:443/bg/a/view/do-objad-slynchevo-dyjd-vecherta-176979", "text": "Слънчево ще е днес до обяд, само на места ще се появи ниска облачност. Към обед тя ще става по-плътна и до вечерта ще завали първо в Западна България, съобщава НИМХ пред „Фокус“. В източната част от страната ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили - в Дунавската равнина до 15-20 м/сек и с него ще започне да нахлува студен въздух. Максималните температури ще бъдат между 25° и 30°, на места в Източна България до 32°. През нощта срещу петък с преминаването на добре изразен студен атмосферен фронт в западната половина от страната ще има краткотрайни, временно интензивни валежи и гръмотевични бури. Температурите бързо ще се понижават. Над Черноморието ще бъде предимно слънчево. Преди обяд на места с ниска облачност или мъгла. Ще духа умерен югозападен вятър. Максимални температури на въздуха: 25°-29°. Температура на морската вода е 22°-23°. Вълнението на морето ще бъде 2-3 бала. Над планините преди обяд ще преобладава слънчево време. След обяд от запад облачността ще се увеличава и до края на деня на места в масивите от Западна България ще превали дъжд. Ще духа силен югозападен вятър. Максимална температура на височина 1200 метра около 17°, на 2000 метра – около 10°. През нощта срещу петък валежите ще се активизират, на места ще са интензивни, ще има и гръмотевични бури, а с рязкото понижение на температурите дъждът над 2000 метра ще премине в сняг.", "date": "2019.10.03", "title": "До обяд слънчево, дъжд вечерта"}
{"url": "https://www.monitor.bg:443/bg/a/view/trygva-deloto-za-carskite-konushni-176981", "text": "Пред съда ще застане бившият областен управител Веселин Пенев и лицензираният оценител Юлия Цекова. След близо две години, очакванията са че те ще отговарят за неизгодна сделка при която е продадена държавната част от имота за изключително ниски цени. Юлия Цекова пък е обвинена за това, че в качеството си на лицензиран оценител, е дала неверни оценки и заключения. Делото трябваше да стартира на два пъти, но всеки път беше отлагано. Междувременно миналата година пламна покривът на една от сградите. Тогава премиерът Бойко Борисов нареди спешно да се уреди статутът на имота като паметник с национално значение, тъй като до момента е само с местно. Забавянето обаче е резултат от факта, че няма да има пълна яснота за различните собственици на сградите и терените в обекта. До момента са открити 7 собственици на сградите и земята в „Царските конюшни”. Щетите от пожара трябваше да плати МВР, на което със сигурност принадлежи част от изгорялата площ. Столична община пък пое изпълнението на ремонта.", "date": "2019.10.03", "title": "Тръгва делото за Царските конюшни"}
{"url": "https://www.monitor.bg:443/bg/a/view/grozni-obidi-cyfnaha-na-stenata-vyv-fermata-176954", "text": "Макар да са лишени от всякакви комуникации, участниците във „Фермата“ от две седмици се забавляват и закачат помежду си с примитивната си социална мрежа - триметровата ограда между стопанствата на бедните и богатите. Сиромасите и чорбаджиите редовно лепят бележки с помощта на продукцията по адрес на противоположния отбор и така си пускат своеобразни съобщения, някои от които са забавни, но други - доста обидни. Новата порция надписи изненада отбора на богатите в предаването с откровено лошия си тон. Между общите обвинения в лентяйство и суетност, сиромасите насочиха ненавистта си към един конкретен играч – треньора на звездите Сами Хоссни. Фермерът на седмицата при богатите получи етикета „палячо“, от което изобщо не му стана приятно. и „Чорбаджиите не се интересуват от бедните, имат ли какво да ядат и какво могат да направят за тях“ бяха другите послания, които разбуниха духовете между двата отбора по време на ратайската битка за имунитет от дуел. „Това е поржанеческото мислене - аз съм беден, защото богатите не мислят за мен. Ами те за това са бедни, никой за нищо не им е длъжен в тоя живот. Не се обиждам от коментара за палячото, защото не го разбирам. Забавлявам хората ли, какво?“, попита Сами строените на малката арена сиромаси. Най-възрастният участник в шоуто – фермера на седмицата при бедните Венцислав, скри, че именно той вижда бившия национал по плуване като палячо. Охранителят на политици обаче припозна себе си като автор на останалите коментари, свързани с отношението на богатите към бедните. Имам предвид по-голяма социална ангажиреаност и по-голямо подпомагане на хората, които се опитват да изплуват“, обясни той и неочаквано срещна пълна подкрепа в лицето на авторитарния патриот Ивайло Шопски. Докато водещият Андрей Арнаудов го провокираше да смени отбора, организаторката на конкурси за красота Мариана Маринова и английската възпитаничка Елизабет Илчева подпукаха сиромасите по въпроса с „кравешките мигли“. „Хора, нито една от нас не е слагала през живота си нещо подобно!“, отсече Бети.", "date": "2019.10.03", "title": "Грозни обиди цъфнаха на стената във „Фермата“ "}
