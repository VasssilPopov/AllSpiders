{"url": "http://www.monitor.bg/a/view/9672-%D0%9C%D0%B0%D0%BB%D0%BA%D0%B8%D1%8F%D1%82-%D0%91%D0%B0%D0%B9%D1%80%D1%8F%D0%BC-%D1%81%D0%B5-%D0%BF%D1%80%D0%B8%D0%B1%D1%80%D0%B0-%D1%83-%D0%BD%D0%B0%D1%81-%D1%81%D0%BB%D0%B5%D0%B4-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    След половин година в Германия малкият Байрям кацна жив и здрав на летище София, разказва bTV. Детето бе оперирано успешно след дълги административни битки кога и къде да бъде извършена интервенцията.След като поддържаше бъбреците си само на хемодиализа, десетгодишният Байрям вече е на крака, тича и се смее.“Много добре се чувствам, искам да скачам, да играя”, казва момчето.През изминалите 6 месеца в Германия бабата на Байрям стана негов донор. Но в продължение на три месеца детето трябваше да бъде стабилизирано заради изключително тежкото му състояние. „Благодаря на Господ, всичко мина успешно, и малкият е добре, и аз съм добре”, каза бабата на Байрям.Един от най-активните помощници на семейството в трудните дни беше Ива Гургуриева. Тя нарича Байрям свой син, а самата е майка на две пораснали момчета.Предстои им да обсъдят с лекуващите лекари как и кога детето може да тръгне на училище.\n\n\n                    ", "date": "2017.09.23", "title": "Малкият Байрям се прибра у нас след операция в Германия"}
{"url": "http://www.monitor.bg/a/view/32770-%D0%97%D0%B0%D0%BB%D0%BE%D0%B6%D0%BD%D0%B8%D1%82%D0%B5-%D0%BA%D1%8A%D1%89%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D0%BF%D1%8A%D0%BB%D0%BD%D0%B8-%D1%81-%D0%B4%D0%B8%D0%B0%D0%BC%D0%B0%D0%BD%D1%82%D0%B8-%D0%B8-%D0%B1%D1%80%D0%B8%D0%BB%D1%8F%D0%BD%D1%82%D0%B8/", "text": "\n                    Диаманти и брилянти пълнят заложните къщи по морето в края на сезона, показа проверка на „Монитор“. Към края на септември заложните къщи в крайморските градове се напълниха с цели съкровища, които изпаднали за пари хора твърдят, че са намерили на плажа. Най-актуални тази есен били диаманти, рубини и дори скъпи часовници. Красивите камъни масово се залагали срещу бързи кредити до 1000 лева. Оказва се обаче, че голяма част от тях били фалшиви или крадени.Така лихварите се оказали с тезгяхи, пълни с реплики на скъпоценни камъни, които не струват и жълти стотинки. В Бургас преди седмица мъж с руски акцент например заложил скъп пръстен с 16 малки камъка, за който взел 2 хил. лева. Оказало се обаче, че скъпоценностите били евтина имитация. Други пък били иззети от полицията, тъй като са задигнати от чуждестранни туристи.„При залагането на каквато и да е вещ се прави копие на личната карта и всички данни на клиента се съхраняват след това. Оказва се обаче, че мошеници предоставят фалшиви документи или пък са чужденци, които по-късно не могат да бъдат издирени. Ние все пак правим всичко възможно и съдействаме на полицията, тъй като това удря и нашия бизнес. Вече е отживелица крадените вещи да се залагат, тъй като ние сме проверявани почти ежедневно. Има обаче все още куражлии, които бързо искат да се отърват от нещо задигнато с надеждата, че няма да ги хванат, а в повечето случаи полицията ги намира по нашите снимки и данни”, обясниха пред „Монитор” от голяма верига заложни къщи с офиси в цялата страна и най-вече по морето.Те открили, че по-големите камъни имат гравиран код от производителя, който показвал стойността на диаманта, както дори и собственика му. Така при справка, направена с помощта на правоохранителните органи, били открити руснаци, украинци и дори англичани, които са се разделили с бижутата си. \n                    ", "date": "2017.09.23", "title": "Заложните къщи по морето  пълни с диаманти и брилянти "}
{"url": "http://www.monitor.bg/a/view/49812-%D0%97%D0%B0%D1%82%D0%B2%D0%B0%D1%80%D1%8F%D1%82-%D0%BF%D0%BE%D1%87%D0%B8%D0%B2%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B7%D0%B0-%D1%80%D0%B5%D0%BC%D0%BE%D0%BD%D1%82/", "text": "\n                    Почивната база на депутатите във Велинград ще бъде затворена за 2 месеца за ремонт. Любимата на народните представители станция за отдих вече се похабила и след силния летен сезон се налага да бъде стегната. За целта администрацията на Народното събрание е пуснала обществена поръчка, с която търси изпълнител на ремонтните дейности. Заделената сума е над 160 000 лв., с които ще трябва наново да се измажат, шпакловат и пребоядисат стените в базата - както във фоайетата, така и в стаите в хотелската част. Паркетът, който бил вече доста износен, ще бъде изциклен и лакиран. Предвижда се също да се сложат и PVC лайстни по ръбовете в коридорите, за да се предпазят от наранявания. Със заложените средства ще се ремонтира и помпената станция за минерална вода в града.\n\nОбновлението на базата било наложително най-вече защото течове и самата експлоатация предизвикали пукнатини и отлепване на части от мазилките по стените и таваните. Същото било положението и с помещения към спа центъра и басейна. Навсякъде боята по стените била силно замърсена.\n\nВ условията към обществената поръчка изрично се предупреждава, че по време на работата майсторите трябва да пазят базата с грижата на добър стопанин. Ако някой от тях повреди имуществото, ще трябва после фирмата да го възстанови за своя сметка.\n\nЗаложеният срок от 2 месеца за ремонта означава, че станцията във Велинград ще трябва да може да отвори пак врати за депутатите за коледните и новогодишните празници.\n                    ", "date": "2017.09.23", "title": "Затварят почивната база на депутатите за ремонт"}
{"url": "http://www.monitor.bg/a/view/69648-%D0%95%D1%81%D0%B5%D0%BD%D1%82%D0%B0-%D0%B4%D0%BE%D0%B9%D0%B4%D0%B5-%D1%81%D1%8A%D1%81-%D1%81%D0%BD%D1%8F%D0%B3-%D0%BD%D0%B0-%D0%9C%D1%83%D1%81%D0%B0%D0%BB%D0%B0-%D0%B8-%D0%A7%D0%B5%D1%80%D0%BD%D0%B8-%D0%B2%D1%80%D1%8A%D1%85/", "text": "\n                    Сняг заваля и покри високите части на планините. Тънка снежна покривка се образува на Мусала и Черни връх.В първия ден на астрономическата есен, която настъпи на 22 септември в 23:02 ч., се очаква високо в планините отново да превали сняг.В събота в страната минималните температури ще бъдат между 7 и 12 градуса, а максималните - между 19 и 24 градуса. В неделя температурите леко ще се покачат.\n\n\n                    ", "date": "2017.09.23", "title": "Есента дойде със сняг на Мусала и Черни връх"}
{"url": "http://www.monitor.bg/a/view/36390-%D0%A9%D0%B5-%D0%BF%D0%BE%D0%BC%D0%B0%D0%B3%D0%B0%D0%BC%D0%B5-%D0%B7%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BA%D1%8A%D0%BC-%D0%95%D0%A1/", "text": "\n                    Четирите държави на Балканите, които са членове на Европейския съюз - България, Гърция, Румъния и Хърватия, ще помагат заедно за европейската интеграция на останалите шест държави от региона. За това се разбраха първите дипломати Екатерина Захариева, Никос Кодзиас, Теодор Мелешкану и Мария Пейчинович Бурич на работна среща в Ню Йорк, съобщиха от пресцентъра на МВнР.Министрите направиха преглед на постигнатото до момента от Албания, Босна и Херцеговина, Косово, Република Македония, Сърбия и Черна гора и се договориха да дадат политическа и експертна подкрепа за тяхната европейска перспектива.Захариева, Кодзиас, Мелешкану и Бурич се договориха да посетят заедно държавите-кандидатки, за да дадат знак, че застават зад тях в усилията им да изпълнят критериите за членство. Така Западните Балкани се превръщат не само в приоритет на Българското председателство на Съвета на ЕС, но и на останалите държави-членки от региона.„Страните трябва да бъдат оценявани според собствените им заслуги. Знаем, че на Балканите често има ревност, но тя може и да е градивна и да стимулира реформите в някои държави. Помощта ни трябва да се изразява и в практични неща - предоставяне на експерти, съдействие за срещи в Брюксел, работа за свързване на инфраструктурата\", каза Захариева. \n\n\n                    ", "date": "2017.09.23", "title": "Ще помагаме за интеграцията на Балканите към ЕС"}
{"url": "http://www.monitor.bg/a/view/27790-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%A0%D0%B0%D0%B4%D0%B5%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%9E%D0%9E%D0%9D/", "text": "\n                    ООН цени високо активната дейност на България в работата на организацията и особено за утвърждаването на страната ни като фактор на стабилност в Югоизточна Европа и за насърчаването на процеса на европейска интеграция за своите съседи. Това заяви на среща с президента Румен Радев генералният секретар на ООН Антониу Гутериш, съобщава пресслужбата на българското президентство.Гутериш приветства подписването на двустранния договор за добросъседство между България и Република Македония, който дава силен позитивен сигнал за целия регион. Подкрепата на европейската перспектива за страните от Западните Балкани ще бъде във фокуса на предстоящото Българско председателство на Съвета на ЕС, подчерта президентът Радев.Обща бе позицията, че продължаващите кризи в Близкия Изток и Северна Африка представляват заплаха за международния мир и сигурност и изискват съвместни действия от страна на ООН и държавите-членки за тяхното решаване.Антониу Гутериш приветства присъединяването на България към Плана за действие за Либия, както и подкрепата, която страната ни оказва за дейността на Специалния пратеник по въпросите на Либия Гасан Саламе за стабилизиране на ситуацията в тази държава.Румен Радев и Антониу Гутериш бяха единодушни, че приемането на Глобалния пакт по миграцията на ООН е важна стъпка за справяне с този проблем, както за държавите, от които произхождат мигрантите, така и за страните, към които се отправят тези хора.Подкрепата за икономическото и социално развитие на държавите, от които произхождат мигрантите, спазването на човешките права и борбата с нелегалния трафик на хора, са ключови мерки в тази насока, беше подчертано още по време на срещата.\n\n\n                    ", "date": "2017.09.23", "title": "Президентът Радев се срещна с генералния секретар на ООН"}
{"url": "http://www.monitor.bg/a/view/41724-%D0%A8%D0%BE%D1%84%D1%8C%D0%BE%D1%80-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A2%D1%80%D0%B0%D0%BA%D0%B8%D1%8F-%D0%BF%D1%80%D0%B8%D0%BB%D0%BE%D1%88%D0%B0%D0%BB%D0%BE-%D0%BC%D1%83/", "text": "\n                    52-годишен мъж от Поморие е загинал при катастрофа на автомагистрала \"Тракия\" в резултат на влошено здравословно състояние, съобщиха от Областната дирекция на МВР.Инцидентът е станал около 15:50 ч вчера в района на км 108 от магистралата, в посока Бургас. Лек автомобил \"Субару\" се е ударил последователно в предпазна мантинела, след което в пет броя колчета.52-годишният водач е загинал на място. По първоначални данни причината за инцидента е влошено здравословно състояние.Местопроизшествието е посетено, извършени са и огледи. Случаят се разследва от РУП-Стамболийски в рамките на досъдебно производство.\n\n\n                    ", "date": "2017.09.23", "title": "Шофьор загина на магистрала „Тракия“, прилошало му"}
{"url": "http://www.monitor.bg/a/view/83175-%D0%90%D0%BB%D0%BF%D0%B8%D0%BD%D0%B8%D1%81%D1%82%D0%B8-%D0%BA%D0%B0%D1%82%D0%B5%D1%80%D1%8F%D1%82-14%D0%B5%D1%82%D0%B0%D0%B6%D0%BD%D0%B0%D1%82%D0%B0-%D1%81%D0%B3%D1%80%D0%B0%D0%B4%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Около стотина участници от цялата страна катериха  14-етажната сграда на общината в Пазарджик, като състезанието по спортно катерене на югоизточния ъгъл, източната и южната фасада ще продължи и в неделя. В града има представители на клубове от Варна, Бургас, Търговище, Мездра, София, Пловдив и Провадия, както и много участници от Пазарджик. Организаторите са предвидили демонстрации на спелео катерене (вид катерене, използващо се в пещерите).За забавление на най-малките е изградено специално съоръжение от дървени плоскости. Те позволяват да се влиза от една в друга и в тях са сложени интересни пещерни рисунки и различни украси. За всички деца са осигурени награди. Те ще бъдат връчени в неделя в следобедните часове, когато се очаква да приключи атрактивната надпревара.Сградата на общината в Пазарджик е висока близо 60 метра с покривната конструкция, а фасадата е релефна с повтарящи се малки хватки. След приключване на състезателната част всички желаещи любители ще могат да пробват различните начини на катерене, като екипировката за това се осигурява от организаторите.\n\n\n                    ", "date": "2017.09.23", "title": "Алпинисти катерят 14-етажната сграда на общината в Пазарджик"}
{"url": "http://www.monitor.bg/a/view/34381-%D0%91%D1%83%D0%BC-%D0%B2-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%BE%D0%B7%D0%B4%D0%B5/", "text": "Прекупвачи пробутват по-евтини сортове за по-скъпи, предупреждават лозари\n                    \nЗаявки от стотици купувачи на грозде за лични нужди засипват в последните дни старите лозари от Сандански, Катунци, Струмяни, Кресна и Петрич, научи „Монитор“.\nКупувачи от София, Пловдив, Благоевград, че даже и от Ботевград и Плевен си уговарят по телефона срещи с лозарите и идват да пълнят бидоните си с коли и микробуси направо от лозовите масиви:\n\n„Такъв глад за грозде не помня от много години\n\nТелефонът ми прегря, не спира да звъни. Но имам редовни клиенти, първо за тях ще осигуря грозде, ако остане, ще продавам и на други”, каза старият лозар Йордан Халачев от санданското село Катунци.\nЗаради наплива от купувачи цената на гроздето скочи нагоре в сравнение с миналата година. Лани сортовете „Мерло” и „Каберне” се продаваха по 80 стотинки за килограм, а от сорта „Широка мелнишка лоза” - по 60 стотинки за килограм. Сега вече „Каберне“ и „Мерло“ вървят по левче, а „Широка мелнишка“ се изкупува по 80 стотинки.\n„Има ли пазар на стоката поминъкът лозарство ще бъде съхранен. През последните години много млади хора започнаха да възстановяват и подменят лозята на бащи и деди, заради добрите изкупни цени в последните две години“, твърдят стопани от Сандански. Те, обаче предупреждават да се внимава, когато се купува грозде от прекупвачи. Защото не са изключени опити за измама на клиентите: „Често търговците предлагат грозде от „Широка мелнишка лоза”, което представят като мерло.\n\nПо този начин го продават по-скъпо\n\nТрудно е за обикновените купувачи да открият разликата между двата сорта и те плащат повече за грозде, което е по-евтино”, обясняват лозарите.\nМеждувременно изпълнителният директор на Изпълнителната агенция по лозата и виното (ИАЛВ) Красимир Коев прогнозира, че тази есен ще бъдат прибрани около 200 хил. т грозде. „Ще има достатъчно грозде“, каза той. „Количеството наистина е малко по-малко, но качеството му е по-добро. От него ще могат да се произведат към 140 млн. л вино“, уточни той за „Монитор“.\nПо думите по-слаба ще бъде реколтата в районите на Русе, Враца, Монтана, като причината е основно сушата и градушките. „В останалите райони най-големи количества и с най-добро качество ще приберат стопаните имащи напояване на площите си. Останалите,\n\nчакащи само на дъжд ще имат по-големи проблеми.\n\nПри тях гроздето е узряло, но няма маса и стафидира“, обясни Коев. Той е категоричен, че тазгодишната реколта ще стигне на българските винпроми. Единственият внос сега е на много малки количества от Румъния на грозде от белите сортове. „Единствено имаме опасения започналите застудяване и валежите да не продължат по-дълго и да намалят захарността на гроздето“, каза още Красимир Коев.\n                    ", "date": "2017.09.23", "title": "Бум в търсенето на грозде "}
{"url": "http://www.monitor.bg/a/view/35009-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%B0%D0%BD%D0%B0%D0%B3%D1%8E%D1%80%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%9F%D0%BE%D0%BF%D0%B8%D0%BD%D1%86%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BF%D1%8A%D1%82-%D0%B7%D0%B0%D1%80%D0%B0%D0%B4%D0%B8-%D0%B1%D0%B5%D0%B7%D0%B2%D0%BE%D0%B4%D0%B8%D0%B5/", "text": "\n                    10-минутна блокада на пътя Пазарджик-Панагюрище организираха около 60-ина жители на село Попинци по повод обявеното бедствено положение заради липсата на питейна вода. До крайната мярка се стигна, след като от панагюрското „В и К“ отчетоха 16 аварии за последните 10 дни на магистралния водопровод от с.Злокучене, който захранва средногорския град и още 7 населени места в района с ценната течност.Недоволните от продължилото безводие преминаваха през шосето в колона и така блокираха движението на превозни средства в двете посоки, но от време на време пропускаха колите да преминат. От общината в Панагюрище в четвъртък информираха, че продължават ремонтните работи по подмяна на старите тръби в компрометирания участък.Бедственото положение, обявено на 15 септември със заповед на кмета Никола Белишки, се удължи до 10 октомври вместо до 21 септември, както бе първоначалното разпореждане. За нуждите на хората в 7-те села и в Панагюрище общинското ръководство е осигурило бидони с минерална вода и няколко водоноски, които да доставят на домакинствата питейна вода до нормализиране на ситуацията. Освен в Попинци, безводието тормози хората в селата Бъта, Левски, Елшица, Оборище, Поибрене и Баня, като в последното населено място са най-малко потърпевши заради наличието на минерални извори в селото.\n\n\n                    ", "date": "2017.09.23", "title": "Жители на панагюрското село Попинци блокираха път заради безводие"}
{"url": "http://www.monitor.bg/a/view/65726-%D0%9700-%D1%82%D1%8A%D1%80%D1%81%D0%B0%D1%87%D0%B8-%D0%BD%D0%B0-%D0%95%D0%BB%D0%B4%D0%BE%D1%80%D0%B0%D0%B4%D0%BE-%D1%81%D1%8F%D1%85%D0%B0-%D0%BF%D1%8F%D1%81%D1%8A%D0%BA-%D0%BA%D1%80%D0%B0%D0%B9-%D0%91%D0%BE%D0%B3%D0%BE%D1%80%D0%BE%D0%B4%D0%B8%D1%87%D0%BD%D0%B0-%D1%81%D1%82%D1%8A%D0%BF%D0%BA%D0%B0/", "text": "\n                    Близо 300 мъже и жени от цяла България и Сърбия, запленени от надеждата да открият новото Елдорадо сяха през уикенда пясък на територията на курорта Старозагорски минерални бани, недалеко от култовата местност Богородична стъпка.Хората придойдоха още в петък вечерта с кемпери, леки автомобили, велосипеди и дори пеша по призива на единствената на Балканите асоциация на търсачите на самородно злато и метеорити, която наскоро отпразнува петата си годишнина.По думите на председателя й Кирил Стаменов броят на членуващите надхвърлял вече 3500.Освен нашенци, имало притежатели на клубни карти от всички съседни страни, Русия, Украйна и дори от Великобритания, в лицето на блогъра Гари Блекуел, който измислил английския словоред на родната абревиатура БАТСЗМ- BGNMHA.55-годишният Стаменов, който в личната си колекция съхранява 13-грамова находка от самородно злато е категоричен, че търсенето на ценния метал в природата е преди всичко хоби и че не познава лично забогатял от един-единствен „удар“ търсач.„Тръгнеш ли с нагласата, че непременно ще откриеш златинките – със сигурност нищо няма да намериш. Ако обаче си излязал, за да се наслаждаваш на хубавото време и красотите край себе си – като покопаеш тук и там и прекараш часове над ситото – късметът сам ще дойде!“, коментира някогашният военен и по-късно металург в Кремиковци.Злато на практика има разпръснато по цяла България, твърдят сборяните и припомнят, че един от най-златоновсните райони е под Берковица, където някога е била инсталирана и най-голямата драга в епохата на т.нар. „зрял социализъм“. Съоръжението било на устието на язовир Огоста.Стаменов уточнява, че магнетитът не е признак, че една река е златоносна. Това е така, настоява специалистът, защото той е 17 пъти по-тежък от водата и в него има 70% съдържание на желязо. Като тежка фракция остава накрая в легенчето, но не е злато.Признаци, че в една река има злато, са ръждивият кварц, който е остатък от пирит, и самият пирит.На есенния събор златотърсачите обменяха опит и демонстрираха умения в бързо пресяване на донесени от различни райони проби пясък и чакъл. Сред най-сръчните се оказа електротехникът от Правец Николай Маринов, който за по-малко от минута успя да задели в епруветката си 3 златинки.Мъжът признава, че се запалил по това хоби преди почти 3 десетилетия. Не казва колко точно кубици пръст е пресял и колко пясък е промил, но пък демонстрира 5,4-грамово „слитъче“, на което попаднал преди година в родния си край.От Старозагорските минерални бани търсачите на злато и метеорити за пореден път призоваха законотворците да либерализират използването на металдетекдинговите апарати по подобие на Англия, където въпросът е решен с нормативен акт (Законът за съкровищата) от 1996 година.\n\n\n                    ", "date": "2017.09.23", "title": "З00 търсачи на Елдорадо сяха пясък край Богородична стъпка"}
{"url": "http://www.monitor.bg/a/view/37483-181-%D1%81%D0%B0-%D1%81%D1%80%D1%83%D1%82%D0%B5%D0%BD%D0%B8%D1%82%D0%B5-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D1%81%D0%B3%D1%80%D0%B0%D0%B4%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%82%D0%BE%D0%BB%D0%B8%D1%86%D0%B0/", "text": "\n                    Броят на срутените във вторник от земетресението с магнитуд 7,1 сгради в град Мексико достигна 181, заради което стотици хора останаха на улицата, съобщи ДПА.Цитирайки източници от общинската управа, мексиканският в. \"Реформа\" съобщи тези актуализирани данни. Досега по официална информация срутените сгради бяха 38. В допълнение към тези сгради, на които стихията е нанесла непоправими щети, още много здания има опасност да паднат или са набелязани за разрушаване, пише \"Реформа\".Спасителните екипи продължават да изваждат оцелели изпод руините и в днешния четвърти ден от началото на спасителната операция. Градската управа съобщи, че от вторник са спасени общо 60 души, предаде АП.Загиналите са 286, като жертвите в столицата са 148. Началникът на службата за гражданска защита Луис Фелипе Пуенте съобщи днес в Туитър, че загиналите в щата Морелос са 71, в Пуебла 45, в щата Мексико 13, в Гереро 6 и в Оаксака 1.\n\n\n                    ", "date": "2017.09.23", "title": "181 са срутените от земетресението сгради в мексиканската столица"}
{"url": "http://www.monitor.bg/a/view/62791-%D0%A1%D1%8A%D0%BB%D0%B8-%D0%95%D1%80%D0%BD%D0%B0-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BB%D1%8E%D0%B1%D0%BE%D0%B2/", "text": "Музикантът бележи визитите си у нас с рок медитация и дъх на „Бензин“ \n                    Фронтменът на Godsmack Салваторе Пол Ерна, по-известен сред меломаните като Съли Ерна, е сред звездите, за които една визита на българска територия не е достатъчна. Оставена следа в киното, напълно разпродадени концерти, нови приятелства и любов към традиционната ни кухня са сред нещата, които теглят изпълнителя на Don't Comfort Me обратно у нас. Само след дни той отново ще кацне за рок медитация у нас. Датата е 26 септември, мястото е „Арена Армеец“, а поводът е 11-ия рожден ден на радио Z-Rock. София е част от мащабното европейско турне на Ерна, но е единствената му спирка в Югоизточна Европа. „Идвам в София с много специална изненада! Искам да видя всички ви там. Чакам концерта с нетърпение. България се превърна в една от любимите ми държави в целия свят!“, издаде наскоро сърцатият рокаджия в топло обръщение към родните фенове.Първия си звуков десант у настой направи през 2015 г. в Бургас в рамките на фестивала Summer Chaos, а миналата есен 49-годишният музикант, чиято песен Sinner's Prayer бележи старта на филма „Непобедимите“, разпродаде две шоута в един ден в зала 1 на НДК, а сега ще пробва да напълни най-голямата зала в България. И ако по време на предишното си гостуване рок титанът от Масачузетс бе придружен само от двама китаристи, то сега гърбът му на сцената ще пазят както групата му за солови проекти, сред които се отличава чаровната вокалистка Лиза Гайър, така и музиканти от Оркестъра на Класик ФМ.В сетлиста ще влязат самостоятелните му песни, които залепват като магнит в ума ти веднага след първото слушане от албумите Avalon и Hometown Life, каквито безапелационно са Different Kind Of Tears и Take All Of Me, и специални кавър версии на любими парчета на Godsmack. Главен повод за завръщането му е обменът на енергии с меломаните, който го накара да определи българската публика като най-добрата в Европа. „Беше прекрасно да дойда в страната ви и да се запозная с хора, които започнах да възприемам като много добри приятели. Обичам вашата култура. Когато за пръв път дойдох, не знаех какво да очаквам, но сега съм наясно колко топли и дружелюбни хора сте вие. Това е страхотно място. Място, където бих искал да прекарам повече време“, категоричен е Съли. След като напълни сърцата на многобройните си фенове у нас с гласа си и остави траен спомен на музикално ниво, граничещ с душевен оргазъм, Съли Ерна се разписа с участие в две български ленти.Той се снима напълно безвъзмездно в сцена в „Бензин“, режисьорския дебют на Асен Блатечки. В родната версия на „Бързи и яростни“, която излезе на голям екран на 19 май и се задържа дълго след това в челната десетка по популярност в боксофиса, той има една единствена реплика на финала и тя е на чист български „На майната си“. Лошото момче на родното кино обаче даде заявка пред „Монитор“, че изречението е ключово за втората част на лентата, в която Ерна ще има главна роля. „Той обаче гравитира в сферата на добрите намерения, засега само ще си говорим. Иначе продължаваме работата по английската версия на „Бензин“, която готвим за износ в чужбина“, сподели наскоро за „Монитор“ актьорът. В рамките на три дни снимки рок титанът успя да опознае и красотите на родното Черноморие. Близо година след като стиснаха ръцете си на снимачния сет край Каварна, Блатечки и момчето, което прави първите си стъпки в музиката на 14-годишна възрастще се видят отново. Това ще се случи непосредствено преди концерта на Ерна в „Арена Армеец“.Двамата са заформили истинско приятелство. Актьорът и фронтменът на Godsmack споделят не само симпатии, но и общ вкус за музика и високи скорости. И Съли, досущ като Асен, не скача в проекти на всяка цена и е готов да подкрепи една стойностна идея дори безвъзмездно, както показа с участието си в „Бензин“. Междувременно рокаджията, който в свободното си време разпуска с игра на покер, очаква с голямо нетърпение и снимките на„и нежната му половинка Луиза Григорова. Трейлърът на проекта се завъртя още през 2015 година, когато двойката стартира кампания в IndieGoGo в търсене на близо два милиона долара. Сюжетът се върти около убийството на американски посланик в София, а Луиза скача в кожата на ченге, разследващо случая. Съли Ерна ще видим като собственик на клуб, момче от ъндърграунда, което помага на 27-годишната актриса, която изгря на малкия екран като непокорната Алекс от „Стъклен дом“, а днес е част от каста на лекарския сериал „Откраднат живот“.Музикантът, оставил след себе си мемоари с името „Пътищата, които избираме“, погали небцето си с козе сирене по време на предишната си визита у нас и възнамерява да повтори. Той не пропусна да опита и от традиционната ни огнена ракия и остана очарован. В какво българско ще се влюби този път? Предстои да разберем.\n\n\n                    ", "date": "2017.09.23", "title": "Съли Ерна за България с любов"}
{"url": "http://www.monitor.bg/a/view/12382-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D0%B5%D1%80%D0%BB%D0%B0-%D0%BD%D0%B0-%D0%B5%D0%B4%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D1%80%D0%B0%D0%B7%D1%81%D1%82%D0%BE%D1%8F%D0%BD%D0%B8%D0%B5/", "text": "Кои забележителности да посетим в западната ни съседка\n                    Искате да разнообразите пейзажа, да отморите с разходки в планината и да се откъснете от познатото ежедневие без да пътувате три дни с камили до избраната от вас дестинация – мястото за вас е Македония. Освен изключително живописна от гледна точка на природни забележителности, съседната страна ни предлага няколкодневен престой на своята територия без досадните приготовления, сред които закупуване на разговорник, заверяване на паспорт, колосално събиране на пари за гориво или билет и дълго планиране. Дори напротив, сред удобствата на разположението на Македония е фактът, че можем още днес да заминем спонтанно и пак да си изкараме добре, макар да не сме от хипарите, които обичайно пътуват с раничка багаж и на стоп. И ако си мислите, че страната е благородното продължение на България и няма какво да видите, то трябва да ви кажем – грешите. „Монитор“ състави кратък списък на нещата, които си заслужава да разгледате в Македония дори през уикенда. Охрид е задължителна дестинация при визита на Македония, която ще запечата топъл спомен в съзнанието ви. Градът, който се намира на брега на знаменитото езеро, може да се похвали с добре запазена стара част, средновековната крепост, множеството църкви, манастири и джамии, които привличат туристи не само от балканските страни, а и от цяла Европа. Легендата повелява, че името на града произлиза от възклицанието „Ох, рид“ на българския цар Самуил при въздействието на величествената панорамна гледка. Сред топ дестинациите в района влиза старата сграда на училището „Св. Климент Охридски“. Там се помещава постоянна експозиция, посветена на славянската писменост. Между 500-те експоната са изложени снимки, копия и оригинални ръкописи от времето на Охридската школа. В селището се е сгушила и Робевата къща, дело на дебърския майстор Тодор Петков. Тя е приютявала българската възрожденска фамилия Робеви, а днес там се помещава Градският музей. Той разполага с множество етнографски и археологически експонати, между които и 9000 антични и средновековни монети от региона. А в галерията с икони, която се намира в Стария град, са изложени творби от Охридската живописна школа. От 2010 г градът може да се похвали и с Музей на водата. Той е разположен на южното крайбрежие на Охридското езеро, на полуостров Градище в Залива на костите. Музеят пресъздава праисторическо селище, представляващо дървени наколни жилища от Желязната и Бронзовата ера. В района се провеждат и ежегодни мащабни събития, сред които „Охридски летен фестивал“ за театрално и музикално изкуство, „Балкански фестивал на народни песни и танци“ и „Балкански музикален площад“, гарантиращи часове забавление. Самуиловата крепост е сред перлите в короната на Охрид. Тя е кацнала на най-високата точка на града - хълма Горни сарай, от където се открива спираща дъха гледка над града и езерото. Охрид може да се похвали и с антични паметници, сред които Елинистично-римският театър и Раннохристиянската базилика, която датира от 5 – 6 век. Манастирът „Св. Наум\" също заслужава специално внимание. Той е един от най-красивите в цяла Македония и се смята за предпочитано поклонническо средище. Основан е през 910 г. от Свети Наум и въпреки реставрацията от 16 в., е запазен чуден малък параклис с гроба на светеца. Черешката на тортата безапелационно е Охридското езеро. То е най-дълбокото в Европа и според някои е и най-старото на континента. Кристалните води приютяват повече от 200 застрашени вида, а където и в областта да позирате за селфи, си гарантирате рекорден брой лайкове. Да отскочите до Македония и да не посетите Скопие си е чисто престъпление към туристическата ви душа. Причините да посетите столицата на страната обаче далеч не се ограничават до административното влияние на града, който впрочем няма да ви изненада с някаква колосална разлика в сравнение със София, например. Задължително обаче, ако попаднете в западната ни съседка, се качете до каньона Матка. Той се намира на 20-ина километра от Скопие, а ако се приемате за търсач на силни усещания и природни красоти, то ви препоръчваме да извървите екопътеката, водеща до него, пеша. Вземете си обаче дълги панталони и блуза дори навън да е топло, заради разхождащите се наоколо насекоми.По пътя си ще се можете да се насладите, както на хубавата планинска гледка, така и на средновековната църква, датираща от 1389 г., на манастир „Св. Андрей“. Преживяването си заслужава, дори и да не сте върл последовател на религията. Кулминацията на разходката ви обаче несъмнено ще бъде самият каньон. Причудливите скали, които се извисяват величествено около вас, със сигурност ще повишат нивата на ендорфин в кръвта ви. Ако сте любител на водните спортове, несъмнено погъделичкайте усета си за приключения и с каране на кану.Отличителният белег на централната част на Скопие пък са паметниците в града. Разположените на терен десетки статуи със сигурност ще успеят да напълнят минимум един албум със снимки, дори и да си щракнете само по едно селфи на всяка от тях. Пригответе се и за няколко въпросителни като например защо местните се хвалят с „македонските“ братя Кирил и Методий и невероятния „им“ поет Никола Вапцаров. В крайна сметка надали историческата ни памет има кой знае какво значение, когато единствената ни цел е да се забавляваме и релаксираме. Сред останалите паметници, които със сигурност ще хванат окото ви, са тези на цар Самуил, Юстиниан Велики, Гоце Делчев, Даме Груев и т.н. Най-внушителният от всички разбира се е паметникът на Александър Македонски с височина 22 метра.В случай че попаднете в Скопие по обяд, не пропускайте да посетите местната чаршия, останала още от времето на Османската империя. Тук можете да обядвате и да разгледате много малки магазини и работилници. Сред останалите отправни точки на разходката ви в града несъмнено следва да бъде още и музеят на Холокоста, входът за който е безплатен. Битоля е македонско градче, кокетно разположено по река Драгор и предлагащо на туристите богат избор от забележителности, даващи повод за щракане на селфи. Още с наближаването на селището пред очите ви се откриват спиращи дъха природни гледки, тъй като е разположено в долината Пелагония и е обградено от планините Баба и Нидже. Сред многожеството исторически здания фаворит е Часовниковата кула, която датира от османския период. Ако сте любители на старинните църкви пък, „Св.Димитрий“ е вашето място. Тя е построена през 1830 г. с дарения от местни търговци и занаятчии и приютява невероятни икони и фрески, изработен от дърво епископски трон и арка с издялани фигури на Исус и апостолите. Сред най-посещаваните джамии от туристите пък са „Исакие джамия” и „Бялата джамия”. Православният храм „Света Богородица”, построен през 19 век, католическият и протестански храм също са от основните забележителности в града, поради характерните си черти на различни цивилизации. Може да отделите цял ден за разходки и пикник за Националния парк „Пелистер“, който носи името на най-високия връх на Баба планина. Природните пейзажи, които ще се открият пред очите ви са толкова впечатляващи, че Иван Вазов посвещава на върха стихотворението „На Пелистер“ в стихосбирката си „Песни за Македония“. Ако сте тръгнали на религиозен туризъм, то град Тетово е точното място за вас. Селището е построено в подножието на планината Шар и се разделя от река Пена, а околностите му предлагат старинни постройки с религиозно значение, които събират посетители от цял свят. В града се помещава джамията „Сарена“, позната още като Шарена джамия, която датира от 1495 г. и е преустроена в края на 19 век. Архитектурният комплекс приютява средновековна турска баня, която днес е превърната в художествена галерия. Рисунките по вътрешната част на джамията са в бароков и неокласическия османски стил, а богатата декорацията на храма се състои главно от флорални и геометрически мотиви. На 8 км от Битоля е манастирът „Лешок“. В комплекса се намират църквите „Св. Анастасий“ и „Св. Дева“, построени през далечната 1326 г. Храмовете са чудесен пример за запазена византийска архитектура. Арабати баба теке, наречено още Серсем Али Баба теке, също е любима спирка на посетителите. Любителите на гастро туризма пък трябва да знаят, че градът е известен с местното ястие Тетовско гравче, което се приготвя в традиционен за региона глинен съд. Много разпространени са и местно произведените сладкиши като локум, тулумбички и баклава. Регионът е познат и с производството на кашкавал от овче мляко. Цялата гама от обекти и забележителности не приключва до тук. Тетово може да се похвали с най-известният зимен курорт в Македония - Попова шапка. Той е разположен в подножието на връх със същото име в планината Шар. Ски пистите и лифтовете откриват величествена гледка към съседната планина Якубица. Заре Лазаревски категорично ще ви се стори като отпуск в Рая, ако сте любители на планинарството. Намирате се в Бистра планина, на около стотина километра от Скопие. През лятото и есента теренът е подходящ за катерене и дълги разходки около територията на курорта, а зимата тук кодовото име се превръща в „ски“. Заре Лазаревски е сред най-популярните и най-красиви места в Македония, на които можете да се пързаляте по планинските хълмове. Пистите са разположени на височина между 1255 и 1860 м и са с обща дължина 5 км.Престоя ви в курорта ще е придружен и от приятни вечери пред камините на някоя от хижите, които намират място в него. А ако не искате да прекарате цялата си отпуска в снежните преспи, то има какво да разгледате и в Маврово – градът, прибрал под крилото си туристическия център. В духа на цялата страна, която е осеяна от религиозни домове, основна забележителност и тук е църквата „Свети Никола Летни“. Тя е изградена от рекански майстори през 1850 година, но повече от век по-късно е потопена под Мавровското езеро. В средата на 90-те години на 20 век в Маврово започва изграждането на нова църква „Свети Никола“. Тя е подобна на потопената, а последните й щрихи са завършени през 2006 г.\n\n\n                    ", "date": "2017.09.23", "title": "Македония – перла на една крачка разстояние"}
{"url": "http://www.monitor.bg/a/view/69797-%D0%A0%D0%B8%D0%BD-%D0%AF%D0%BC%D0%B0%D0%BC%D1%83%D1%80%D0%B0-%D0%BF%D1%80%D0%B5%D0%B2%D0%B5%D0%B6%D0%B4%D0%B0-%D0%BD%D0%B0-%D1%8F%D0%BF%D0%BE%D0%BD%D1%86%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D1%83%D1%88%D0%B0/", "text": "Художничката се разбира и без думи с дълголетниците в Родопите\n                    Японката Рин Ямамура идва в България с новия век и няколко години след като завършва куклена сценография в НАТФИЗ се превръща в един от най-интересните млади театрални художници у нас. Шеметните й рисувани герои в „Цар Шушумига“ на Пазарджишкия театър или одухотвореният декор в моноспектакъла на Мая Бежанска „Колекционерката“ в Театър 199 са от онези редки съкровища, показвани някога на сцена, които трудно могат да бъдат забравени. Рин е и автор на дизайна в лентата на Майа Виткова „Виктория“ - първата българска пълнометражна творба на фестивала за независимо кино „Сънданс“ в САЩ. От известно време обаче г-ца Ямамура отклонява предложенията за работа в постановки и филми, които я засипват, защото има други приоритети: и професионални, и лични. Прави го с радост, макар повече от всеки друг да е наясно, че, подобно на началата „ин“ и „ян“, радостното и тъжното в живота вървят ръка за ръка и всеки избор е отказ от нещо... В момента тя е избрала да бъде майка на Хика, която вече е третокласничка, и да прекарва повече време с дъщеря си. „Това човече Хика, което се появи от мен, расте и ме прави майка постепенно. Майка не се става с раждането на детето. В първите години, докато беше малка, нямах това усещане. Сега всеки ден се чувствам все повече нейна майка“, доверява художничката.Рин (в превод от японски - „приятелство“ или „етика“) също има майка, колкото и да е далеч оттук, Хика (тоест „ухаеща на слънце“) има баба - Енами, която е родила още една дъщеря, майка на две деца и любима сестра на Рин. „Без физически да сме една до друга, ние сме непрекъснато заедно“, обяснява тя- като халкички от здрава верига. „Това продължава и с моята дъщеря. Тя може би не ми го казва с думи, но ме вижда, гледа и ме попива интуитивно“, убедена е Рин Ямамура.Нейната майка също е куклен сценограф, елемент от потока на историята между българската и японската куклено-театрална среда и главна причина момичето й преди 17 години да потърси реализация тук. Енами е наясно с постиженията на родната куклена школа още от 70-те и 80-те, когато директорът на японския театър „Пук“, в който работи, често пътува за България и по международни фестивали се среща с големи наши куклени режисьори като Николина Георгиева и Юлия Огнянова. Нина Димитрова и нейният театър „Кредо“ пък многократно гостуват в Страната на изгряващото слънце пак в същия театър, „Пук“. „Затова майка ми каза: ако искаш да учиш куклена сценография, отивай в България. Там е мястото и хората са там“, припомня си Рин. Така и прави: в НАТФИЗ влиза в класа на проф. Майа Петрова, а Николина Георгиева я взема под крилото си буквално като втора майка. „Тук всичко ми беше непознато – държавата, езика, хората. По-късно моята майка ми призна, че е очаквала да се уплаша, да избягам. Обаче не го направих и тя много се радва, спокойна е за мен. Не беше лесно, но не помня трудностите“, категорична е японката.Твърди, че единственото нещо, което тук й липсва, са уханията, с които е израснала: на тебеширения прах, дъските и гъбите в училище, на обяда, който взаимно са си сервирали с другарчетата в класната стая, на гозбите за вечеря, приготвяни в чуждите домове. „НоСигурно Хика си ги има от своето българско детство. Може би няма нужда да я мисля“, разсъждава Рин. Що се отнася до първите трудности с българския език, тя още си спомня една смешна случка: в началото на битуването си тук й трябва спален чувал. „Питах колегите в Академията как се казва това, което търся, но разбрах „спален човек“. И всеки продавач казва: нямаме. Чак в четвъртия спортен магазин момчето се разсмя и каза: сигурно спален чувал търсиш, а не спален човек?“.Когато работи над сценография за спектакъл, Рин Ямамура винаги хваща лично четка и шкурка: „С шкурката може и да се рисува, а с четката – да се изтрива – обяснява парадоксите в майсторството си тя. - Харесвам комбинацията от различни материали, които са привидно несъвместими. Допускам и грешки, но знам, че това е абсолютно училище. Всяка постановка е уникална, не допускам повторяемост, не тръгвам към даден проект, за да правя нещо, което вече съм правила. Да, използвам знанията и опита си, но те „не работят“, новите открития са важни“, казва художничката.До интересни откровения стига тя в сътрудничество с младата режисьорка Ида Даниел в спектакъла „В Тоскана“ по испанския драматург Сержи Белбел. Там костюмите са замислени от нейна колежка в онова магическо синьо от съновиденията и Ямамура решава, че самата тя трябва да е „нула“, за да изпъкнат те: „Затова декорът беше...една тишина. Но си поиграх в дискретното бяло, изобщо много харесвам бяло в бяло като символ на живота ми“. Точно в оня период в родината й става страшната авария в атомната централа „Фукушима“ и тя е разколебана в смисъла на пребиваването си в топлото лоно на Народния театър, в смисъла на театъра изобщо. Но майка й я уверява, че именно изкуството е спасение в такива мигове. Тогава Рин получава и номинация „Аскеер“ и осъзнава, че явноЖивата и променяща се сценография в „Колекционерката“, драматичен моноспектакъл на куклената актриса Мая Бежанска в „199“ (Рин понякога я нарича „Бежанчето“), също й носи номинация - за награда „Икар“. „Там слабостта на сценографията е, че е прекалено „направена“. Усещането ми е, че трябваше малко да „разваля“ това перфектното построение, за да има място за въздух. Беше много стегнато, а трябваше да го отпусна, за да стигна до онова пространство, което никой не вижда. Но това си го знам само аз, трудно е за разбиране“, усмихва се азиатката, която никога не помни лошото в живота - „злопаметна“ е единствено за онова, което отчита като пропуск в работата си.Въпреки признанието в театъра и киното, от известно време Рин Ямамура дръзко сменя амплоато. Започва да поема и обгрижва телевизионни екипи от Япония, които идват у нас да снимат филми, представящи страната ни на тамошната публика. „И аз самата сега се запознавам с България все едно за първи път. Бях само в света на театъра, като кон с капаци. Покрай тези проекти стигнах до такива места, теми и хора, които изключително много ме обогатяват. Усещам, че наистина съм тук“, споделя тя. Документалните продукции, с които се е занимавала, вече се броят на пръстите на две ръце. Ако трябва да си извади визитка, на нея сигурно ще пише „организатор и преводач“. Но всъщност Рин не прави това, а нещо много повече: „Превеждам живота, цивилизацията, културата между България и Япония. Не превеждам думите – превеждам хората, отношенията“, обяснява тя. И се убеждава, че е намерила верния ход, участвайки наскоро в проект, посветен на дълголетниците в Родопите. „Имаше един дядо на 102 години, който живее в село до границата с Гърция. Живее сам в малка къщичка, гледа агънца. Дърводелец е, има си работилница. Не е такъв майстор, какъвто е бил преди, но пусна машина, взе дъска, искаше всичко да ни покаже“ – разказва японката. Тя е довела със себе си местен човек, който превежда от български на български, понеже там говорят на диалект. „Когато той изчезна навън да говори по телефона, останахме сами с дядото. И той абсолютно ме разбираше. Може би не точно си говорехме, но се усещахме. Беше много странно преживяване“, заключава Рин Ямамура. Навярно това е още един неин талант – да превежда езика на душата...\n\n\n                    ", "date": "2017.09.23", "title": "Рин Ямамура превежда на японци българската душа"}
{"url": "http://www.monitor.bg/a/view/50395-%D0%91%D1%80%D0%B0%D0%B4%D0%B0%D1%82%D0%B0-%D0%BD%D0%BE%D0%B2%D0%BE%D1%82%D0%BE-%D1%81%D0%BA%D1%80%D0%B8%D0%B2%D0%B0%D0%BB%D0%B8%D1%89%D0%B5-%D0%BD%D0%B0-%D0%BE%D0%B1%D0%B5%D1%86%D0%B8%D1%82%D0%B5/", "text": "Интригуваща промяна или ненужен кич са бижутата в лицевото окосмяване на мъжете\n                    Мъже, бъдете нащрек - обеците вече не са само за нежните ви половинки! Ако разполагате с брада, на която дори Дъмбълдор би завидял, то бляскавите аксесоари са задължителна находка в модерното ви излъчване. И преди да потриете лицевото си окосмяване с недоверие към евентуалната болка, която бихте изпитали при наместването на подобно бижу, бързаме да ви кажем, че мазохизмът в стил „Трай бабо за хубост“ е все още присъщ само на жените. Новите попълнения на тренда, включващи дълга брада и евентуално кокче на върха на главата, са специално изработени така, че да пощадят нервните ви окончания. „Обеците“, чието наименование очакваме скоро да бъде сменено с термин, излъчващ повече тестостерон, се закопчават, а тяхната големина според вашия собствен стил и вкус, разбира се, не позволява тежестта да придръпва космите по лицето ви до непоносимост.„С този аксесоар няма да приличате на горски скитник... чак толкова“, намигват зевзеци в социалните мрежи, чиито разбирания за света и персоналния избор на всеки индивид не се простират по-далеч от собствения им нос.  наистина идват като изненада. Не от гледна точка на това, че никой не очаква от мъжете да внесат известен стил в иначе робинзонското си излъчване. Повдигнатите вежди са резултат по-скоро на психологията, която според модата, разбира се, не позволява на привържениците й да придават такова голямо значение на външността си. Според проучвания любителите на последното модно течение са т.нар. лъмбърсексуални мъже. Или иначе казано – това са представителите на силния пол, които си дават вид, че изобщо не държат на визията си. Ние, дамите, обаче знаем, че един стилен мъж със сресана брада, пък макар и с обеца на нея, е в пъти по-сексапилен от този, който пощи въшки от нея (дори и само така да изглежда).След т.нар. флеш (пиърсинг, при който дупката в ухото ни придобива в пъти по-големи размери – б.а.) аксесоарите в брадата са приятно разнообразие. На Запад модата с бижутата при мъжете започна преди около година, но все повече нейни фенове виждаме и на наш терен. Според Krato – модна къща за аксесоари в Милано, която първа  хората, които се възползват от тях, са изтънчени и държат на собствената си позиция. Интересен факт е, че разработването на бижутата започва от краудфъндинг кампания на една от най-известните платформи KickStarter, където въпросната фирма събира над 11 хиляди евро за разработването им. За сравнение това е почти двойно от сумата, която компанията е обявила като необходима за пускането на първата вълна обеци.Още тогава един аксесоар е щял да ви струва 31 евро, показва проверка на „Монитор“. Днес обаче „специалните оферти“ ви предлагат обеца коронка срещу 130 евро.Ако нивото на самооценка „Аз съм крал“ все още не е по вкуса ви, има десетки други опции за вас – от котви и черепи до нинджа символи и миниатюрна ръка, сгъната в знака на чистокръвните рокери. Не особено стилна, но определено демонстрираща собствена позиция, последната ще ви струва около 133 евро.Бъдете обаче и внимателни. Задължително проверете доколко внимателно сте закопчали аксесоара си, тъй като вашите жени определено не биха искали да прибавят нов източник на скубане в косите при прегръдка. Не бихте искали да заприличате и на коледна елха в брадата, независимо колко много ви допадат въпросните бижута. Нашият съвет – една малка обеца предизвиква доста по-голям интерес към загадъчния ви вид, вместо цяла дузина аксесоари, заради които по-любопитно би ни било да броим минутите, които биха ви били необходими, за да се отвъртете от тях преди лягане.В случай че сте дебютант в модните аксесоари за бради, пък напомняме – вземете си и гребенче, независимо от формата и цвета. НАСЛЕДСТВООбеците далеч не са първите аксесоари, които великите умове на съвремието измислят за мъжките бради. Спомняте ли си онези малки пръстенчета, в които провирахте по сноп косми, за да сте в крак с модата? А може би някои от вас все още носят такива. Тук сме, за да ви кажем – те са вече демоде. Да изглеждаш като викинг, надали някога е било стилно, но нека не бъдем тесногръди и да приемем и тази приумица на спецовете в бранша. От оптимистична гледна точка мъжете, носещи прословутите пръстени, излъчват едно необяснимо чувство на сила и сигурност у жените. Може би това бе и причината за широкото разпространение на този тренд. Като всяка мода обаче и тази търпи своето развитие, а обеците са именно гордият наследник на „викингската“ (в най-добрия смисъл на думата) визия.Пръстени обаче все още се продават – за тези, които наистина не зарязват вижданията си при появата на нова тенденция. Те не са чак толкова разнообразни от гледна точка на послания, които можеш да изпратиш с аксесоарите в брадата си. Обикновено са метални или дървени пръстени, върху които са изобразени символи, наподобяващи знаци на племена. Тук-там ще намерите някоя лапичка на четириног другар или кратък надпис върху бижуто си, най-често обаче по-големите ексцентрици прибягват отново до черепите. Пръстените все още са и сравнително по-евтини, като с подобно бижу можете да се снабдите и само срещу 14 долара.\n\n\n                    ", "date": "2017.09.23", "title": "Брадата – новото скривалище на обеците"}
{"url": "http://www.monitor.bg/a/view/80819-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-2329-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Навлизаме в седмицата на звездните опозиции. Оновният закон на херметическото знание гласи, че каквото е горе, това е и долу. В небесата силите са настроени опозиционно, а това няма как да не се отрази и на нашето човешко ниво. Очертават се остри сблъсъци на интереси и позиции в работата, в политиката и семейните отношения. Може би най-непритяно и вредно ще ви се отрази опозицията между Уран от вашия знак и Юпитер от Везни на 28 септември. Уран се свързва с нестандартните и неочаквани изблици и на насторения насочващи към действия, за които законът в лицето на Юпитер ще ви санкционира. Старайте се в настоящия период да не губите присъствие на духа. В събота не се препоръчват колективни изяви и инициативи. Може да ви зарибят за участие в чужда битка, от която ще излезете бити и употребени. В неделя си позволете хубаво похапване. От обед на 24-и до обед на 25-и диетите са противопоказни. Не се пълнее. На 25-и ще привлечете погледите на шефовете. Може да ви предложат изгодна работа и договор по заместване. Поддържайте и старите ангажименти. 26-и дава възможност за връзка с чужбина и за намиране на място, в което ще бъдете защитени. На 27-и нечии притеснения и комплекси ще ви помогнат да спечелите предимство, но на 28-29-и ще сгазите лука и ще изживеете рискови и притеснителни моменти. Бъдете внимателни с парите, не теглете и не давайте заеми.На 23-и може да попаднете в капаните на много по-ловки и амбициозни хора. В желанието за лесна печалба ще се съгласите да работите в екип и ще загубите. В неделя е добре да изгладите отношенията с близки и любими хора. Не създавайте проблеми в желанието да разделите неделимото. Ден на принципната политика. Ще трябва да изпълните каквото обещаете и да спазвате нечии изисквания. Хапнете си наволя, нама да напълнеете. В тези дни не правете аборти и не отхвърляйте подадената ръка. В настояащия период ще ни засегнат три планетни опозиции. На 24-и опозицията Марс- Нептун ще провокира конкуренцията ви към оголване на фронта. Ще разберете нечии намерения преди да са станали факт. Не споделяйте нищо важно с хора, които биха се възползвали от поверената информация. Болезнено ще ви се отрази в областа на чувствата опозицията Венера-Нептун. Този аспект ще даде възможност на някой да изплагиатства, да се сдобие с данни и информации, които ще засегнат чужди интереси. Хората на изкуството ще влезат в битка за защита на лично творчесто и патенти. На 28-и е опозицията Юпитер-Уран, която дава шанс на някой да прескочи закона, а на друг да се опари от него. За вас последните два дни на периода ще донесат стабилност поради взаимната елиминация на основните ви конкуренти. Правите силен ход.През настоящия период очаквайте натиск и претенции от всички страни. Предстоят три зведни опозиции, които ще се отразят негативно и на нашето човешко ниво. Ще се противопостави брат на брата и любим на любимия. Съветът за събота е да не предприемате съвместни инициативи, да не споделяте плановете си преди да сте сигурни, че нещата ще потръгнат в една наистина изгодна за всички посока. На 24-и е добре да се хапне и пийне без ограничения. Не се пълнее. Може да избухат конфликти, ако се прекали с пийването и стимулантите. Опозицията Марс- Нептун образува кръст с вашето Слънце. Аспектът се свързва с равноста и отровите. Ще ви тровят неприятни съобщения, ще разберете за изневери, ще ви мъчат алергии. Конкуренцията подготвя силен ход. Може да ви откраднат идеите на 29-и, когато действа опозицията Венера-Нептун. Добре е да се възползвате от случващото се на 28-и, което ще ви даде възможност да нападнете и да отвърнете на удара в предните дни. Няма да мине без конфликти. Лагерите се оформят. Няма мърдане, ще се наложи да отговаряте на неприятни въпроси, да се съобразявате с неприятни хора, да изтърпявате упреци и ограничения, които ще ви качат кръвното. Ще се наложи да използвате някого като щит и меч, а друг да хвърлите на „вълците”, за да спасите собствената си кожа. Да му мислят приятелите ви.Ще имате една приятна събота, ако не се събирате с много хора, ако не организирате съвместни инициативи и нови запознанства. Работете и почивайте в тесен семеен кръг и ще си прекарате чудесно. За 24-и планирайте купон, приятелски и роднински тържества. Пътувайте, гостувайте и канете гости. От неделя на обед до понеделник на обед не се пълнее. Храната изцяло се превръща в енергия. Диетите са противопоказни. Бъдете принципни, не се колебайте да защитите свои и приятелски интереси. 26-и не е ден за недоволство. Ако нещата тук не ви устройват, търсете по-добрия вариант на ново място. Доверете се на интуицията и на инстинктите. Първото впечатление ще е от особено значение и ще ви насочи в правилната посока. На 27-и ще водите битка с комплексите си и с притесненията на близките. Колеги ви стоварват задълженията си, правят се на болни, закъсняват и ви оставят сами да се оправяте. Изнервяте се. 28-и може да се окаже много тежък и рисков ден Опозицията Юпитер-Уран заедно с Луна и Плутон от Козирог образуват кръст с рожденното ви Слънце. Вечерта нещо неприятно напира да се случи. Не влизайте в схеми, не участвайте в залагания и незаконни сделки, не теглете кредити. Може да попаднете на мошеници. На 29-и битката ще е тежка и на работното ви място. Тези два дни носят много рискове за вас. Бъдете внимателни.23-и е ден на фатално привличане и на срещи, които може да ви навредят и поставят в рискова ситуация. Противопоказно е да се работи екипно. Не участвайте в дейности и действия, които не можете да контролирате лично. Каквото се развали трудно ще се оправи. До понеделник не се препоръчват аборти и гинекологични интервенции. 24-и ни дава голям избор в храната. Задоволете капризите си. В този ден колкото и да изядеш няма да напълнееш, така че запалете барбекюто. Всичко предприето в понеделник ще носи придобивки. Обадете се на близки и колеги в чужбина. Ако мислите непрекъснато за някого той ще ви се обади. На 26-и действайте, а не говорете и не обсъждайте нищо. Похвалете се като свършите работата. Вечерта си пожелайте нещо. Навлизаме в деня на едиповите комплекси. Пътувайте на 27-и. Още се ставането си пожелайте нещо и до вечерта може да го имате. Хора в притеснено положение ще ви правят услуги и ще се надяват да им върнете жестовете. Може да извлечете ползи от имотна сделка. Това, за което се споразумеете на 28-и ще бъде коригирано и няма да издържи проверката на времето. Законът спира всякакви нововъведения, които не са изгодни някому. На 29-и до обед нищо да не се предприема. Към края на работното време ще намерите верния подход и решението устройващо всички. Не избързвайте.В събота всяко влизане в дадена група ще ви ограбва и поставя в подчинено положение. Не участвайте в съвместни изяви. Тази вечер са вероятни фатални привличания, които ще ви изправят пред големи предизвикателства. На 24-и Марс от вашия знак е в точна опозиция на Нептун от Риби. Аспектит се свързва с алергиите, с непоносимостите към отрови, лекарства или към нечие вредно за вас присъствие. Ще си кажете каквото мислите на тъщи и свекърви и на тези, които отдавна ви предизвикват. Мирът у дома виси на косъм. Внимавайте и с комбинацията на алкохол, стимуланти и лекарства. В пряк и в преносен смисъл ще се „изприщите” и може да качите кръвното. Не участвайте и не подклаждайте спорове и скандали. На 25-26-и се очертават остри сблъсъци на интереси и позиции на работното ви място, които ще засилят непоносимоста ви към някого и нещо. На 27-и не започвайте с претенция, а с молба. В този ден молитвите се чуват. 28-и може да ви донесе признание за труда, за вродената ви артистичност и художествен талант. Патентовайте продуктите на труда си, защите си марката. На 29-и до обед може да продадете евтино труда си и да попаднете в мрежи за навници. Преговаряйте и сключете нов договор следобед. Венера от вашия знак е в опозиция на Нептун. Желанието да се похвалите може да ви „изяде хляба”.Съботният ден може да стане щастлив или нещастен поради личния ни избор. По добре не правете такъв, останете в тесен семеен и приятелски кръг. Не е ден за нови запознанства. Не планирайте аборти и гинекологични интервенции. В момента имате шанс да станете родители или баба и дядо. Не се отказвайте от тази възможност, подкрепете избора на децата си. В неделя мерете приказките си, не отивайте в крайности, отделете повече време на доброто похапване. Поетата до понеделник на обед храна изцяло се превръща в енергия. Добре е на 25-и да осъществите връзка с колеги, близки и приятели в чужбина. Ще ви се обадят с предложения и покани и на 26-и по някакъв начин ще обезпечите средствата и защитите на новите си проекти. В сряда може да подпишете нов договор. Пазете си документацията. От обед на 26-и до обед на 27-и може да се очакват съобщения и новини създаващи интриги и конфликти на работното ви място. И у дома обстановката ще се натегне, ако закъснеете или забравите за обещанията си. От една подхвърлена накриво дума ще пламнат свещенни войни. На 28-и Юпитер от вашия знак е в точна опозиция на Уран от Овен. Законът ще посрещне на нож новостите, които се предлагат. Бъдете стриктни, но вървете в крак с времето. 28-29-и ще ви донесат печалби, ако реагирате адекватно на промените.Ако сте сънували нещо объркано на 23-и и животът ви може да се обърка. Не участвайте в колективни изяви. Успехът ви е гарантиран там, където имате солови изпълнения. Където са трима в любовта ще възникнат проблеми, ще са разбере за скривана връзка и ще се отиде към скъсвания. В тесен семеен кръг ще сте си най-добре. От неделя на обед до понеделник на обед е време за хубаво похапване, за угощения, които няма да се отразят на фигурата ви. Няма да напълнеете. В понеделник следобед ще ви се обадят тези, за които усилено мислите. Приятел от чужбина може да ви изпрати покана или отдавна изпратени документи да получат отговор. 26-и ще започне с промяна и нововъведения, които до два дни ще се обжалват и посрещат на нож от колеги и близки. В момента законът, неговите представители и служители се отнасят нервно и негативно към всяка новост. Подобни конфликти ще са ви от полза, ще ви дадат възможност да подкрепите един и да утешите друг и в бъдеще да разчитате на безапелационна подкрепа. 27-и е денят на комплексарите. Измъкнете се от условностите и привързаностите, които ви свиват крилата. Подкрепете нечия инициатива и поход за независимост. На 28-и вашата управляваща планета Плутон тръгва в директна посока и ни освобождава от оковите на миналото. Птицата феникс разперва крила на 29-и.В събота печелят индивидуалистите и тези, които не споделят плановете си преди да ги реализират. Стойте далече от екипната работа. Не се поддавайте на провокации, не навреждайте на никого, дори това да ви носи ползи. Ако сте сънували родителите си, това е сигнал за внимание. В неделя ролите се разпределят, ръцете се стискат или целуват в зависимост от обстоятелствата. Планирайте купон с хубаво похапване на обед и за вечеря. До понеделник на обед диетите са противпоказни. На 25-и Луната навлиза във вашия знак. Пътувайте, ако предстоят преговори. Уредете си директни срещи. Не ползвайте посредници. До края на работното време може направите и връзка с чужбина. Във вторник може да подпишете и договори, които ще ви обезпечат. Тези дни се свързват с Ноевия ковчег, с възможноста да получим защити в кризисен момент. 27-и ще започне с провокация, която ще ви покаже на кого може да се доверите и на кого не. Бъдете готови за дипломатичен ход. Ще имате изгодно предложение. В този период има три опозиции на планети, които ще настроят един срещу друг два враждуващи лагера в бизнеса и в политиката. Играйте посредническа роля и ще спечилите. На 29-и Венера и Нептун са в точна опозиця, която ще се отрази негативно на родените в първата декада. Важното отложете за следващите дни.За събота се препоръчва отказ от публични изяви. Може да се очакват провокации където се съберат повече хора. Не взимайте прибързани решения. Не сечете дървета, не подсичайте чуждите мечти. Не правете никакъв избор. Лош ден за годежи и брак. Каквото отложите за неделя ще мине с повече екстри и щастливи моменти, ще носи радост и дълготрайно обвързване. Не е време за диети до понеделник на обед. Не се лишавайте от нищо, което може да ви донесе радости и сладости. Радвайте се на всичко, което ви предложи живота и приятелите. Сключете нов договор в понеделник до обед. До края на работното време може да се получат предложения от чужбина. До вторник на обед ще се случват събития позволяващи да откриете истинския смисъл на връзката си с някого. Дайте си сметка с кого е добре да продължите напред. На 27-и до обед следете знаците на съдбата. Счупеното е знак, че и нещата които в момента обсъждате може да се провалят. Следобед намирате решение на проблема и възможности за финансиране. На 28-и Плутон тръгва в директна посока в знака на Козирога. Ще се възродят стари проекти, ще се направи опит да се съчетаят с новите изисквания на момента, но старите закони ще пречат, а и хора с остаряло мислене ще ни стопират. Ще има опити да ви откраднат идеята. Защитете се юридически.Тежък и рисков уикенд за вас, особено ако се решите на прибързан избор в събота. Ограничете се в тесен семеен и приятелски кръг, не влизайте в съвместни действия и инициативи с непознати. Не правете аборти. Ден на фатални привличания. В неделя може и да си поплачете, но бъдете сигурни, че ще ви разберат. Прегрешилите да поискат прошка. Не се намесвайте в живота на други двама, а оправете своите с роднините. Не е време за диети. До понеделник на обед яжте без ограничения. Може да се наложат пътувания в началото на деловата седмица. Промените ще ви носят придобивки, вероятност за повишение и нови договори. 26-и започва с прозрение и възможност да разберете нещо скривано преди. Следобед стойте далече от интригите на другите. Очертават се проблеми с родители и деца. По някакъв начин ще бъдете ограничени поради нуждите на близък. На 27-и не замествайте колега. Внимавайте с изявленията. До вечерта започвайте само такива начинания, които бързо може да се приключат. Откривате компрометиращи някого материали, а това ще помогне да преосмислите връзките си. Вечерта е дадена възможност за прошка. Признайте си взаимно греховете и продължете заедно на чисто. На 28-и законът ще се противопоставя на всяка новост, но на 29-и ще се намери старо решение на новите проблеми.Ще имате чудесен уикенд, ако в събота не поемате допълнителни ангажименти към непознати. Не позволявайте да ви подстрекават да се опълчите на родителите, на децата, на старите приятели и любими. Не допускайте чуждо тяло в живота си и ще се радвате на прекрасни мигове. Неделният ден е изцяло под флага на барбекюто, на хубавото похапване в приятелски кръг. Ще се разменят предложения и информации, които ще ви подтикнат да направите някои промени в следващите дни. Тези промени ще ви поставят в трудни ситуации на избор в следващите три дни. На 24-и Нептун от вашия знак е в точна опозиция на Марс от Дева, а на 29-и ще бъде и в опозиция на Венера. Ще се възобновят проблемите около една съвместна работа и проект. Ще ви бъде оказван натиск да се откажете от свои идеи или да продадете евтино патенти и разрешиелни. В тези дни не придприемайте нищо, което може да настрои негативно околните, да ограби бъдещето ви и това на децата. 28-29-и носят тенденции към неприятни разкрития и изневери. Този период ще обтегне отношения, приятелски и роднински връзки. Като се добави и притискането на работното място няма да ви е леко. 27-и стимулира комплексите от миналото. Отърсете се от старото и вредното. Тръгващият на 28-и в директна посока Плутон възражда старите мисли и връзки за нов живот. Работата ви потръгва.\n\n\n                    ", "date": "2017.09.23", "title": "Седмичен хороскоп за 23-29 септември"}
{"url": "http://www.monitor.bg/a/view/6684-%D0%97%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D1%87%D0%B0%D1%81%D1%82-%D0%BE%D1%82-%D0%B0%D0%BA%D1%86%D0%B8%D0%B8%D1%82%D0%B5-%D1%81%D0%B8-%D0%B2%D1%8A%D0%B2-facebook/", "text": "\n                    Основателят на Facebook Марк Зукърбърг възнамерява да продаде близо 75 млн. акции в близката година и половина. Това обяви самият той в профил си в социалната мрежа и добави, че акциите, които ще продаде, не са само негова собственост, но и на съпругата му Присила Чан. Понастоящем тяхната стойност се оценява между 6 и 12,8 млрд. долара.\"Разчитам да продам между 35 и 75 млн. акции на Facebook в близките 18 месеца, за да мога да спонсорирам нашата (филантропска) дейност в сферата на образованието, науката и защита на правата на човека\", отбеляза в изявлението си Зукърбърг. Въпреки това обаче той подчерта, че планира да запази контрола над компанията си с право на глас в управителния съвет за още най-малко 20 години.Решението на Зукърбърг не е изненада предвид факта, че през 2015 г. той и съпругата му обявиха, че до края на живота си ще продадат 99% от акциите си във Facebook и ще дарят средствата за благотворителни клаузи.Към момента по оценка на \"Форбс\" капиталът на Зукърбърг възлиза на повече от 70 млрд. долара.\n\n\n                    ", "date": "2017.09.23", "title": "Зукърбърг обмисля да продаде част от акциите си във Facebook"}
{"url": "http://www.monitor.bg/a/view/88882-%D0%91%D0%BE%D0%BC%D0%B1%D0%B0%D1%82%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%BC%D0%B5%D1%82%D1%80%D0%BE-%D0%B1%D0%B8%D0%BB%D0%B0-%D0%B7%D0%B0%D1%80%D0%B5%D0%B4%D0%B5%D0%BD%D0%B0-%D1%81-%D1%88%D1%80%D0%B0%D0%BF%D0%BD%D0%B5%D0%BB%D0%B8/", "text": "\n                    Самоделната бомба, която избухна частично в лондонското метро миналата седмица е била „заредена с шрапнели” и е трябвало да причини масово поразяване с катастрофални последици, обяви в петък шефът на лондонската полиция Кресида Дик.„Ситуацията можеше да бъде много по-зле”, каза тя пред лондонското радио Ел Би Си по повод атентата на станция „Парсънс Грийн”. При атаката нямаше жертви, но пострадаха 30-ина души.По последни данни във връзка с нападението са извършени шест ареста, като двама от задържаните по-късно са били пуснати. Останалите четирима обаче ги грозят обвинения в тероризъм. Още четири адреса предстоят да се обискират.Пред медията Дик разкри още, че за изминалите няколко месеца властите във Великобритания са успели да предотвратят шест атентата, но по нейните думи се наблюдава тенденция терористите да стават все по-иновативни и трудно откриваеми.\n\n\n                    ", "date": "2017.09.23", "title": "Бомбата в лондонското метро била заредена с шрапнели"}
{"url": "http://www.monitor.bg/a/view/89002-58-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Земетресение с магнитуд 6,1 е регистрирано в Тихия океан край бреговете на Мексико, съобщи ТАСС, позовавайки се на Геоложката служба на САЩ. Епицентърът на труса е бил на 48 км югозападно от град Паредон, на дълбочина 74 км. Няма данни за пострадали и разрушения, нито за заплаха от цунами.Земетресение с магнитуд 3,4 бе регистрирано днес и вСеверна Корея, предадоха световните агенции. Китайската сеизмологична служба съобщава, че трусът е практически със същата сила като този от 3 септември, предизвикан от шестия севернокорейски ядрен опит, предаде АФП.\n „Според китайски сеизмолози трусът вероятно е бил причинен от експлозия. Той е станал на по-малко от 5 км от мястото, на което Северна Корея извърши ядреното изпитание на 3 септември, предаде ТАСС. Дълбочината на труса е 0 км, а часът, в който е станал е 8:30 ч. Гринуич, предава Ройтерс.\n  \n\n\n                    ", "date": "2017.09.23", "title": "6,1 по Рихтер разлюля бреговете на Мексико, земен трус и в Северна Корея"}
{"url": "http://www.monitor.bg/a/view/10329-%D0%98%D1%80%D0%B0%D0%BD-%D1%82%D0%B5%D1%81%D1%82%D0%B2%D0%B0-%D1%83%D1%81%D0%BF%D0%B5%D1%88%D0%BD%D0%BE-%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D1%80%D0%B0%D0%BA%D0%B5%D1%82%D0%B0-%D1%81-%D0%BE%D0%B1%D1%81%D0%B5%D0%B3-%D0%B4%D0%BE-2000-%D0%BA%D0%BC/", "text": "\n                    Иран изпита успешно новата си балистична ракета Хорамшахр с обсег 2000 километра и със способност да носи няколко конвенционални бойни глави. Тези бойни глави, качени на един носител, могат да поразяват няколко цели едновременно, предадоха световните агенции, като се позоваха на съобщение на Иранската държавна телевизия.Новата ракета бе показана вчера по време на военен парад в иранската столица Техеран.Не се съобщава точната дата на ракетното изпитание. Държавната телевизия показа само кадри от изпитанието. После бяха показани кадри и от вътрешността на ракетата.Новината за него идва в момент на напрегнат климат между Иран и САЩ относно иранската ядрена сделка, остро критикувана от американския президент Доналд Тръмп.Иран притежава вече две ракети - Гадр-Ф и Седжил, които имат обсег 2000 километра и са способни да достигнат Израел, заклет враг на Ислямската република. Тези ракети могат да достигнат и американски бази в региона.\n\n\n                    ", "date": "2017.09.23", "title": "Иран тества успешно новата си ракета с обсег до 2000 км"}
{"url": "http://www.monitor.bg/a/view/30512-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-36-%D0%B4%D1%83%D1%88%D0%B8-%D0%B2-%D0%98%D1%81%D1%82%D0%B0%D0%BD%D0%B1%D1%83%D0%BB-%D0%BF%D0%BE-%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F-%D0%B7%D0%B0-%D0%B2%D1%80%D1%8A%D0%B7%D0%BA%D0%B8-%D1%81-%D0%98%D0%94/", "text": "\n                    Турските власти задържаха 36 души в Истанбул по подозрения, че са свързани с „Ислямска държава“, предава Fox News, позовавайки се на турски медии.Задържаните са арестувани при антитерористични операции на 15 различни адреса в Истанбул, предава „Фокус“.От заподозрените 31 са чужденци. Няма информация за гражданството им. Смята се, че те са пътували до Ирак и Сирия заради „Ислямска държава“.\n\n\n                    ", "date": "2017.09.23", "title": "Арестуваха 36 души в Истанбул по подозрения за връзки с ИД"}
{"url": "http://www.monitor.bg/a/view/48996-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BA%D0%B0%D1%80%D1%82%D0%BE%D1%82%D0%B5%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    Това, което искаме да инициираме от президентската институция, е така да направим, че да имаме каталог – картотека за данните за нашите сънародници в чужбина. Това каза президентът Румен Радев на среща с българската общност в Ню Йорк, предаде БГНЕС.\"Знам, че е страшно трудно. Кой, къде, какво работи, какво учи, за да става този диалог, да има връзка между българите в чужбина, между браншовите организации в България, между образователните институции в България, между бизнеса в България. Тази връзка, къде има възможности – хора, които са завършили в чужбина, които са натрупали някаква голяма експертиза в чужбина, да могат подобаващо тези свои знания, опит, възможности, да ги предадат в България, но да имат живот, не по-малко добър от този в чужбина\", добави Радев.Той подчерта, че тези идеи се комуникират с институциите. \"Непрекъснато сме в контакт с Външно министерство и с другите институции в България. Мисли се по тези въпроси. Имаме планове. Ако искате, може да направим следващия път и нещо по-практическо, можем да ви поканим в България, където представители на общностите от различни държави, където имаме по-големи диаспори и да започнем практически мерки\", каза държавният глава. Според него е добре в Ню Йорк да се открие българско консулство.\n\n\n                    ", "date": "2017.09.23", "title": "Президентът предлага картотека на българите в чужбина"}
