{"url": "https://www.monitor.bg/bg/a/view/avtomobil-kdf-kubewagen-ot-1943-g-specheli-priza-na-retroparada-vidin-2018-140770", "text": "Приза на кмета получи Иван Цолов със своето „Камаро“ от 1987 г. .Лично кметът на Видин Огнян Ценков връчи наградата, с благодарност за всичко, което организаторът на Ретро парад Видин е направил и тепърва ще прави за провеждане на уникалното събитие. Призът на организатора отиде при Найден Марков и неговия автомобил KDF Kubewagen от 1943 година. За свой любим автомобил публиката определи автомобил Alfa Romeo Duetto Spider от 1966 г., собственост на Васил Георгиев. Специалната награда в категория мотоциклети беше връчена на Ненад Попович и неговия мотоциклет Moto Guzzi Nuovo Falcone от 1972 г., а специалната награда за най-автентичен мотоциклет отиде при Никола Манев с мотор BMW R12 от 1936 г. Наградата за масово участие получи Авто-мото клуб „Хан Кубрат“, специалната награда за международно участие беше присъдена на Деян Стевич, който привличаше вниманието на посетителите със своя Triumph от 1967 година; награди получиха и гостите от клуб „Ретромобил Румъния“ и клуб „Парачин“ – Сърбия. Специалната награда за най-добър реставратор беше връчена на Данаил Тихомиров. Специалната награда за автомобил до 1930 г. получи BMW 1602 на Жорже Некула от Румъния; специалната награда за автомобил до 1940 г. отиде при Ангел Тонов и неговото DKW F7 от 1937 г.; специалната награда за мотоциклет българско производство беше присъдена на Мирослав Стефанов с „Балкан“ 75 куб. см от 1973 г.; специалната награда за автомобил до 1960 г. получи Лъчезар Лъчезаров с BMW 700; специалната награда за автомобил до 1970 г. беше за „Рено“ 8 от 1968 г. със собственик Христо Бабачев; специалната награда за автомобил до 1980 г. спечели Иван Георгиев с „Лада“ 1600 от 1978 г.; а специалната награда за янгтаймер отиде при Mercedes W123 от 1982 г., собственост на Йевта Павлович. Всичко това се превърна в истински празник за  любители и ценители на ретро автомобили, мотоциклети и велосипеди по време на втория ретро парад  Видин 2018 г., домакин на който в събота бе дунавския град. Десетки ретро автомобили и мотоциклети, дошли от всички краища на страната, както и от съседните ни държави Румъния и Сърбия, участваха в тазгодишното издание на Ретро парад Видин 2018. Автомобилните и мотоциклетните класики направиха шествие по улиците на Видин, а крайната точка на парада беше бившето военно поделение. Там ретро возилата се подредиха, за да бъдат разгледани от компетентното жури и многобройните посетители. Кметът на Видин Огнян Ценков, под чийто патронаж се проведе събитието, официално откри второто издание на Ретро парад Видин. Той благодари на организаторите и специално на Иван Цолов, който вдъхна живот в идеята старопрестолният ни град да е домакин на такова уникално събитие. „Тази година с радост ще заявя, че има още по-голям интерес към провеждането на Ретро парада. Ние от Община Видин направихме всичко възможно, за да осигурим необходимите условия за провеждане на Ретро парада и за сигурността на участниците и на гражданите. Сигурен съм, че всеки автомобил, всеки мотоциклет, който днес се представи тук от своите собственици, е достоен да получи награда и да получи вниманието на зрителите“, каза кметът Огнян Ценков, като пожела на участниците успех, а на всички присъстващи – много хубави емоции и добро настроение. От своя страна организаторът на Ретро парад Видин 2018 Иван Цолов изказа благодарности на организациите и фирмите, с чието съдействие и спонсорство събитието стана факт. „Специални благодарности бих желал да изкажа на Община Видин и кмета г-н Огнян Ценков, който си удържа на думата – миналата година той обеща парадът да се превърне в традиционен. Това нещо вече е факт. Благодарности изказвам на общинската организация на Политическа партия ГЕРБ, които направиха дарение от 1000 лв., с което подпомогнаха организирането на парада“, заяви Иван Цолов. Той напомни и, че второто издание  на Ретро парад Видин се организира в памет на неговата любима Ерина, която за жалост вече не е сред нас. „Накрая искам да завърша с нещо лично. Днес има много участници, отвсякъде – и от Сърбия, и от Румъния, и от цяла България. Обаче един участник липсва. В този момент е редно да ви помоля за минута мълчание, но Ери не обичаше мълчанието. Затова ще ви помоля за една минута аплодисменти за това момиче, което даде всичко от себе си, за да сме днес тук“, призова Иван Цолов, а участници и зрители откликнаха с бурни аплодисменти.     През целия съботен ден  зрителите разглеждаха ретро автомобилите и ретро мотоциклетите и участваха в гласуването, което в крайна сметка определи и любимия автомобил на публиката. Сред гласувалите бяха изтеглени и късметлиите, между които бяха разпределени осигурените от спонсори награди – билети за Летни вечери на операта и балета „Баба Вида“, предоставени от Община Видин, 40-инчов телевизор, вечеря на стойност 200 лв., вечеря на стойност 50 лв., нощувка в Хижа „Старите борове“, разходка с лодка и др. Малката Елизабет пък спечели 24-инчов велосипед, изтеглен от томболата, в която участваха само деца.", "date": "2018.08.04", "title": "Автомобил от 1943 г. спечели приза на ретропарада Видин -2018 (СНИМКИ)"}
{"url": "https://www.monitor.bg/bg/a/view/stivyn-segal-stana-specialen-predstavitel-na-moskva-za-humanitarnite-vryzki-sys-sa-sht-140772", "text": "Стивън Сегал бе назначен за специален представител на руското министерство на външните работи за хуманитарните връзки със САЩ, предаде ТАСС, като се позова на съобщение на дипломатическото ведомство. Американският актьор има руско гражданство. \"Стивън Сегал бе назначен за специален представител на министерството на външните работи на Русия по въпросите на руско-американските хуманитарни връзки. Той има за задача да съдейства за по-нататъшното развитие на руско-американските отношения в хуманитарната сфера, включително взаимодействието в областта на културата, изкуствата, обществения и младежкия обмен и т. н.\", се казва в съобщението. От руското външно министерство уточниха, че актьорът ще заема обществено-политическа длъжност, за която няма да получава парично възнаграждение. Това е случай, при който \"народната дипломация се среща с традиционната дипломация. В международната практика може да се направи паралел с функциите на посланиците на добра воля на ООН\", казаха от руското външнополитическо ведомство. Роденият в САЩ Стивън Сегал получи руско гражданство през ноември 2016 г. Той често посещава Русия и нееднократно е изразявал симпатиите си към нея, отбелязва ТАСС.", "date": "2018.08.04", "title": "Стивън Сегал стана специален представител на Москва за хуманитарните връзки със САЩ"}
{"url": "https://www.monitor.bg/bg/a/view/v-bansko-zapochna-21-vija-mejdunaroden-djaz-festival-140771", "text": "Председателят на Народното събрание Цвета Караянчева откри Международния джаз фестивал в Банско, съобщиха от пресцентъра на Народното събрание. Тя е поздравила участниците и гостите на най-големия летен музикален форум в България и го е определила като изключително популярно и магнетично за публиката културно събитие. Този фестивал, с вече 21-годишна история, се превърна в убежище на съмишленици от всичко континенти, на световни артисти, които общуват на езика на музиката и не се нуждаят от преводач, е посочила Цвета Караянчева. Това е невероятно въздействащо, още повече, когато се случва сред приказния декор на Банско, е допълнила тя. По думите й най-характерното качество на джаза е, че е музика на свободомислещите хора и защитава тяхната индивидуалност. Председателят на парламента е отбелязала, че тук, в полите на Пирин, си дават среща знаменитости в изкуството от цял свят - вокални изпълнители, инструменталисти, импровизатори. Цвета Караянчева е изразила увереност, че те ще се превърнат в най-добрите културни пратеници на България зад граница. Нека тази неуловима енергия, с която е пропит въздухът на фестивала, да ни свърже с невидимите мостове на приятелството, които само музиката е в състояние да съгради, е добавила тя.", "date": "2018.08.04", "title": "В Банско започна 21-вия международен джаз фестивал "}
{"url": "https://www.monitor.bg/bg/a/view/loko-pd-shokira-ludogorec-v-razgrad-140774", "text": "Шампионът „Лудогорец“ сензационно загуби от „Локомотив“ (Пловдив) с 0:1 в среща от третия кръг на Първа лига в Разград. \"Орлите\" на три пъти нацелиха гредите и бяха обезсърчени от вратаря Мартин Луков, отразил множество удари. Резервата Филип Михалевич (86) пък донесе трите точки за \"смърфовете\" след грешка на Форстър. Това бе втора поредна загуба за тима на Пауло Аутори след тази от унгарския МОЛ Види (0:1) през седмицата, довела до отпадането от Шампионската лига още във втория квалификационен кръг и продължаване в Лига Европа. „Лудогорец“ изпусна и дузпа две минути след началото на второто полувреме, отсэдена за игра с ръка на Йосип Томашевич. Вратаря Лусов обаче отрази удара на Клаудиу Кешеру. Ботев (Пд) - Етър 2:0 (1:0 Стивън Петков 47, 2:0 Тодор Неделев 81-д.) Верея - Берое 0:2 (0:1 Мартин Райнов 20, 0:2 Мартин Камбуров 65) Черно море (Вн) - Септември (Сф) 1:5 (0:1 Крис Гади 5, 0:2 Здравко Димитров 41, 0:3 Крис Гади 58, 1:3 Пламен Димов 69, 1:4 Крис Гади 83, 1:5 Асен Чандъров 90+5-д.) Лудогорец - Локомотив (Пд) 0:1 (0:1 Филип Михалевич 86) 5 август 2018, неделя, 18:30 ч: Ботев (Вр) - Левски - пряко по Диема спорт 5 август 2018, неделя, 20:45 ч: ЦСКА-София - Дунав (Русе)  - пряко по Диема спорт 6 август 2018, понеделник, 20:30 ч: Славия - Витоша - пряко по Диема спорт", "date": "2018.08.04", "title": "„Локо“ (Пд) шокира „Лудогорец“ в Разград"}
{"url": "https://www.monitor.bg/bg/a/view/septemvri-razgromi-cherno-more-nasred-varna-140773", "text": "\"Септември\" записа първа победа за сезона в Първа професионална лита след категоричен успех като гост над \"Черно море\" във Варна с 5:1. Поражението пък е първо за \"моряците\" от началото на новия шампионат. Гостите успяха да открият резултата още в 5-та минута – точен бе Крис Гади с глава. Вторият гол за „Септември” реализира Здравко Димитров в края на първото полувреме. В 58-та минута \"Септември\" поведе с 3:0 – това попадение отново бе дело на Крис Гади. В 69-та минута \"Черно море\" намали пасива си с помощта на Пламен Димов - 1:3. В 83-та минута Крис Гади бе изведен в от Борис Галчев отдясно, напредна с топката и с хубав удар вкара за 4:1. В 90+3 минута Асен Чандъров от дузпа оформи крайното 5:1 за гостите.", "date": "2018.08.04", "title": "\"Септември\" разгроми \"Черно море\" насред Варна"}
{"url": "https://www.monitor.bg/bg/a/view/psj-se-dekorira-sys-superkupata-na-francija-sled-razgrom-na-monako-140767", "text": "Шампионът и носител на Купата на Франция - ПСЖ, започна сезона с трофей. Парижани победиха убедително Монако с 4:0 в мач за Суперкупата на страната. Двубоят бе официален дебют за легендарния вратар Джанлуиджи Буфон.   Анхел ди Мария се разписа на два пъти, а Кристофър Нкюнкю и Тимъти Уеа добавиха по едно попадение за тима на Томас Тухел. Срещата се игра в китайския град Шънжън. ПСЖ спечели осма Суперкупа в историята си, която е и шеста поредна. Парижани триумфират неизменно в този двубой от 2013 година насам.", "date": "2018.08.04", "title": "ПСЖ се декорира със Суперкупата на Франция след разгром на „Монако”"}
{"url": "https://www.monitor.bg/bg/a/view/dejurnite-lyji-po-adres-na-peevski-140768", "text": "„Дневник“ на олигарха Иво Прокопиев съвсем без никакви скрупули продължава да тиражира дежурните лъжи по адрес на депутата и наш издател Делян Пеевски. Както е известно медиите от Фабриката за фалшиви новини, в чиито редици лично място заема „Дневник“, имат за задача да продуцират дневен норматив от манипулаци по адрес на Пеевски, без значение от темата. Най-често фалшивите новини с неговото име варират в три тематични кръга – строителен бизнес, „Булгартабак“ и медийна среда. И по трите опорни точки се измислят еднообразни лъжи, а последния случай е именно такъв. В публикацията за това, че грантаджията и активист на партията на олигархията „Дай, България“ Емил Джасим е спечелил дело на първа инстанция срещу агенция „Блиц“, от „Дневник“ промушват долнопробната инсинуация как медиите, които Джасим съди били „близки до депутата от ДПС Делян Пеевски“. Причината за тази формулировка е, че Пеевски няма нищо общо с изброените медии и данните от Търговския регистър го доказват. Съответно, обратното твърдение би било долнопробна клевета. Само, че прокопиевите медии държат да повтарят опорната точка, че Пеевски контролирал медийната среда и затова си служат с подобни витиевати, но неверни по съдържание, квалификации. Ако има случаи, в които може да се оправдае твърдението „медии близки до..“, това са стенограмите АРГО-гейт. Там ясно е описано как олигархът Иво Прокопиев раздава указания на главния редактор на „Медиапул“ Стояна Георгиева, колумниста в „Клуб Зет“ и „Дойче веле“ Иван Бедров. Също така, Прокопиев твърди, че има журналисти в националните телевизии, на които може да повлияе кого и как да интервюират.", "date": "2018.08.04", "title": "Дежурните лъжи по адрес на Пеевски"}
{"url": "https://www.monitor.bg:443/bg/a/view/pochina-6-godishnijat-martin-ot-sandanski-140764", "text": "От пресцентъра на болница „Пирогов“ дойде тъжната вест, че тази нощ е починал 6-годишният Мартин от Сандански, който преди десетина дни беше пометен от автомобил на тротоар в Сандански. Въпреки усилията на лекарите реаниматори момченцето не можа да излезе от състоянието на кома и отиде завинаги в един по-добър свят. Припомняме, че на 25-ти юли около 09:05 часа сутринта на тротоара на стръмната улица “Александър Буйнов  в курортния град 73-годишният С. Я. помля с колата си „Фолксваген Поло“.  В същият ден лекари в Сандански му направиха животоспасяващи операции, след което беше транспортиран в София със специализирана линейка за “Пирогов”.     73-годишият дядо от Сандански не се подчинил на забранителен знак, поставен временно заради ремонт на улицата, извършван от ВИК фирма, заобиколил багер, „ожулил“ странично две паркирани леки коли, после  по стръмната улица колата връхлетяла на тротоара върху  нищо неподозиращия 6-годишен Мартин. Той чакал с баба си своята майка и по-малкото си  7-месечно братче, които отишли  до близкия магазин да пазаруват. На мястото  имало багер, работници от общинската ВиК-фирма и шефът й Крум Аргиров: “Шофьорът дойде при нас да пита кога ще може да се минава. Казахме му, че няма да е скоро, защото сега започваме. Върна се до колата, качи се и потегли с мръсна газ. Удари две коли и след това и детето. Изживях страхотен шок! Страшно съжалявам, че не бях на 5 метра по-наблизо, за да дръпна детето”, каза директорът на общинското водно дружество “Увекс” Крум Аргиров.       Детето бързо е транспортирано с линейка до спешно отделение на санданската болница „Свети врач“, където лекарите са установили фрактура на едното бедро, разкъсани вътрешности  и тежка черепно-мозъчна травма. Медиците веднага  започнали животоспасяваща операция на малкия Мартин, която би позволила да бъде транспортиран до „Пирогов“. От София пристигна неврохирург, който се включи в операцията. Около 14.30 часа същия операцията приключила, като на 6-годишния Мартин е отстранен единия далак. Поради голямата кръвозагуба на момчето са прелети 3 банки  с кръв и плазма. Около 16 часа 6-годишният Мартин беше транспортиран с реаномобил до детска травматология в „Пирогов“.    73-годишният водач на автомобила причинил трагичния инцидент беше задържан за 24-часа, след което освободен под парична гаранция от 1000 лева. Обяснил на разследващите, че спирачките му отказали и колата станала неуправляема. Вероятно обвинението срещу него ще бъде променено в убийство по непредпазливост. ", "date": "2018.08.04", "title": "Почина 6-годишният Мартин от Сандански"}
{"url": "https://www.monitor.bg:443/bg/a/view/limuzina-v-kompakten-format-140760", "text": "След успешния старт на новата A-класа, сега Mercedes-Benz разширява фамилията от компактни модели. В отговор на желанията на много клиенти, марката от Щутгарт предлага A-класата като седан. Вече има нова привлекателна алтернатива за всеки, който търси компактна спортна лимузина с отделен багажник. Това ще помогне на Mercedes-Benz да спечели нови клиенти. Световната премиера на новата A-класа седан пред широката публика ще се състои на автомобилното изложение в Париж от 4 до 14 октомври 2018 г. Компактната лимузина е разработена в Зинделфинген, Германия и ще се произвежда в Германия и Мексико. Mercedes-Benz вече представи удължена версия на седана A-класа L на изложението в Пекин през април. Седанът с дълга база е разработен ексклузивно за китайския пазар и се произвежда само там. Новият седан Mercedes-Benz A-класа е наследник на модела CLA, който стана много успешен и постигна високи резултати както в Европа, така и на американския пазар. Новият модел се отличава с пуристичен дизайн, в който са съчетани чисти форми с опростени линии и прецизно оформени отвори. Новият седан A-класа е с пропорциите на динамична и компактна лимузина с къси надвеси отпред и отзад. Позиционираната назад остъклена част на купето и компактната задна част подсилват динамичното излъчване на автомобила. Спортната визия на A-класата седан се подсилва и от 16 до 19-цоловите джанти и релефните калници. Основните размери на новата A-класа седан са дължина 4,55 метра, широчина 1,80 метра, височина 1,45 м и междуосие 2,73 м. Обемът на багажника е 420 литра. Интериорът на новия седан Mercedes-Benz A-класа е претърпял революционна промяна отвътре в компактния клас и създава ново пространствено усещане. Авангардният дизайн на арматурното табло е основен акцент в уникалната интериорна архитектура. Дизайнерите са премахнали напълно издадената напред горна повърхност на кокпита. По този начин арматурното табло с криловидна форма обхваща визуално и без прекъсване цялата ширина на купето между двете предни врати. Широкият дисплей е позициониран напълно самостоятелно. Вентилационните отвори са със спортна турбинна визия. Под основната част на арматурното табло е разположена долната секция с формата на крило. Крилото изглежда като носещо се в пространството, тъй като не е свързано и няма преходни форми към съседните повърхности. Предлага се и амбиентно осветление с 64 цвята. Различните цветове се комбинират в 10 цветови теми, като с промяната на цветовете се постига авангарден визуален ефект. Напълно самостоятелно позиционираният кокпит се предлага в три варианта - с два 7-инчови дисплея, с един 7-инчов и един 10,25-инчов дисплей и с два 10,25-инчови дисплея. Новата A-класа е първият модел на Mercedes-Benz, оборудван с изцяло новата мултимедийна система MBUX, която същевременно ни въвежда и в нова ера на системите за свързаност. MBUX е част от стандартното оборудване на A-класата седан. Уникално свойство на тази система е нейната способност да се обучава, благодарение на изкуствен интелект. MBUX може да се настройва и адаптира според изискванията на потребителя. Оборудването включва и широкоекранен кокпит със сензорен мултимедиен дисплей, навигационен дисплей, базиран на технология за добавена реалност, интелигентно гласово управление с разпознаване на естествен говор, активиращо се с ключовата дума Hey Mercedes. Предлага се и Head-Up дисплей. Сензорният дисплей е част от всеобхватната концепция за сензорно управление MBUX, включваща сензорен екран, сензорен панел върху централната конзола и сензорни бутони върху волана. Като начало за новия седан Mercedes-Benz A-класа се предлагат един бензинов и един дизелов двигател. Моделът A 200 е с мощност 163 к.с. и 250 Нм, съчетан със 7-степенна автоматична скоростна кутия 7G-DCT с двоен съединител. Дизеловият мотор в модела A 180 d е с мощност 116 к.с. и 260 Нм, съчетан със 7-степенна автоматична трансмисия с двоен съединител 7G-DCT. Компактната лимузина Mercedes-Benz А-класа седан е с високо ниво на безопасност, благодарение на съвременни асистиращи системи с функциите на S-класата. За първи път А-класата може да се движи полуавтономно в определени ситуации. За тази цел автомобилът следи внимателно ситуацията на пътя чрез видеокамери и радарни системи, които му позволяват да вижда до 500 метра напред. А-класата също така използва пътни карти и навигационни данни за функциите за подпомагане на шофирането. Оборудването включва и други функции, като активен асистент за аварийно спиране и интуитивния активен асистент за смяна на лентата за движение. Най-напред A-класата седан ще се предлага и във версия Edition First. Оформлението на специалния модел ще се отличава с различни екстериорни и интериорни акценти с цвят на мед. През 2019 г. ще започне и производството на новата A-класа седан в завода на Mercedes-Benz в Германия. У нас седанът А-класа ще бъде представен през ноември от генералния дистрибутор на Mercedes-Benz за България „Силвър Стар”.", "date": "2018.08.04", "title": "Лимузина в компактен формат"}
{"url": "https://www.monitor.bg/bg/a/view/burgaski-obshtinar-ot-bsp-bil-v-istanbul-zaedno-s-mitio-ochite-140769", "text": "Председателят на групата на БСП в бургаския общински съвет Бенчо Бенчев е бил в Турция заедно с арестувания несебърски бос Димитър Желязков – Митьо Очите. Желязков беше задържан в истанбулски хотел, а по-рано през седмицата 19 сочени за негови приближени бяха заловени в Бургаско в хода на операция срещу организирана престъпна група за рекет и наркоразпространение. Към момента не е ясно в какво качество Бенчев е придружавал Митьо Очите и дали и той е бил арестуван. Общинският съветник от гражданската квота на социалистите, който извън политиката е крупен зърнопроизводител и предприемач, стана медийно известен в началото на годината около прокурорските проверки на собствениците на луксозни коли и скъпи имоти. Притежава три луксозни лимузини, сред които „Ролс Ройс“ за 200 000 евро. През миналата година Бенчо Бенчев става съдружник в „Аркус сигурност“ – охранителната фирма на Димитър Желязков – Митьо Очите. Димитър Желязков е казвал в интервюта, че е само неин консултант.", "date": "2018.08.04", "title": "Бургаски общинар от БСП бил в Истанбул заедно с Митьо Очите"}
{"url": "https://www.monitor.bg:443/bg/a/view/nebeto-se-okaza-tjasno-dva-samoleta-se-sblyskaha-v-rumynija-140762", "text": "Два лекомоторни самолета се сблъскаха днес в окръг Сучава, Северна Румъния, предаде информационният сайт Зиаре. Инцидентът е станал по време на тренировъчен полет. Един от пилотите е загинал, съобщи Инспекторатът за извънредни ситуации в Сучава. Вторият пилот е изваден от самолета и състоянието му е стабилно. Летците участвали в тренировъчни полети преди началото на авиошоу с международно участие на летище \"Щефан Велики\" в Сучава. Представители на окръжната администрация водят разследване около обстоятелствата на инцидента, а авиошоуто бе отменено.", "date": "2018.08.04", "title": "Небето се оказа тясно - Два самолета се сблъскаха в Румъния"}
{"url": "https://www.monitor.bg:443/bg/a/view/antyni-ivanov-na-polufinal-na-200-metra-byterflaj-140766", "text": "Антъни Иванов се класира за финала в коронната си дисциплина 200 м бътерфлай. Във втората полуфинална серия 19-годишният състезател от Велико Търново завърши на трета позиция с 1,56,58 мин.  Така Антъни влезе със 7-о време във финала на 200 м бътерфлай. Благодарение на него България ще има представител във финал на европейско по плуване след пауза от 21 г. Денислав Калчев бе последният наш представител в старт за разпределение на медалите - през 1997 г. в Севиля на 100 м бътерфлай. Миналата година Антъни влезе във финала на световното на 200 м и завърши 8-и. Финалът на българина в Глазгоу е утре от 20,45 ч българско време. В същото време британката Джорджия Дейвис постави нов европейски рекорд на 50 метра гръб (жени) по време на шампионата на Стария континент по плуване в Глазгоу. Дейвис бе най-бърза в сериите с 27.21 секунди, което е ново върхово постижение на Европа в дисциплината. Българката Габриела Георгиева зае 32-о място в сериите с 29.58 секунди. Рекордьорката на България на 50 гръб Екатерина Аврамова, която от години се състезава за Турция, е 29-а с 29.27 секунди. Българският дует Александра Атанасова и Далия Пенкова завърши на последното 19-о място във волната програма на европейското първенство по синхронно плуване в Глазгоу. Българките постигнахата резултат от 73.2333 точки, което не им бе достатъчно да се наредят сред 12-те тима, класиращи се за финала. Квалификацията бе спечелена от тима на Русия с резултат от 96.0333 точки. Втори и трети се наредиха дуетите на Украйна и Италия. Финалът в дисциплината е насрочен за вторник.", "date": "2018.08.04", "title": "Антъни Иванов на финал на 200 метра бътерфлай "}
{"url": "https://www.monitor.bg:443/bg/a/view/vsichki-bylgarski-jivotni-se-sybraha-kraj-vyrshec-140761", "text": "Национален събор \"Да покажем българското\" започна от днес във Вършец по повод празника на курорта, минералната вода и Балкана, който се отбелязва през седмицата.  В местността \"Иванчова поляна\" в Стара планина над Вършец се представят животни от различни видове и породи, създадени в България - кучета, коне, овце и т.н. В събора участват стопани с техните животни от всички краища на България - София, Пловдив, Плевен, Враца, Видин, Монтана, Костинброд, Първомай и т.н. Националният събор, който ще продължи два дни, е организиран от общината във Връшец. В продължение на седмица в града текат различни прояви за празника на града, с които целим популяризиране на курорта, обяви кметът на Вършец Иван Лазаров.", "date": "2018.08.04", "title": "Всички български животни се събраха край Вършец"}
{"url": "https://www.monitor.bg:443/bg/a/view/leten-grip-vyrluva-v-kustendilsko-desetki-zarazeni-140763", "text": "Летен грип натръшка десетки кюстендилци, алармираха лични лекари. Изключително много са хората, които са с еднакви симптоми. „Ние сами си кръстихме грипа – морски, защото пациентите ни се разболяват след прекаран летен отпуск на морето. Те най-често се оплакват от силни болки в стомаха, висока температура и повръщане. Най-много са малките пациенти, при които лечението е и по-продължително. Често те се дехидратират, а някои дори стигат до болница“, обяснява кюстендилска педиатърка. По данни от Регионалната здравна инспекция в Кюстендил само за седмица е отчетен двоен ръст на болните от ентероколити. „Предходния отчетен период те са били 11, а няколко дни по-късно бройката достигна 23. Имайте предвид, че част от болните до този момент не са потърсили лекарска помощ, а са прибягнали до самолечение. Това обаче може да бъде много опасно“, обясняват медицински специалисти. Масово фармацевтите в Кюстендилско също отчитат ръст при продажбите на медикаменти за стомашно-чревни разстройства. „Преди ден при мен дойде цяло семейство. Всичките 5 човека, сред които три деца, бяха с еднакви симптоми. Повръщане, болки в стомаха, температура и разстройство. Дадох им медикаменти, но моят съвет бе ако не почувстват подобрение в рамките на ден-два, непременно да посетят личния си лекар“, обяснява 45-годишна фармацевтка от областния град. „Грипът е наистина коварен. Представете си на тази горещина, да имаш температура. На мен се наложи да стоя на легло два дни и да не мърдам от вкъщи. Детенцето ми също много трудно се възстанови. Този път обаче се спасихме от антибиотици. Минахме само с лекарства за температура“, разказва и 25-годишна майка на 2-годишно момченце.", "date": "2018.08.04", "title": "Летен грип върлува в Кюстендилско – десетки заразени"}
{"url": "https://www.monitor.bg:443/bg/a/view/dubrovnik-ogranichava-broja-na-turistite-140765", "text": "Хърватският град Дубровник, който е включен в списъка на културното наследство на ЮНЕСКО, е заплашен да бъде залят от туристи от круизните кораби, пристигащи там всеки ден, отбелязва агенция Ройтерс. Между януари и юни близо 280 000 туристи от 188 круизни кораба са посетили живописния пристанищен град на Адриатическо море, построен преди 800 години. Миналата година 749 000 души са слезли в Дубровник от 539 круизни кораба. Магазинерите, ресторантьорите и 1500-те жители на Стария град се мъчат да обслужат тълпите от туристи. Старият град на Дубровник е зоната в крайбрежната крепост, позната и от телевизионния сериал \"Игра на тронове\". Миналата година ЮНЕСКО предупреди Дубровник, че статутът му на обект от културното наследство е застрашен от огромния брой туристи за капацитета на града и круизните кораби, хвърлящи котва там. За да разреши проблема, Дубровник въведе през 2017 г. план \"Уважавай града\", който има за цел да ограничи броя на туристите от круизни кораби, посещаващи Стария град, до 4000 по всяко време. \"Проектът започна да дава резултат този сезон и ние можем да видим подобрения в качеството на приема на гости от круизни кораби и по-малко тълпи\", заяви Сандра Миловчич от Туристическата асоциация на Дубровник. Тя каза, че броят на туристите, които отсядат в града, също се е повишил тази година. По официални данни над 4,2 милиона души са прекарали поне една нощ в Дубровник до момента, което е увеличение с 14 процента спрямо същия период на миналата година. Според специализиран интернет портал за круизни пътешествия Дубровник е обявен за най-добрата източносредиземноморска дестинация за подобни пътувания за 2017 г. и 2018 г. Черногорският град Котор, Венеция в Италия и гръцките острови Санторини и Родос се нареждат след хърватския пристанищен град, отбелязва Ройтерс.", "date": "2018.08.04", "title": "Дубровник ограничава броя на туристите"}
{"url": "https://www.monitor.bg:443/bg/a/view/machkaj-nikol-grisho-140743", "text": "Изразът „Мачкай, Гришо!“, в подкрепа на ракета №1 на България, придоби съвсем различен смисъл след началото на връзката му с Никол Шерцингер. Искрата между световноизвестната певица и Григор Димитров пламна в края на 2015 г., което даде интересен повод за гордост на средностатистическия българин. Вокалистката на бившата момичешка група The Pussycat Dolls направи невинна грешка. Веднага след като с Гришо обявиха официално връзката си, тя публикува в социалните мрежи своя снимка от леглото. Тогава се сблъска за първи път с българина – невъзпитан, вулгарен, любопитен. Родните плеймейтки са „големи звезди“, могат да си позволят да се чекнат голи по чаршафите за селфи и да трупат лайкове, но хасковската снаха - не. Истински фурор, вълна от коментари и стотици споделяния на кадъра заляха Фейсбук по това време. Виртуалните байганьовци да отиде „на прасе“ в Хасково, като това са само част от по-приемливите коментари. Появи се и нова мода – всеки трети реши да се прави на търговец под кадрите й: „Продавам Москвич 12-ка, и може и бартер. С нови летни гуми, платена гражданска и годишна винетка.“ и прочие. Най-тъжното относно цялата сага между българина в социалните мрежи и 40-годишната звезда е, че тя продължава. Бърза справка в профила на изпълнителката на Don't Hold Your Breath показва, че две години по-късно тя под снимките си. „Сърчица, like-ове, усмивчици, комплименти, лиготии... ама може да си ги навр*те някъде! Тука жъне един българин от Хасково! Удри, Гришка!“, обърна се към чуждестранните почитатели на Никол в защита на Димитров един от потребителите преди дни. Феновете на звездната двойка живо се вълнуват и от папарашките снимки от съвместните им екскурзии. Като например кадрите от последния им отдих на яхта в баровския френски курорт Сен Тропе. Любуват се на морето, на целувките им, на усмивките им... Да, ама не! Българинът живо се вълнува от това къде се полива с маркуча Шерцингер, къде точно я погледнал Гришо и защо, видиш ли, Не се тревожи, Николче, и слаба да беше – щяха да те хокат, че не си отишла на прасе в Хасково и да качиш някое килце. За радост на Никол, у нас Инстаграм и Туитър все още не са на почит и поне там сънародниците на 27-годишния спортист не я заливат с обидни коментари. Разбира се, не можем да не отчетем факта, че редица българи скочиха срещу нашенци, които изляха простотията си в социалните мрежи. По всичко личи, че Никол е готова да стане хасковската снаха, за каквато я спрягат. Освен че се престраши да дойде до родината на Гришо, певицата все по-често говори за сватба. През месец май тя дебютира на престижния филмов фестивал в Кан. Тоалетът на чаровната брюнетка даде повод на българските й фенове да се надяват на скорошна венчавка с най-добрия ни тенисист - тя се появи в дълга бяла рокля, наподобяваща булчинска, дело на ливанската модна къща Ashi Studio. Месец по-късно, в интервю за британския вестник „Мирър“, тя сподели, че е готова да се разходи до олтара. Терен за пищна церемония по всяка вероятност ще даде някой морски курорт. „Аз съм хавайка, същество на водата. Плажът е моят втори дом. Някой ден бих се венчала там. Не знам къде точно, може би в родния Хавай. Имам привързаност към морето. Аз съм океански ангел“, изповяда се Шерцингер. Тя сподели още, че се чувства на 27 години, каквото сочи и ЕГН-то на Димитров. Може би скоро ще видим Грикол, както ги наричат някои фенове, да обменят брачни обети. Дано обаче снимките от щастливото събитие да не стигнат до Фейсбук.", "date": "2018.08.04", "title": "Мачкай Никол, Гришо!"}
{"url": "https://www.monitor.bg:443/bg/a/view/ot-vratata-za-halkata-ili-zashto-zvezdite-tichat-kym-oltara-140742", "text": "Традицията повелява първо да опознаеш някого, да поживеете заедно и ако характерите ви си пасват – да създадете семейство. Тенденцията при известните личности напоследък обаче гласи буквално „от вратата за халката“. Дали защото две-три хиляди или милиона не ги бъркат за бързо организиране на сватба или знаят, че могат да си позволят добри адвокати в случай на развод, факт е, че напоследък срещаме много подобни примери. Най-прясно сгодени в звездната А-листа са музикантът която му е кака с 10 години. За връзката им стана ясно в началото на юни, като двамата всъщност не са крили любовта си. „Те се срещат и това е ново. Подхождат си и двамата имат интерес един към друг. Не се опитваха да го пазят в тайна. Бяха на публично място и говориха с хората около тях, стояха близо един до друг и изглеждаха много щастливи“, издаде още тогава техен близък пред сп. US Weekly. За да покаже сериозните си намерения към чаровната индийка, Джонас я запозна със семейството си още на следващата седмица, като я заведе на сватбата на свой братовчед. „Това е голяма стъпка – Ник да заведе Приянка на сватбата на братовчед си. Той ходи на много срещи през последната година, но никога не е било толкова сериозно“, разкри приятел на певеца пред сп. People. Според източника, родителите на Джонас са харесали новата му любима, въпреки възрастовата разлика. Малко след това с чар и 100-каратова усмивка музикантът от своя страна се бори за одобрението на бъдещата си тъща – Мадху. Една от най-любопитните светски двойки в последно време замина на любовен воаяж в родината на Чопра – Индия. Седмица по-късно стана ясно, че Приянка и Ник са се сгодили. Изпълнителят на Jealous е поискал ръката на избраницата си навръх 36-ия й рожден ден, като партито за празника е било в Лондон. „Близките и приятелите на Ник никога не са го виждали толкова щастлив и много се вълнуват за него. Той приема изключително сериозно отношенията си с Приянка“, съобщиха приятелите им. Вестта за годежа е потвърдена и от режисьора Али Абас, който заяви, че актрисата вече не е част от екипа на филма му Bharat. По думите му, напускането й е свързано с щастливото събитие. „Приянка вече не е част от екипа ни. Причината е много специално събитие. Всички много се радваме за нея и й желаем тонове щастие и любов“, написа в социалните мрежи Абас. Това, че звездата от „Спасители на плажа“ е по-възрастна от новата си изгора, не е шокиращо на фона на другите връзки на Ник. През януари той имаше кратка афера с актрисата Деми Мур, която му е кака с три десетилетия. Сред по-възрастните звезди, с които Ник е поддържал романтични отношения, са още актрисата Кейт Хъдсън и австралийската певица Делта Гудрем. Още по-напорист се оказа Той зададе съдбоносния въпрос на племеницата на Алекс Болдуин – Хейли, след само един месец връзка. Новината остави фен базата му разочарована, главно в лицето на влюбени тинейджърки, и повдигна въпроса как така е готов за сватба, като непосредствено преди това призна, че певицата Селена Гомес го е оставила с разбито сърце. Може би е решил, че звуците на Менделсон ще го „излекуват“. Поп идолът направил своето предложение на 21-годишната си актуална половинка по време на вечеря в ресторант на Бахамските острови. Клиенти на заведението разказали на журналисти от сайта TMZ, че телохранителите на Бийбър ги били помолили да изключат смартфоните си по време на предложението на 24-годишната звезда. Бащата на Джъстин, Джеръми, написа в Инстаграм, че се гордее със сина си и очаква с нетърпение новия епизод в живота му. Поздрави любимецът на тийнейджърите получи и от майка си, Пати Малет. Сега Бийбър оповести, че ще си вземе отпуск от студиото, за да се съсредоточи върху организацията на сватбата си. Това стана ясно броени дни, след като се появи последният сингъл на певеца No Brainer, за което той си партнира с диджей Калед. Бийбър искал да прекара възможно най-много време с годеницата си и затова щял да остави кариерата си на трупчета поне докато не мине венчавката. За няколко седмици време не само откри любовта, но и се престраши да се разходи до олтара с новата си муза – Пийт Дейвидсън. За годежа на чаровното миньонче и любимият й, който е сценарист и актьор в хумористичното предаване Saturday Night Live, стана ясно от близък до новоизлюпената звездна двойка. „Годежът е от скоро. Те са просто двама души, които откриха бързо любовта и през цялото време са щастливи заедно. Двамата започнаха да го обсъждат миналия уикенд. Не е нещо, което крият“, сподели анонимният източник. След като новината предизвика фурор, влюбените се наложи да признаят публично. Искрата между изпълнителката на No Tears Left To Cry и Дейвидсън пламна през май, веднага след раздялата на 24-годишната красавица с рапъра Мак Милър. Фактът, че Ариана и комикът се сгодиха едва след месец връзка събуди съмнение във феновете дали изобщо ще се стигне до сватбени камбани. В отговор на това те увековечиха любовта си с татуировки. Поп старлетката си направи татус в чест на покойния баща на Пийт, който е загинал по време на кървавия атентат на 11 септември през 2001 г. Татусът гласи „8418“, какъвто е бил номерът на баджа на Скот Дейвидсън, който е бил пожарникар. Самият Пийт има същата рисунка на лявата си подмишница. Сценаристът на Saturday Night Live пък татуира на врата си Playboy зайче. Причината – чаровната брюнетка е известна като почитател на този символ. Не по-малко любопитен пример срещаме и сред родните знаменитости. Една от най-противоречивите носителки на титлата Мис България – вдигнаха сватба през юни, като познанството им към днешна дата е едва от четири месеца. Те си казаха заветното „да“ на стилна церемония на плажа в съседна Гърция. За избраника на перничанката не се знае много. В медийното пространство се завъртяха сценарии, че той е бил женен с деца, а други го определят като заклет ерген и твърдят, че това е първата му сватба. Ивайло е доктор и компютърен инженер, като близки разкриха, че е бивш шеф на болница „Токуда“, а в момента развива собствен бизнес в областта на ортопедията и медицината. Ясно е обаче, че Мис България 2009 получила годежен пръстен още след 30-ия ден. \"Съпругът ми в момента е любовта на моя живот. Надявам се да е завинаги\", заяви пред Нова тв младоженката. Меденият си месец те поляха първо в Истанбул, а в момента влюбените са се отдали на заслужена почивка в Ню Йорк.Това е вторият път, в който Антония влиза в булчинска рокля. Тя беше във връзка с руския бизнесмен Александър Бередин цели десет години. Двамата така и не се сдобиха с наследник. Миската с юридически ценз обясни, че в лицето на Бередин не е срещнала бащата на своите деца. Като причина за разпада в отношенията им блондинката визира „изчерпване на връзката“. „Няма конкретна причина и категорично няма замесен трети човек. Обмислям това решение от доста време, то е резултат от емоционални натрупвания. Нямам никакви материални претенции към мъжа си, успявам да се издържам и сама.”, отсече тогава Петрова. Според близки до изкусителната блондинка, тя вече е бременна в третия месец. Това обяснява защо с новата й тръпка прибързаха със сватбата. Спекулации сочат, че Антония всъщност е имала репродуктивни проблеми. Малко след като се запознали с Батинков, двамата се отбили край Рупите на път за Гърция и тогава тя се помолила за наследник. Засега миската кара лека бременност и няма никакви оплаквания. Лекарите са й дали зелена светлина за околосветско пътешествие, след обещанието да се храни добре и да си почива подобаващо.", "date": "2018.08.04", "title": "От вратата за халката или защо звездите тичат към олтара"}
{"url": "https://www.monitor.bg:443/bg/a/view/etiket-modnite-zakoni-v-kralskija-dvor-140745", "text": "Короната е тежка. Особено когато попаднеш в приказка, подобно на бившата актриса и настояща херцогиня на Съсекс Меган Маркъл. От холивудска красавица в минижуп тя се превърна в част от кралското семейство. Макар някои от „модните закони“ в замъка Уиндзор да изглеждат твърде строги, те могат да са полезни за обикновените дами, които робуват на добрия вкус и етикеция. Не можем да говорим за британските особи със синя кръв, без да споменем кралица Елизабет II. Нейната модна тайна е, че Причината – така привлича повече внимание и изпъква в тълпата. „Тя трябва наистина да изпъква, за да може хората после гордо да заявят: „Видях кралицата!“ Ако се появи някъде и има хиляди хора, тълпата отзад трябва да успее да зърне поне цветната й шапка“, издаде нейната снаха принцеса Софи в документалния филм „Кралицата на 90“. Присъщо за членовете на кралското семейство е изречението „Колкото повече шапки, толкова по-добре“. Един от бонусите да си част от елита е, че и да си в крак с модата. Манията по тези аксесоари е породена от факта, че до 1950 година е било забранено на придворните дами да показват косите си на публични места. Според британския експерт-консултант по етикет Даяна Мейдър в днешно време шапките са по-подходящи за определени събития като църковни служби, сватби и прочие. За съжаление обаче Първо, те са предназначени само за вече омъжени дами или кръвни членове на кралското семейство. Затова и актуалната херцогиня на Кеймбридж Кейт Мидълтън не сложи корона до сватбата си с принц Уилям. „Лъскави диаманти и тиари никога не се носят през деня и са позволени само на омъжените дами. Това показа статуса им и другите мъже разбират, че те не се оглеждат за съпруг“, категорична е Мейдър. Почти задължително обаче е носенето на ръкавици. Макар те да са се превърнали в моден аксесоар, първоначалното им предназначение е да предпазват кралските особи от бактерии и настинки. Не можем да не отчетем факта, че след принцеса Даяна, която не им беше фен, младите членове на семейството често отказват да носят такива в топлите дни. Все пак за Даяна това не беше прищявка на тема стил, а със свалянето на ръкавиците тя искаше да покаже на народа, че е една от тях . Основен закон в кралския протокол е Кралица Елизабет II ги носи от първия си ден на трона, Кейт Мидълтън – също след сватбата. Засега обаче Меган Маркъл се съпротивлява, така че това правило може да подлежи на промяна в близко бъдеще. Модата не подминава и най-малките в семейството. Не можете да видите принц Джордж в дънки и с тениска, нито принцеса Шарлот в панталон. Децата трябва да са винаги официално облечени на публично място. По-възрастните членове но то пак трябва да е внимателно подбрано. За представителките на нежния пол са разрешени спортно-елегантни рокли или панталони с яке, а за мъжете - цветни блузи и блейзъри. В модна традиция за британското кралско семейство се превърнаха и маковете. От края на октомври до средата на ноември всеки е длъжен да носи брошка с цветето като знак на благодарност към загиналите във войните. Маковете се поставят в лявата страна на връхната дреха.", "date": "2018.08.04", "title": "ЕТИКЕТ: Модните закони в кралския двор "}
{"url": "https://www.monitor.bg:443/bg/a/view/top-13-na-naj-opasnite-za-pytuvane-destinacii-140750", "text": "Според регистъра на външното ни министерство най-опасните държави са Йемен, Либия и Сирия. Още десет държави са с предупреждения за преустановяване на пътуванията в цялата страна, освен при крайна необходимост. Това са Афганистан, Ирак, Камерун, Корея (КНДР), Мали, Сомалия, Централноафриканска република, Южен Судан, Никарагуа, Венецуела. Министерството на външните работи използва възприетата в държавите-членки на ЕС Първа степен са държавите, оцветени в зелено на сайта на министерството. Те са без особени препоръки. Втора степен са страни, в които нашите съграждани трябва пътуват с повишено внимание. Те трябва да се осведомяват подробно за актуалната обстановка в страната. Следващата степен (трета) е с повишено ниво на риск. Препоръката на дипломатите е да не се пътува в определени райони на страната освен при необходимост. са с най-висока опасност – едната е със съвет за преустановяване на пътуванията, а най-тежката, оцветена винаги с червено съветва нашенци изобщо да не припарват в тези държави или да ги напуснат. През последните години българите в чужбина ползват най-често интернет сайта на министерството в секцията „Пътувам за“, където след регистрация може да получават актуална информация за държавата, която ще посетят. В системата на МвнР през 2017 г. са се регистрали 1702 български граждани, а до края на юли броят им е 759 души.", "date": "2018.08.04", "title": "ТОП 13 на най-опасните за пътуване дестинации"}
{"url": "https://www.monitor.bg:443/bg/a/view/oon-severna-koreja-ne-e-prekratila-jadrenata-i-raketnata-si-programa-140757", "text": "Северна Корея не е прекратила ядрената и ракетната си програма в нарушение на санкциите на ООН. Това се казва в поверителен доклад на ООН, цитиран от Ройтерс. Докладът от независими експерти, които следят прилагането на санкциите на ООН, е връчен на комисията за санкции срещу КНДР към Съвета за сигурност снощи. Северна Корея \"не е спряла ядрената и ракетната си програма и продължава да нарушава резолюциите на Съвета за сигурност чрез значително увеличаване на незаконните прехвърляния на петролни продукти от кораб на кораб, както и подобни прехвърляния на въглища през 2018 г.\", пишат експерти в доклада от 149 страници. В доклада се казва още, че КНДР поддържа военно сътрудничество със Сирия и се опитва да продаде оръжия на шиитските бунтовници хуси в Йемен. Пхенян е нарушил и забрана в текстилния сектор като е изнесъл стоки за повече от 100 милиона долара между октомври 2017 и март 2018 г. в Китай, Гана, Индия, Мексико, Шри Ланка, Тайланд, Турция и Уругвай. Докладът идва в момент, когато Русия и Китай предлагат Съветът за сигурност да обсъди смекчаване на санкциите срещу Северна Корея, след като президентът на САЩ Доналд Тръмп и лидерът на КНДР Ким Чен Ун се срещнаха за пръв път през юни и Ким обеща да работи за денуклеаризация на страната си, отбелязва Ройтерс.", "date": "2018.08.04", "title": "ООН: Северна Корея не е прекратила ядрената и ракетната си програма"}
{"url": "https://www.monitor.bg:443/bg/a/view/ustrojstvo-prevryshta-mac-v-windows-mashina-za-igri-140758", "text": "Нов USB стик, наречен SuperSpeedBlazer, се твърди, че превръща Mac компютър в такъв с Windows 10, на който може да се играят най-новите игри. Устройството зарежда Windows за около 10 секунди, като работи безпроблемно с Mac, не като по-малко ефективна виртуална машина, какъвто е случаят при използването на алтернативен софтуер, като Parallels или VMWare Fusion. SSB, също така спестява дисково пространство в сравнение с използването на виртуална машина или Bootcamp, средство, чрез което може да се инсталира повече от една операционна система на Mac. Това е така, защото всички файлове на Windows остават на USB стика вместо да се инсталират на компютъра. Освен че работи с Mac, стика може да бъде включен в друг компютър с Windows, за да стартира алтернативна инсталация на Windows. Устройството тежи 20 гр. и е с размери 70 x 24 x 9 мм. Идеята да се използва алтернативна операционна система от USB памет не е нова, но обикновено това са по-стари и леки операционни системи. Достатъчно бърза USB Windows машина, вече е възможна благодарение на постиганите скорости, при USB трансфер.     Според информация от компанията, главният изпълнителен директор на SuperSpeedBlazer Джейм Чо, започнал да разработва стика преди повече от 2 години и сега набират средства за производството му. SSB ще се предлага в три варианта с 64, 128 и 256 GB.", "date": "2018.08.04", "title": "Устройство превръща Mac в Windows машина за игри"}
{"url": "https://www.monitor.bg:443/bg/a/view/desetki-hiljadi-se-stichat-za-sybora-pirin-pee-140756", "text": "Още от снощи десетки хиляди започнаха да се стичат на Предела за традиционния национален събор за народно творчество „Пирин пее“. Палаткови лагери са построени на определени места на Пределските поляни, музика вече се лее от специално построените сцени. В програмата участват самодейни фолклорни състави от цялата Благоевградска област.    Утре, неделя, в 11:00 часа пред паметника на Илинденци на самия Предел ще бъдат положени венци и цветя в чест на загиналите българи в Илинденско-Преображенското въстания. Очаква се да присъства и Председателят на Народното събрание Цвета Караянчева под чийто патронаж се провежда събора.. В 12:30 часа на Главната сцена ще започне заключителният концерт, в който ще се включат и над 100 певици и танцьори от ансамбъл „Пирин“.    Община Разлог уведомява, че вече са въведени ограничения в движението на моторни превозни средства. На 4.08 (събота) от 08:00 до 23:00 часа и на 05.08 (неделя) от 08:00 до 16:00 часа ще бъде преустановено движението в участъка от „Ресторант Предел“ до отбивката за ски писта „Кулиното“ (Кулата). През указаното време в района ще се допуска само движение на МПС с товароносимост над 3.5 т., които ще бъдат конвоирани от органите на КАТ по график. Движението на останалите превозни средства ще се осъществява по обходен маршрут – стария път на Предел. Мерките са предприети с цел гарантиране безопасността на посетителите на събора „Пирин пее“.", "date": "2018.08.04", "title": " Десетки хиляди се стичат за събора „Пирин пее“"}
{"url": "https://www.monitor.bg:443/bg/a/view/premieryt-borisov-proverjava-granicata-pri-malko-tyrnovo-140759", "text": "Премиерът Бойко Борисов се отправи днес към границата с Турция, за да посети ГКПП „Малко Търново“. България е на практика единствената неуязвима от мигранти до този момент. Българският вариант, който приложихме, работи добре и се надявам и в Европа да го споделят, заяви Борисов след инспекцията на състоянието на границата в района на Малко Търново. Премиерът отбеляза, че натискът по границата е голям, но контролът е силен, а споразумението с Турция работи много добре. Борисов изтъкна, че над 2500 човека са върнати по страни на произход за близо година. От понеделник ще бъдат командировани още 40 граничари, както и допълнително 50 души от специалните сили. Предстои да бъдат закупени нови 70 автомобила, след като наскоро бяха получени 180. Граничарите са напълно обезпечени и с необходимото им облекло. „Всички спим спокойно и си мислим, че това е даденост, а то не е – дължим го на всички граничари, които денонощно пазят границата“, каза още министър-председателят и добави, че най-изявените ще бъдат наградени. На въпрос за Димитър Желязков премиерът коментира: „Още вчера се свързахме с турските колеги. Разговаряхме с техния вътрешен министър и час след това беше задържан“. В момента се работи по документите за екстрадиране.", "date": "2018.08.04", "title": "Премиерът Борисов провери границата: Българският вариант работи (обновена)"}
{"url": "https://www.monitor.bg:443/bg/a/view/4-zaginali-po-pytishtata-prez-izminaloto-denonoshtie-140755", "text": "За четири жертви на пътни произшествия у нас през изминалото денонощие съобщава пресцентърът на МВР. Общо са регистрирани 29 ПТП с 29 ранени. За София броят на леките катастрофи е 67 и един тежък пътен инцидент. Един човек е ранен.", "date": "2018.08.04", "title": "4 загинали по пътищата през изминалото денонощие"}
{"url": "https://www.monitor.bg:443/bg/a/view/200-podpisaha-peticija-za-chastnoto-kopirane-vyrhu-flashki-140728", "text": "Над 200 човека се включиха в петиция с искане на промяна в регламента за частното копиране на авторски произведения върху празни носители на информация. Искането си за по-добро заплащане на компенсационни възнаграждения от производителите и вносителите на флашки, CD-та и т.н. композитори, аранжори и текстописци, представлявани от „Музикаутор“, отправиха под формата на петиция. Зад идеята застанаха музиканти, сред които Димо Стоянов от P.I.F., групата Jeremy?, Петър Писарски от група „Атлас“, Кирил Ламбов, Димитър Пенев и други. „България е една от малкото държави, която въпреки че е въвела световната практика за частното копиране, не го прилага изобщо. В резултат на това хиляди български и чужди автори са лишени от справедливо възнаграждение от десетилетия. От отказа от реално правоприлагане са засегнати не само творците. Губи и държавата, която доброволно се отказва от постъпването на свежи пари, с които да се подпомогне развитието на културата у нас. Според закона 30% от събраните пари от тези компенсации ще постъпят в Национален фонд „Култура”, обясняват от „Музикаутор“, чийто изпълнителен директор Иван Димитров бе избран преди дни за съпредседател на сдружението КОПИ.БГ, чиято функция е именно да събира тези компенсационни плащания за авторите. Начело на организацията заедно с него застава и шефът на „Профон“ София Щерева. Припомняме, че през 2011 г. беше въведено задължението на вносители и производители на празни носители на информация да изплащат отчисления на автори, продуценти и т.н., когато CD-тата и флашките се използват за частно копиране от крайните потребители с нетърговска цел. „На практика обаче тези възнаграждения не се изплащат заради вратички в закона\", обясниха преди време пред „Монитор“ от Българската асоциация на музикалните продуценти (БАМП). На практика нефункциониращият механизъм за събирането на тези отчисления стана причина и за кампанията „Споделяме музика, емоция... култура“ на „Музикаутор“, в рамките на която организацията изпраща картички до Министерството на културата с пейзажи и информация от страните, в които секторът на частното копиране работи. Пред „Монитор“ от МК се въздържаха от коментар.", "date": "2018.08.04", "title": "200 подписаха петиция за частното копиране върху флашки"}
{"url": "https://www.monitor.bg:443/bg/a/view/helikopter-padna-i-ubi-18-dushi-v-rusija-140752", "text": "Хеликоптер Ми-8 се разби в руския район Красноярск. При катастрофата са загинали 18 души. На борда са се намирали 15 пасажери и тричленен екипаж. Хеликоптерът е излетял от летището на град Игарка. \"На 2 км южно от мястото, веднага след излитането, той се разбива\", съобщават правоохранителните органи. Разглеждат се различни версии за инцидента. Според една от тях хеликоптерът се е сблъскал с товар, закрепен на намиращ се във въздуха друг Ми-8. Двете черни кутии са намерени и ще бъдат предадени на разследващите.", "date": "2018.08.04", "title": "Хеликоптер падна и уби 18 души в Русия"}
{"url": "https://www.monitor.bg:443/bg/a/view/zapochna-registracijata-na-uchastnicite-v-sedmija-forum-na-dunavskata-strategija-140753", "text": "Започна регистрацията на участниците в Седмия годишен форум на Стратегията на ЕС за Дунавския регион. Вече са регистрирани първите от тях, съобщиха от МРРБ. Форумът ще се проведе на 18 и 19 октомври в София и се очаква да бъде посетено от над 500 участници от страни от региона на р. Дунав - министри, представители на националните, регионалните и местните администрации, представители на различни институции, бизнеса, академичния и неправителствения сектор. Участие в събитието ще вземат трима еврокомисари - по регионална политика Корина Крецу, по образование, култура, младеж и спорт Тибор Наврачич и по цифрова икономика и цифрово общество Мария Габриел, както и председателят на Комисията по регионално развитие в Европейския парламент Искра Михайлова. Регистрацията за форума ще бъде отворена до 17 октомври, като при запълване на местата, може да бъде затворена по-рано. Тя се извършва чрез специално създаден за събитието уеб сайт - www.7danube-forum-sofia.eu, в който са поместени новини, снимки и друга полезна информация. Форумът се провежда в рамките на Българското председателство на Дунавската стратегия и се организира от Министерството на регионалното развитие и благоустройството в партньорство с Европейската комисия. Във фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите продукти и услуги, и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността на макрорегионалните стратегии с оглед постигане общите цели на ЕС, както и тяхното бъдеще след 2020 г. Преди официалното откриване на форума ще се проведе среща на министрите от Дунавския регион с ресор туризъм, които се очаква да приемат заключителен документ, фокусиран върху туризма и културното наследство и създаване на общи туристически продукти. България пое ротационното председателство на Дунавската стратегия през месец октомври 2017 г., като през първата половина на тази година беше проведена серия от работни срещи. Българското председателство постави във фокуса на своите приоритети избора на нова координационна структура, която да подкрепя изпълнението и управлението на Дунавската стратегия, подобряването на популярността и атрактивността на Дунавския регион, както и създаването на свързаност и допълване между съществуващите инструменти, политики и програми на национално и европейско ниво.", "date": "2018.08.04", "title": "Започна регистрацията на участниците в Седмия форум на Дунавската стратегия"}
{"url": "https://www.monitor.bg:443/bg/a/view/mitio-ochite-arestuvan-v-istanbul-140754", "text": "Димитър Желязков - Очите е задържан тази нощ в Истанбул при спецакция на турските служби. Това съобщи за БТА говорителят на главния прокурор и ръководител на звено \"Анткорупция\" Румяна Арнаудова. Задържането му е станало след съвместна операция на българските и турски служби, координирана на най-високо ниво. Задържането е станало в продължение на акцията по разпространение на наркотици, при която Очите успя да се изплъзне. Преди ден Желязков беше обявен за издиране с червена бюлетина на Интерпол. Това се случи след разбиването на престъпна група занимавала се с рекет, палежи и друга престъпна дейност в Бургаско, на която според разследващите Митьо Очите е бил ръководител. По време на акцията срещу групата Желязков не се е намирал на територията на страната. Разследващите заявиха обаче, че знаят къде се намира той. Румяна Арнаудова обясни, че Митьо Очите е преминал на територията на Турция от Гърция. Тя изрази благодарност към турските власти за бързите и професионални действия по задържането на издирвания. По думите й Желязков ще остане в турски затвор, докато продължава процедурата по екстрадиция. Димитър Желязков не е бил обвиняем и по тази причина не е имал забрана за напускане на страната. Преминал е границата съвсем законно, знае се от къде е излязъл и за къде е заминал. Разследващите са категорични, че предварителен теч на информация не е имало. Димитър Желязков – Очите е бил задържан за един час в Истанбул снощи. съобщи премиерът Бойко Борисов от ГПУ „Малко Търново”, съобщи bTV. Митьо Очите все още не е екстрадиран, сега се подготвят документите, допълни Борисов. Арестът е станал около 3 ч. тази нощ в хотел, съобщиха по-рано от специализираната прокуратура, откъдето допълниха, че Желязков е преминал границата Гърция – Турция в четвъртък и благодарение на светкавичната реакция на турските власти е бил задържан. „Министър Радев, главният прокурор Цацаров, аз каквото можах, още вчера се свързахме с турските колеги и затова ви казвам, че колкото и да не е модерно, отношенията ни с Турция, когато имаме такива прагматични отношения – доведе до резултат. Разговаряхме с техния вътрешен министър и един час след това в Истанбул вашият съгражданин го задържаха. Мисля, че се действа по тези международни заповеди за екстрадиция. Не трябва да сте толкова взискателни, може да избяга някой, но както казах, може малко да забавят, но винаги ги хващат. Арестуван е и сега действат международните заповеди за екстрадиция. На мига лично министърът на Турция на вътрешните работи се задейства, заедно с техния главен прокурор, да го задържат и го задържаха в рамките на час\", каза премиерът Борисов. В същото време специализираният наказателен съд остави в ареста и петимата задържани при спецакцията срещу престъпна група за рекет и наркоразпространение в Бургаско. Под стража остават Йордан Въчев – Ларша, Радослав Николов – Рачо, Венцислав Христов –Лавацата, Иван Пишиев и Иван Найденов. За всички тях прокуратурата твърди, че са приближени на арестувания в Турция Димитър Желязков. Първоначално бяха задържани 19 души, но само за петимата държавното обвинение поиска постоянен арест. Гледането на мярката продължи няколко часа през съботната вечер при закрити врати с цел да не се изнасят лични данни. Във връзка с разследването се издирват още лица, сред които – общински съветник от Несебър.", "date": "2018.08.04", "title": "Митьо Очите арестуван в Истанбул, чакат го в България (ОБНОВЕНА)"}
{"url": "https://www.monitor.bg:443/bg/a/view/slynceto-shte-dominira-prez-uikenda-140737", "text": "Атмосферното налягане е малко по-високо от средното за август и ще остане без съществена промяна. Днес ще преобладава слънчево време, с временни увеличения на облачността, но валежи са малко вероятни. Ще духа слаб до умерен вятър от изток-североизток. Максималните температури ще са предимно между 29 и 34 градуса, в София - около 29 градуса. По Черноморието ще е предимно слънчево. Ще духа слаб до умерен североизточен вятър. Максималните температури ще са 28-30 градуса. Температурата на морската вода е 26-27 градуса. Вълнението на морето ще бъде 2-3 бала. В планините ще е предимно слънчево, с временни увеличения на облачността. На отделни места слабо ще превали. Ще духа до умерен вятър от изток-североизток. Максималната температура на височина 1200 метра ще е около 22 градуса, на 2000 метра - около 16 градуса. В неделя и в началото на следващата седмица ще е почти без валежи. Ще бъде слънчево, след обяд над планинските райони - с временни увеличения на облачността. Температурите още малко ще се повишат и в по-голямата част от страната в понеделник ще надхвърлят 30 градуса, на места в низините ще достигнат 35 градуса", "date": "2018.08.04", "title": "Слънцето ще доминира през уикенда"}
