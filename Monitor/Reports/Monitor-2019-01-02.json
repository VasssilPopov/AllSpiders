{"url": "https://www.monitor.bg:443/bg/a/view/20-syveta-za-lichnite-finansi-prez-2019-g-153469", "text": "Близо 1/3 от американските граждани смятат да направят равносметка на похарчените пари, сочи прочуване на американската компания за финансови услуги Fidelity Investments, цитирано от сайта USNews. Според данните 48% души смятат да спестят повече средства в сравнение с 2018 г., 29% обмислят да изплатят стари дългове, а едва 15% смятат да харчат по-малко. Затова и сайтът предоставя 20 съвета за личните ни финанси, които можем да приложим през следващата година. На първо място всяко домакинство трябва да идентифицира финансовите си цели. Това означава у дома. Важно е да следим и разходите си не само на хартия, но и по картите – всеки потребител трябва да следи наличността и осъществените транзакции, за да знаем за какво и къде отиват парите ни. За по-здравословен джоб препоръчват за фитнес зали, да тренираме вкъщи. За това могат да помогнат множество видео уроци и платформи онлайн. За да се намалят задълженията пък потребителите ще трябва да направят 2 неща – всеки месец да внасят определена сума от заплатата си за заеми, както и да премахне лошите навици за ненужни покупки. „Храненето навън твърде често, както и купуването на дрехи са само част от излишния харч“, пишат от USNews. Още от съветите: и вместо това е по-добре да се премине към платформи като Netflix. За да пестим от сметки за здравето и да не плащаме за лекарства, сайтът препоръчва редовно да се ходи на преглед – това включва посещения при зъболекаря, както и при личния лекар. Не на последно място изданието препоръчва всеки сам да направи равносметка за личните си финанси. Това означава да прегледаме приходите и разходите както за настоящата година, така и за миналата – харчили ли сме повече, често ли сме взимали заеми и дали не сме разчитали на фалшиви промоции по магазините.", "date": "2019.01.02", "title": "20 съвета за личните финанси през 2019 г."}
{"url": "https://www.monitor.bg:443/bg/a/view/skok-na-decata-s-naj-tejki-uvrejdanija-153529", "text": "Децата с най-тежки увреждания у нас са се увеличили за една година с 4 на сто. През 2017 г. броят им е бил 5791, а през 2018 г. - 6051, става ясно от данните на Агенцията за социално подпомагане, предоставени на „Монитор“. Същевременно малките пациенти с увреждане над 50 на сто са намалели с 1100 за година. Действащата през 2018 година реформа в ТЕЛК цели прекратяване на фалшивите медицински експертизи и съгласно промените процентът на увреждане вече не се получава на база сумиране на всички заболявания. Значение има единствено водещото увреждане. От данните става ясно, че над 1000 души са били на границата да вземат ТЕЛК, но не се успели, защото основната им болест е била под 50 на сто и са получили отказ. Според нормативите сумиране на недъзите е възможно само тогава, когато водещото заболяване на инвалида е над 80%, а съпътстващото е поне 60 на сто. Това означава, че новородените с увреждания са били с поне две тежки заболявания. Освен това вече решенията за медицинска експертиза се издават по нова скала, като всяка диагноза дава точно определен процент.", "date": "2019.01.02", "title": "Скок на децата с най-тежки увреждания"}
{"url": "https://www.monitor.bg:443/bg/a/view/sa-sht-iskat-rusija-da-im-vyrne-zadyrjanija-shpionin-153538", "text": "Съединените щати настояват Русия да им върне незабавно Пол Уилан – пенсиониран американски морски пехотинец, задържан по обвинения в шпионаж. Това заяви тази сутрин държавният секретар на САЩ Майк Помпео, цитиран от агенция Ройтерс. Помпео, който е на посещение в Бразилия, поиска от Русия да даде обяснение защо е арестувала американеца. Вашингтон се надява да получи до няколко часа консулски достъп до него, подчерта той. Държавният секретар на САЩ даде брифинг в бразилската столица, след като се срещна с новия външен министър на Бразилия Ернесто Араужо. Помпео каза, че САЩ и Бразилия ще формират общ фронт срещу „авторитарните режими“ в Латинска Америка, включително Венецуела, Куба и Никарагуа. Малко по-късно говорителят на руското външно министерство Мария Захарова съобщи пред Си Ен Ен (CNN), че Русия е осигурила консулски достъп до Пол Уилан. 48-годишният Уилан от Нови, Мичиган, беше арестуван в Москва в петък по подозрение, че е извършвал шпионаж. Семейството му отхвърля тези обвинения, а Русия така и не дава обяснение в какво точно го обвинява. Пол Уилан е ветеран от войната в Ирак, бивш зам.-шериф и експерт по корпоративна сигурност. „Ние сме дълбоко загрижени за неговата безопасност и благополучие“, казва семейство Уилън в изявление, публикувано от брата близнак на Пол – Дейвид в социалната мрежа Туитър. „Неговата невинност е безспорна и ние вярваме, че правата му ще бъдат спазени“, пише още в изявлнието.", "date": "2019.01.02", "title": "САЩ искат Русия да им върне задържания шпионин"}
{"url": "https://www.monitor.bg:443/bg/a/view/sprjaha-gospodari-na-efira-153536", "text": "Спряха от ефира на Нова тв предаването \"Господари на ефира\". Причината е, че договорът на предаването с телевизията е изтекъл на 31 декември, а нов все още няма, обясни продуцентът Джуди Халваджиян, цитиран от \"24 часа\". По негови думи, \"Господари на ефира\" преговаря с всички телевизии, които искат шоуто, а до края на месеца екипът е в неплатен отпуск. Затова и пуснах екипа в отпуск\", обясни Джуди Халваджиян. Към момента на мястото на предаването се излъчва популярният ситком \"Теория за Големия взрив\".", "date": "2019.01.02", "title": "Спряха \"Господари на ефира\""}
{"url": "https://www.monitor.bg:443/bg/a/view/prezidetski-antikorupcionen-shah-153535", "text": "Няма нищо, изненадващо в това, че държавният глава не наложи вето на промените в Закона за борба с корупцията. Той просто продължи антикорупционната партия шах срещу престъпните олигарси. Това означава, че Гражданската конфискация остава. Напразни останаха воплите на изявяващите се като политици магистрати, опитали се да отвържат примката над своите патрони, натрупали имането си по неоправдан начин. Това, разбира се, не означава, че те ще спрат в търсенето на реванш. И най-вероятно ще търсят арбитраж в Конституционния съд. Нищо че той вече се е произнасял в тази посока. А и самите европейски институции са на път да отменят мониторинга в областта на правосъдието на страната ни точно заради безкомпромисните усилия да се преборим с разбойническия грабеж, осъществен още от зората на демократичните промени. Но нека не са занимаваме с напразните усилия на подсъдните олигарси и техни маши в правосъдната система. Нашите очаквания са в друга посока – Антикорупционната комисия да ускори усилията си, така че тези, които се опитват да върнат старото статукво да получат заслуженото, а заграбеното да се върне на държавата.", "date": "2019.01.02", "title": "Президетски антикорупционен шах"}
{"url": "https://www.monitor.bg:443/bg/a/view/vdigat-nova-ski-zona-kraj-vidin-reshi-sydyt-153524", "text": "Нова ски зона ще бъде издигната в Северозападна България. Върховният административен съд е отхвърлил окончателно жалбата срещу екологичната оценка на Общия устройствен план на бъдещетата туристическа и ски зона „Миджур“. По този начин най-бедния регион в Европа може да се сдобие с модерен зимен курорт. По план той трябва да се изгради край видинското село Чупрене. Решението по екологична оценка беше обжалвано от Асоциацията на парковете в България (АПБ), ръководена от Тома Белев. АПБ е член и на коалицията „За да остане природа в България“, която е едно с политическа партия „Зелените“. „Еколозите“ блокира чрез съдебни жалби всички инвестиционни намерения в зимния туризъм в България. В случая на ски зона „Миджур“ екологичната оценка е готова от август 2017 г., а окончателното решение на ВАС е от 27 декември 2018 година. В мотивите си магистратите са категорични, че твърденията на АПБ за нарушение на две европейски директиви и Закона за биоразнообразието са неоснователни – експертният екип, изготвил оценката, е спазил всички нормативни актове. По план ски зона „Миджур“ трябва да е на площ от 700 декара, с 14 трасета за алпийски ски спорт с обща дължина 16 км. Заложено е създаването на три учебни плаца, като площадките им ще осигуряват целодневен престой на начинаещите скиори, край тях ще има заведение в комбинация със ски училище, детска занималня, място за наем на оборудване. Предвидени са още няколко обекта – въжен парк, ролбан-трасе за зимно и лятно плъзгане с шейни върху тръбна конструкция, пейки и маси за кратковременен престой по туристическите пътеки, места за пикник, беседки. Ще бъдат създадени панорамни изгледни площадки.", "date": "2019.01.02", "title": "Вдигат нова ски зона край Видин, реши съдът"}
{"url": "https://www.monitor.bg:443/bg/a/view/kogato-vinoto-i-pyrjolite-vi-dojdat-v-poveche-153534", "text": "Жена вдигна по тревога спешните медици в София, след като би тревога, че видяла момче, нападнато от мечка. Според нея тя започнало да го яде и на мястото имало много кръв. Оказа се, че „нападнатият” е бил дрогиран, лекарите са го намерили навън, на минусовите температури - по бельо и измръзнал. Затова се наложило да го откарат в спешния център. Това, уви, съвсем не е първият фалшив сигнал до 112. За съжаление явно някои хора страдат от странно чувство за черен хумор и се развихрят особено по празници, когато спешните екипи са най-натоварени. И в същото време не се замисляме, че точно в този момент медиците са можели да помогнат на някой, който наистина има нужда. Какъв кеф може да изпита човек, решил да поразходи една линейка напразно до адрес, за да се направи на велик. Или пък както беше признал един подобен телефонен психопат: „За да ги видя за колко време ще пристигнат и ще дойдат ли наистина.” Ами ако наистина този човек има нужда от помощ? Сигурно тогава ще ругае екипите на Спешна помощ. „Телефонните терористи”, подлудяващи спешните центрове с фалшивите сигнали, обаче са само едната страна на медала. Покрай подобни празници, като коледните и новогодишните, се увеличава броят и на едни други сигнали. Те са свързани със собствената ни лакомия. Не е тайна, че като дойдат празници, българинът съвсем се разпищолва и му отпуска края. Свидетели сме на необяснимо бясно пазаруване, все едно се запасяваме, защото храната в магазините ще привърши. А после, много ясно, че всичко на коледната трапеза трябва да се изяде, за да не отива зян. И крайният резултат от цялото това упражнение в повечето случаи е: високо кръвно налягане, изострени гастрити, колити и язви, главоболие, гадене, повръщане и чувството, че този път наистина идва края на света. А като се прибавят към това и погълнатите литри алкохол, нещата май наистина стават доста сериозни и отварят работа на токсиколозите, гастроентеролозите и на спешните медици тъй като отново те са първите, които се сблъскват с последиците от новогодишната пиянска лакомия. „Не помня да е имало Нова година и поне половината сигнали да не са били свързани с преяли и препили. Какво им става на тези хора? Тъпчат се така, като че ли никога повече през живота си няма да видят храна и алкохол. Това е ненормално”, чуди се лекарка от търновската спешна помощ. Всъщност това празнично поведение на българина вероятно има своето дълбоко научно и социологично обяснение. По-важното обаче е да разберем, че спешната помощ не е институцията, на която трябва да звъним, когато виното и пържолите ни дойдат в повече.", "date": "2019.01.02", "title": "Когато виното и пържолите  ви дойдат в повече"}
{"url": "https://www.monitor.bg:443/bg/a/view/ofertata-na-sa-sht-za-f-16-s-pylen-paket-obslujvane-153523", "text": "Офертата на САЩ за нови изтребители F-16 за родните ВВС, която е бе отличена като фаворит спрямо предложенията на Швеция и Италия за самолети „Gripen” и “Eurofighter”, включва пълен пакет за обслужване на машините, който ще спести на страната ни евентуални скрити разходи. Това обявиха от компанията производител „Lockheed Martin” в свое съобщение до медиите. От там потвърдиха и ангажимента за провеждане на разговори за оптимизиране на разходите за придобиването на изтребителите. Както е известно, съгласно проекта за модернизиране на ВВС, които все още разчитат на старите и несъвместими с натовските системи руски МиГ-ове, страната ни трябва да закупи ескадрила от изтребители, като за целта ще бъдат заделени до 1,8 млрд. лв. Комисията, която разглеждаше офертите вече посочи като фаворит американската, но евентуалната сделка минава и през решения на кабинета и Народното събрание. „Офертата ни за F-16 блок 70 за България включва пълен пакет с обучение за пилоти и наземни екипи, логистика, помощно оборудване и оръжия за всички оперативни нужди, което означава, че няма абсолютно никакви скрити разходи. На България няма да й се налага да придобива каквито и да било допълнителни оръжия чрез отделни договори с трети страни или лицензи от правителства за интегрирането и използването им, които водят до допълнителни разходи и несигурност при другите оферти“, подчертава Джeймс Робинсън, директор \"Международно бизнес развитие на F-16\" в „Lockheed Martin“. От компанията припомнят също така, че предлаганите машини от най-новото поколение Блок 70 разполагат със супермодерни системи, каквито използват дори изтребителите от 5-о поколение F-22 и F-35. „Изтребителят F-16 Блок 70 е носител на най-модерните технологии с капацитет от 4-то поколение, които са на въоръжение в НАТО. Технологиите на този самолет бяха тествани, доказани и вече са в употреба на модернизираните F-16, които летят в Югоизточна Азия. Самолетът отговаря идеално на потребностите на българската отбрана и ще е гаранция, че ВВС ще използват най-модерния изтребител от 4-то поколение. Българската икономика и индустрия ще спечелят от новоустановените дългосрочни отношения с „Lockheed Martin“. Името F-16 остава същото, но последното поколение Блок 70 е съвсем различен самолет-част от цялостен пакет решения, които ще осигурят на България един от най-модерните и надеждни самолети на въоръжение в НАТО в Европа. Екипиран с модерни оръжия, включени в предложената от нас цена, той ще даде много повече, отколкото обикновена охрана на въздушното пространство. България, която напредва в процеса на придобиване на F-16 Блок 70, може да бъде уверена, че ще разполага с доказана, усъвършенствана и модерна система изтребители, която ще гарантира десетилетия на оперативна съвместимост в рамките на конфигурация от стотици самолети, споделяна от военновъздушните сили на много страни от НАТО“, уверява Робинсън. От компанията, осигурила досега около 700 изтребителя F-16 на десет различни държави от Европа, поясняват, че Блок 70 разполага например с многоцелеви радар (AESA), базиран на технология, използвана и в F-22 и F-35, който може да проследява 20 отделни цели едновременно и има обхват от над 160 морски мили срещу наземни цели, което му дава значително предимство пред другите изтребители от 4-то поколение. От „Lockheed Martin” също така разсейват опасенията за забавяне на изпълнението на евентуалната поръчка. Новият завод в Грийнвил, щата Южна Каролина, скоро щял да започне производството на F-16 блок 70, поръчани от Бахрейн и Словакия. Това е и мястото, където щели да бъдат произведени евентуално и самолетите за България. В него се използвала същата база, като във Форт Уърт, щата Тексас, където са произведени вече хиляди машини. По този начин щели да се елиминират рисковете, свързани с производството на новите самолети.", "date": "2019.01.02", "title": "Офертата на САЩ за F-16 с пълен пакет „обслужване“"}
{"url": "https://www.monitor.bg:443/bg/a/view/vasil-petrov-zagubi-majka-si-153522", "text": "Емблемата на българския джаз Васил Петров е загубил майка си на 29 декември. Това сподели самият певец в личния си фейсбук профил. „На 29-ти Декември 2018г. почина моята майка, Атанаска Стоянова Мушева-Петрова на 78 години. Разделих се с човека, който бе опората и светлината в семейството ни. Толкова много са незабравимите мигове изживяни заедно! С тях тя остава завинаги в сърцето ни. Поклон. Бог да я прости и вечна да бъде паметта й!  Опелото ще се състои на 04.01.2019г. в църквата Св. Георги Победоносец на бул. Св. Патриарх Евтимий (5-те Кюшета) от 11:45ч. в София.“, написа изпълнителят на „Другият“, който малко преди трагичната вест направи един от най-грандиозните си концерти „Синатра: Вегас 2“ в зала 1 на НДК.", "date": "2019.01.02", "title": "Васил Петров загуби майка си"}
{"url": "https://www.monitor.bg:443/bg/a/view/azis-stana-geroj-v-djendyr-film-video-153511", "text": "Да защити членовете на LGBT (лесбийки, гейове, бисексуални и трансджендър) общността у нас – това е последното начинание на фолкидола Азис. Кралят на поп-фолка е сред главните лица в документалната лента „Ние сме тук“. За близо 17 минути време се разгръща темата за правата на хомосексуалните членове на българското общество, като сред говорителите виждаме техни представители, евродепутата Ангел Джамбазки, основателите на „София Прайд“ и чуждестранни защитници. Видеото показва и мрачни моменти от ежегодните шествия за равни права на хомо, би и транссексуалните българи, които се провеждат в София от 2008 г. насам. Не харесвам тези разголени гримирани хора, чупещи се, кършещи се под някакви звуци, опитвайки се да ни кажат нещо. Но се оказа, че това е единственият начин да кажем, че съществуваме. Защото ако сме тихи и кротки – това няма как да стане\", заявява във филма Азис. Изпълнителят на „Мотел“ разказва как самият той е бил „афиша и знаменосеца на цялото това нещо“, когато е изгряла звездата му. „Това беше шоубизнес, това беше част от образа ми, това продаваше страшно много. Но това продаваше мен, а не идеята, че ако си различен, трябва веднага да те приемат“, обяснява той. Според певеца българите приемат хомосексуалността само при известните личности, а на много места определят този тип хора като болни. отсече той. Костинбродския славей сравнява реакцията на обществото с тази на баща си. Той обаче е на мнение, че родителят му с времето се е научил да е толерантен и да разбира LGBT общността, за разлика от повечето нашенци. Да, малко по-мургав съм. Да, моята сексуалност не е като на комшията ви или като вашата. Но аз имам шест кучета, котки, таралеж... Грижа се за семейството си. Имам страшно много приятели. Това не ме прави по-различен от вас“, гласи най-силното слово на Азис в лентата. Финалът на „Ние сме тук“ е белязан от монолога на актрисата Цветана Манева от последната песен на поп-фолк певеца „Позна ли ме“, който предизвика скандал през септември.", "date": "2019.01.02", "title": "Азис стана герой в джендър филм (ВИДЕО)"}
{"url": "https://www.monitor.bg:443/bg/a/view/kradci-zadignaha-1500-leva-sybrani-za-lecheni-na-momche-invalid-153528", "text": "Крадци задигнаха 1500 лв., предназначени за лечението на момче с детска церебрална парализа. Болното дете е от Горна Митрополия и се казва Антонио Антонов, а сумата била събрана от дарения. Освен около 1500 лв. на монети, апашите задигнали и лаптопа със схемата за поддържащото му лечение. На 30 декември вечерта крадците прескочили гаражната порта, избегнали кучетата на двора и се вмъкнали в къщата, предава Би Ти Ви. Обирджиите открили торбите с монети, събрани в последния работен ден от кутии за дарения и ги взели . 19- годишният Антонио Антонов доскоро бил в инвалидна количка. От три години се лекува в Русия, където му присаждат стволови клетки, и вече е на крака. „Само да върнат компютъра, защото вътре е цялата информация за мен, схемата ми е вътре ... По тая схема преди да тръгна за Москва пия едни хапчета”, призова Антонио. Полицията работи по случая, а Антонио трябва да замине за Москва през февруари. Остават му 3 от общо 12 хоспитализации за да завърши лечението, с което семейството се справя единствено чрез дарения.", "date": "2019.01.02", "title": "Крадци задигнаха 1500 лева, събрани за лечени на момче-инвалид"}
{"url": "https://www.monitor.bg:443/bg/a/view/papata-po-dobre-ateist-otkolkoto-licemeren-hristijanin-153526", "text": "Папа Франциск разкритикува лицемерите в Католическата църква. \"Колко често виждаме позорното поведение на онези хора, които ходят на църква и са там ежедневно, но водят живот, в който мразят останалите или злословят за други хора\", каза той по време на общата аудиенция във Ватикана. \"По-добре не ходете на църква: Живейте като атеисти\", призова папата онези богомолци, които не са искрени. По време на аудиенцията папата прие членове на Кубинския национален цирк, посмя се с танцуващите артисти и повъртя футболна топка на показалеца си.", "date": "2019.01.02", "title": "Папата: По-добре атеист, отколкото  лицемерен християнин"}
{"url": "https://www.monitor.bg:443/bg/a/view/dimityr-margaritov-pri-zabaveni-dostavki-na-pokupki-ot-internet-otgovoren-e-elektronnijat-magazin-153531", "text": "При забавени доставки на покупки от електронни магазини потребителят следва да отнесе претенцията си към търговеца, дори вината да е на куриера, разясни още председателят на КЗП Димитър Маргаритов в студиото на Нова телевизия. „Този търговец е поел ангажимента за доставка на стоката в опре делен срок. Нека напомним, че той не може да бъде по-дълъг от 30 дни, но може по желание на търговеца да бъда намален, само че тогава той е длъжен да спази този ангажимент”, добави той и посочи, че когато това не се случи, е налице нарушение. Около 500 сигнали и оплаквания са постъпили в Комисията за защита на потребителите (КЗП) в периода между 22 декември 2018 г. и 1 януари 2019 г., уточни той. „Това означава, че хората са имали предвид нашата институция, когато са срещнали някакви затруднения във връзка с пазаруването”, коментира Маргаритов. Според него обаче на фона на активното присъствие на хората на пазара и извършването на сделки на обща стойност от порядъка на стотици милиони левове в тези дни, наличието на около 500 сигнала не говори за това, че пазарът ни е пълен с нарушения. Председателят на КЗП отбеляза, че част от потребителите са използвали почивните дни, за да отнесат своите проблеми към институцията, но специално по Коледните празници не са били чак толкова активни, тъй като най-вероятно са предпочели да отделят време за по-приятни емоции. „Има сигнали, които пряко касаят пазаруването в празничните дни – несъществуващи намаления, на касата се отбелязва по-висока цена от тази на етикета. Но има и оплаквания, които касаят ситуации, които са се случили доста по-назад във времето”, добави Маргаритов. По думите му хората са се възползвали от почивните дни, за да могат по-спокойно да изложат фактическата обстановка и да формулират своите искания. „Тук говорим най-вече за случаите на рекламация на дефектни стоки, които не са били уважени от търговците или не са получили адекватна реакция”, уточни той. Димитър Маргаритов обясни, че при кампаниите за намаления е некоректно търговецът да обяви отстъпка „до -50%” например, когато то се отнася само за единични бройки в обекта. „Произнасяли сме се за такъв тип нелоялни търговски практики и санкционираме извършителите им с възможно най-високите глоби, които нашата институция може да налага – до 30 000 лв. при първоначално нарушение, а при повторение в рамките на една година - до 50 000 лв.", "date": "2019.01.02", "title": "Димитър Маргаритов: При забавени доставки на покупки от Интернет отговорен е електронният магазин "}
{"url": "https://www.monitor.bg:443/bg/a/view/tri-plastmasovi-kontejnera-za-smet-izgorjaha-v-haskovo-153518", "text": "Три пластмасови контейнера за смет в Хасково са опожарени по празниците, сигнализираха читатели. Контейнерите са изгорели напълно. Засегнати са и съседните съдове за смет. Общо за изминалата 2018а година опожарените контейнери са 15. Цената на един е около 400 лв, съобщиха от смето събиращата фирма „Грийн Партнерс“. Пожарите най-вероятно са причинени от изхвърляне на пепел от печките, от незагасени цигари или хвърлени от деце пиратки. Изгорелите контейнери ма подозрения, че е бъдат и метални, но тава ще повиши шума по улицата при събирането на отпадъците.", "date": "2019.01.02", "title": "Три пластмасови контейнера за смет изгоряха в Хасково   "}
{"url": "https://www.monitor.bg:443/bg/a/view/na-1-januari-na-vsjaka-20-ta-sekunda-e-kupuvana-e-vinetka-153513", "text": "На 1 януари 2019 г. са продадени над 5 хил. бр. е-винетки за около 380 хил. лв. Това означава, че на всяка 20-та секунда е купувана една винетка и системата работи, каза в сутрешния блок на бТВ председателят на Управителния съвет на Агенция „Пътна инфраструктура“ инж. Светослав Глосов. От стартирането на електронната система за продажба на е-винетки за 2019 г. на 17 декември миналата година досега приходите от продажби са около 1,5 млн. лв. Относно сигналите за неосъществено купуване на е-винетка от терминал за самотаксуване инж. Глосов подчерта, че е възможно да е възникнала техническа грешка в някои терминал, но това не означава, че системата се е сринала или не работи. Когато попаднете на банкомат, който не работи това не означава, че цялата банкова система се е сринала, а че има технически проблем със съответното устройство, каза инж. Глосов. Той припомни, че е-винетка може да се купи чрез терминал за самотаксуване, мобилното приложение, интернет страницата bgtoll.bg или чрез разпространителската мрежа. Председателят на УС на АПИ съобщи, че предстои да бъде изготвена подробна карта, която ще указва пътищата, за които е необходима е-винетка, въпреки че такава карта и в момента има публикувана. Относно необходимостта от винетка при ползването на Северната скоростна тангента инж. Глосов подчерта, че отсечката е транзитен път, част от бъдещата АМ „Европа“, и агенцията ще настоява тя да бъде платена. Статистиката показва, че при купуване на годишна винетка ползването на цялата републиканската пътна мрежа струва за шофьор на лек автомобил 26 стотинки на ден, а за отиване и връщане по Северната скоростна тангента, което е около 32 км, са необходими около 8-10 лв. за гориво в двете посоки. Председателят на УС на АПИ подчерта, че за жителите на София в крайните райони има алтернативни общински пътища, които са безплатни и те също може да се ползват. Час по-късно по време на заседанието премиерът Борисов обяви, че  . Това стана ясно след среща в МС по темата, на която са присъствали шефът на АПИ Светослав Глосов, регионалният министър Петя Аврамова, финансовият министър Владислав Горанов и МВР-шефът Младен Маринов. 2023 г. е срокът за завършване на АМ „Струма“, включително и участъкът през Кресненското дефиле. Инж. Глосов посочи, че през 2021 г. по договор трябва да завърши лот 3.1 в участъка от Благоевград до Симитли, на който се работи много усилено по основното трасе. Предстои и изграждането на тунела при Железница, но в момента процедурата се обжалва. В зависимост от съдебното решение и класирането ще бъде определен изпълнителя. Ако класираният на първо място участник се откаже, тогава изпълнител ще бъде следващият в класирането. До този момент определеният на първо место участник в процедурата „Джи Пи Груп“ не са направили официален отказ от изпълнение на проекта, съобщи инж. Глосов. До 2024 г. е срокът за изграждане на АМ „Хемус“ и правителството е поело ангажимент автомагистралата да бъде завършена, каза инж. Глосов. По повод осигурените целеви средства от бюджета за финансирането на проекта той подчерта, че не трябва да има съмнения относно прозрачността при усвояването им.", "date": "2019.01.02", "title": "На 1 януари на всяка 20-та секунда е купувана е-винетка"}
{"url": "https://www.monitor.bg:443/bg/a/view/s-10-na-sto-skochilo-potreblenieto-na-tok-na-nova-godina-153510", "text": "Най-много ток сме изхарчили на връх Нова година на 31 декември, показват данни на ЕНЕРГО-ПРО за 2018 г. за региона на Североизточна България. Потребените стойности са 20 220 МВтч за миналата година, а за 2017 г. те са 19 000. Тенденцията в последния ден на годината да се използва най-много ток продължава като се отчита ръст. За последните 3 дни на 2018 г. също е отчетен ръст с над 9% в общото потребление на електроенергия. Близо 57 700 МВтч са използвани от българските потребители в периода 30 декември 2018 – 1 януари, а само година по-рано стойността е била 52 800 МВтч.", "date": "2019.01.02", "title": "С 10 на сто скочило потреблението на ток на Нова година"}
{"url": "https://www.monitor.bg:443/bg/a/view/ostaviha-v-aresta-45-godishen-opital-da-vnese-droga-v-zatvora-v-pazardjik-153512", "text": "45-годишен мъж от Пазарджик бе оставен в ареста, след като опитал да внесе в затвора в града 0.8 гр хероин и 0.5 гр амфетамин. Районният съд постанови на Стоян Деянов постоянна мярка“ задържане под стража“. Магистратите прецениха, че има опасност той да се укрие или да извърши и друго престъпление. В залата се разбра, че Стоян не живее на посочения от него адрес, а предпочита да живее във входове на жилищни сгради или у свои познати. В досието си има предишни присъди за притежаване на наркотици, а през април м.г. е бил освободен от тюрмата в града. Деянов е бил спипан на 30 декември, когато се опитал да внесе дрогата, скрита в пакет с хранителни продукти за свой приятел. Т ой излъгал надзирателите, че носи почерпка на авера си за новогодишната нощ, но охраната на затвора щателно проверила колета и вътре били намерени пакетчетата с наркотиците. Така „ ятакът“ бил предаден на полицаите и изправен на съд, за да обяснява откъде притежава дрогата и за кого е била предназначена.", "date": "2019.01.02", "title": "Оставиха в ареста 45-годишен, опитал да внесе дрога в затвора в Пазарджик"}
{"url": "https://www.monitor.bg:443/bg/a/view/inspekcijata-po-truda-bez-trudovi-dogovori-njama-obshtestveni-porychki-153520", "text": "Без право да участват в обществени поръчки в срок от три години остават работодатели, които са допуснали полагане на труд от работници и служители без сключен с тях и регистриран в НАП писмен трудов договор, дори ако са заплатили наложената санкция. Това съобщават от пресцентъра на Главната инспекция по труда /ГИТ/. Срокът започва да тече от датата на влизане в сила на наказателното постановление, дори ако са платили наложената за нарушението санкция. Според Закона за обществените поръчки (ЗОП) този вид нарушения на Кодекса на труда, освен че са основание за задължително отстраняване от обществена поръчка, не подлежат на изчистване. Причината е, че не е възможно да се отстранят със задна дата вредните последици за наетите вследствие на загубата на трудовите и осигурителните права за периода, през който те са полагали труд без трудов договор. В този смисъл ГИТ не може да издаде удостоверение за липса на нарушение срещу доказателства за платена санкция, за каквото настояват работодатели. Не подлежат на отстраняване и нарушенията, свързани с наемане на непълнолетни без разрешение от Инспекцията по труда, както и на незаконно пребиваващи на територия на България чужденци, се допълва в съобщението. Възможността за доказване на надеждност чрез отстраняване на нарушението е предвидена само за нарушения, свързани със заплащането на труда, тъй като след изплащане на забавените възнаграждения се счита, че вредните последици от него са отстранени. Нарушенията на Кодекса на труда, основание за задължително отстраняване от обществена поръчка, са регламентирани в чл. 54, ал. 1, т. 6 от Закона за обществените поръчки. Всеки работодател може да заяви и да получи необходимите му удостоверения за удостоверяване на обстоятелства по ЗОП и други нормативни актове по електронен път с електронен подпис веднага, независимо от работното време на администрацията чрез внедрена от ГИТ система. Системата генерира уникален код за достъп, който се отпечатва върху удостоверението и гарантира неговата автентичност вместо мокър печат и подпис. Чрез кода всеки възложител на обществена поръчка може да провери дали предоставеното от изпълнителя удостоверение е достоверно. Възложителите нямат основание да не приемат удостоверения, издадени по електронен път, т.е. през системата, която е разработена съгласно правилата за предоставяне на административни услуги по електронен път.", "date": "2019.01.02", "title": "Инспекцията по труда: Без трудови договори няма обществени поръчки"}
{"url": "https://www.monitor.bg:443/bg/a/view/chelsi-vze-20-godishen-za-64-mln-evro-153514", "text": "Трансферът на Кристиан Пулишич от „Борусия“ (Дортмунд) в „Челси“ бе обявен официално и от двете страни. 20-годишният американец преминава в английския гранд срещу впечатляващата сума от 64 милиона евро. По договорка между двата тима обаче халфът ще доиграе сезона в Бундеслигата, чак след което ще се присъедини към новия си тим. Така Пулишич става третото най-скъпо попълнение в историята на „Челси“ след Кепа Арисабалага (80 млн. евро) и Алваро Мората (66 млн. евро). Пулишич бе част от „Борусия“ от 2015 година, а за националния отбор на страната си е записал 9 гола в 23 мача. Германският тим не е искал да се стига до продажбата му, но желанието на играча е било категорично за преминаване във Висшата лига, обясни спортният директор на тима Михаел Цорг. “Мечтата на Кристиан бе да играе във Висшата лига и поради тази причина той отказа да поднови своя договор. Това със сигурност е свързано и с американския му произход. Тези обстоятелства ни доведоха до решението да приемем една много изгодна оферта на „Челси”, като се има предвид, че краят на контракта на играча наближава”, заяви Цорг. Самият Пулишич пък написа емоционално писмо до феновете на „Борусия“, в което им се обясни в любов. Той подчертава, че няма да допусне разсейване и ще се раздава на 100 процента до края на сезона в Бундеслигата, където в момента в класирането „жълто-черните“ водят с 6 точки пред шампиона „Байерн“. Междувременно „Челси“ е на път да избие част от сумата по закупуването на Пулишич с продажба на Секс Фабрегас. Испанският халф ще премине в „Монако“, твърди „Екип“. Според френското издание двата клуба са уточнили условията по трансфера, като играчът също се е разбрал за личните си условия. В “Монако” Сеск ще може да работи със своя добър познат Тиери Анри, който от октомври е начело на отбора.", "date": "2019.01.02", "title": "“Челси“ взе 20-годишен за 64 млн. евро"}
{"url": "https://www.monitor.bg:443/bg/a/view/selena-gomes-plashta-300-na-chas-za-pilates-153516", "text": "Актрисата Селена Гомес е толкова фокусирана върху външния си вид, че плаща по 300 долара на час за тренировки. Завидната сума, с която 26-годишната звезда се разделя всеки път щом влезе в залата е за уроци по горещ пилатес. „Тя обожава чувството, когато топлината изчиства тялото й и откакто практикува този вид спорт се чувства много по-добре“, разкрива неин приближен пред E!News. Тренировките при този вид пилатес се случват в зала, затоплена на 35 градуса, а спортуващите трябва да са играят с леки тежести и съпротивителни ластици за да скулптурират тялото си. Припомняме, че наскоро Гомес влиза и излиза няколко пъти от психиатрични заведения заради зачестили паник атаки. Те пък се появиха след проблеми от трансплантацията й на бъбрек. Самата тя призна, че е много „развълнувана за предстоящата година“ след всичките и разходки по болници през 2018-та. Нейни близки разкриха, че в момента тя се чувства много по-добре и позитивно настроена. „Сякаш това е ново начало, а тя придоби умения, които да и помагат в ежедневието. Справя се добре, както се и чувства. Помага и това, че си изгради рутина – тренира, катериси, прави йога или горещ пилатес, терапевтични сесии и прекарва много време с приятели“, разкрива още нейният приближен. Освен всички физически упражнения, брюнетката е започнала редовно да ходи и на църква, както и да се среща с няколко психолози, които и помагат да се върне към нормалния начин на живот.", "date": "2019.01.02", "title": "Селена Гомес плаща 300$ на час за пилатес"}
{"url": "https://www.monitor.bg:443/bg/a/view/decata-na-otec-ivan-prekarvat-zimata-na-toplo-podsiguriha-im-dyrva-153509", "text": "Децата от приюта на Отец Иван в Нови хан ще прекарат студените зимни месеци в уют и топлина, обяви омбудсманът, Мая Манолова. След призив на омбудсмана във фейсбук, от Югозападното държавно предприятие са поели ангажимент да доставят така необходимите дърва за огрев на 150-те деца. Малко след Коледа по инициатива на Манолова за приюта в Нови хан бяха дарени 2 тона картофи, 2 тона портокали, 2 тона мандарини, 500 кг. брашно, 250 кг. ориз, макарони, олио, мляко, извара, кашкавал, консерви и др. „Благодаря от сърце за тази добрина. Няма по-голяма радост от тази - да започне Новата година с усмивките на 150 дечица. Да намираме време и сили за милост и подкрепа един към друг, приятели, през всеки ден на Новата година! Да знаем, че не сме сами, но и да не оставяме другите сами“, обяви още омбудсманът Мая Манолова. В благотворителните акции вече откликнаха и десетки дупничани. 29-годишната Виолина Бекирова реши да дари всичките си спестявания за приюта на отец Иван в Нови хан. Добротата й последваха и други дупничани, който с лични средства ще подпомогнат издръжката на 150-те дечица.  ", "date": "2019.01.02", "title": "Децата на отец Иван прекарват зимата на топло, подсигуриха им дърва "}
{"url": "https://www.monitor.bg:443/bg/a/view/valverde-zagatna-za-razdjala-s-barselona-153515", "text": "Треньорът на “Барселона” Ернесто Валверде изненадващо обяви, че не знае дали ще остане начело на клуба след края на сезона. Спецът, чийто тим в момента е лидер в Испания с 3 точки преднина пред „Атлетико“ (М), даде интервю пред клубната телевизия и загатна, че се готви раздяла между него и каталунците. „Не знам къде ще бъда през следващия сезон. Не знам дали ще продължа да бъда начело на “Барселона”. Никога не мисля за толкова дълъг период напред. Това, което искам е да спечеля всичко през настоящия сезон. Не знам какво ще правя през следващата година“, каза Валверде в равносметката си за годината. В същото време звездата на „Барса“ Лео Меси разби конкуренцията в анкетата на вестник „Марка“ за най-добър футболист на 2018 година. В допитването участваха 100 футболисти от Примера дивисион, както и 250 хиляди читатели. Втори остана носителят на „Златната топка“ Лука Модрич, а призовата тройка допълва звездата на „Атлетико“ (М) Антоан Гризман. Място в Топ 10 намират още Кристиано Роналдо, Килиан Мбапе, Мохамед Салах, Еден Азар, Рафаел Варан, Хари Кейн и Кевин де Бройне.", "date": "2019.01.02", "title": "Валверде загатна за раздяла с „Барселона“"}
{"url": "https://www.monitor.bg:443/bg/a/view/futbolist-na-godinata-naduva-s-milion-cenata-na-despodov-153517", "text": "ЦСКА временно е замразил преговорите за продажба на звездата си Кирил Десподов в чужбина, научи „Монитор“. „Червените“ се надяват да изкопчат максимално висока цена за нападателя, който на няколко пъти публично заяви, че иска още през зимната пауза да смени отбора. Интересът към национала е огромен, а на „Армията“ готвят като свой коз и предстоящата церемония за „Футболист на годината“ на България за 2018 година. Обявяването на победителя и награждаването му са предвидени за 6 януари във Военния клуб, а лидерът на ЦСКА е основен претендент за отличието. Конкуренция във вота на журналистите пък са му Тодор Неделев и Георги Петков. Надеждите на „червените“ са, че ако Десподов спечели най-ценното индивидуално отличие, това ще се отрази сериозно и на цената му – първоначалните мераци на клуба са за 3,5 милиона евро. По предварителни разчети ЦСКА ще иска поне един милион лева отгоре за правата на голаджията, ако той стане Футболист на годината. Десподов вече е потвърдил присъствието си на церемонията, както и останалите двама играчи от призовата тройка. ЦСКА пък се събира за първа тренировка на 9 януари, след което заминава на лагер в испанския курорт Марбея. За там са предвидени 4 контроли, като предстои да бъдат обявени имената на съперниците. В същото време Спортният арбитражен съд (КАС) върна на ФИФА делото на бившия футболист на ЦСКА Тенгариня. Той съди клуба за сума от почти 200 хиляди лева, като иска да получи парите си в пълен размер. КАС обаче заключи, че това не е от компетенциите му и препрати делото към ФИФА. Шансовете за успех на Тенгариня са минимални, защото „червените“ са спортен наследник на фалиралия клуб, след като платиха 8 милиона лева за активите му. Именно от тази сума синдик Дора Милева е определила Тенгариня да получи полагащата му се част – 30 000 лева, и с това претенциите му към ЦСКА ще са удовлетворени напълно, обясниха юристи.", "date": "2019.01.02", "title": "“Футболист на годината“ надува с милион цената на Десподов"}
{"url": "https://www.monitor.bg:443/bg/a/view/osemgodishna-se-izkachi-pyrva-na-hylma-carevec-153503", "text": "646 туристи разгледаха Архитектурно-музеен резерват „Царевец“ във Велико Търново в първия ден на 2019-та година. За четири часа на 1 януари на историческата крепост се качиха 471 българи и 175 чужденци.  8-годишната Бояна Цаневска от Варна беше първият посетител за новата година на най-голямата забележителност в старата столица. Момиченцето изчака повече от 40 минути пред касата на музейния обект за да купи билети за себе си и родители си Татяна и Никола. Точно в 12,00 часа Бояна беше официално посрещната от зам.-директора на Регионален исторически музей-Велико Търново д-р Миглена Петкова.. Тя е първият регистриран посетител на музеен обект за 2019 г.не само във Велико Търново, но и за цялата страна. Момичето получи като подарък музейна литература, а в своята разходка на историческата забележителност семейство й бе придружено от екскурзовод. Сред чужденците, разгледали средновековната крепост във Велико Търново на 1 януари най–многобройни са били посетителите от Румъния и Русия, като са регистрирани и туристи от Китай, Франция, Германия и Англия.  ", "date": "2019.01.02", "title": "Осемгодишна се изкачи първа на хълма Царевец"}
{"url": "https://www.monitor.bg:443/bg/a/view/jenata-prodyljava-da-poskypva-dolaryt-nameri-stabilnost-153500", "text": "Цената на японската йена се повиши за пореден път в първия търговски ден на 2019 г. Причина за ръста е несигурността на инвеститорите, предизвикана от новините за предстоящи забавящи се темпове на глобален икономически растеж, както и от блокирането на дейността на американското правителство. Йената се повишаваше през целия декември или близо три поредни седмици заради намалелия интерес на инвеститори към риск. В сряда тя се повиши с 0.3% спрямо американския долар. Търговията обаче остава слаба, тъй като в момента японската валута се търгува единствено на световните пазари, докато тези на азиатския остров са затворени. \"Пазарът е предпазлив, но това е в полза на валутите – сигурни убежища като йената\", коментира валутният анализатор в Сингапурската банка Сим Мох Сионг пред „Ройтерс“. Австралийският долар спадна до 0.7016 щатски долара. От своя страна американската валута поскъпна с 0.05% спрямо офшорния юан като за 1 долар инвеститорите ще трябва да дадат 6.8681 юана. Еврото и паундът също отслабнаха със 0.16% и 0.15%. Очакванията на търговците са единната валута на Стария континент да остане под натиск, тъй като растежът и инфлацията в еврозоната са все още под очакванията на Европейската централна банка. Еврото загуби 4.4% от стойността си спрямо долара за миналата година. Паундът пък загуби малко над това – 5.5% спрямо долара за 2018 г., а причина е възможността за Brexit без сделка и всички проблеми около излизането на островната държава от Европейския съюз. При суровинните валути също е отчетен спад в първия търговски ден. Петролът поевтиня с 1%, притеснен от очакванията за забавяне в икономическия растеж в световен план, и по-точно в Китай, който е най-големият вносител на петрол в света. Международните фючърси на суровия Brent се търгуват със спад от 1% спрямо последната сделка за 2018 г. или това са 53.27 долара на барел. При американския лек суров петрол WTI пък спадът е с 0.9% (45.01 долара на барел) или това са 40 цента надолу. За 2018 г. фючърсите на WTI спаднаха с близо 25%, а на Brent се понижиха с близо 20%. Цените на петрола завършиха миналата година със загуба за пръв път от 2015 г. насам заради притесненията около прекаленото предлагане и заплахата от увеличаващи се санкции срещу Иран. Картината за 2019 г. обаче далеч не е красива – според анализатори тази година ще бъде изпълнена с несигурност заради търговската война между Китай и САЩ, проблемите около Brexit, както и заради конфликтите в Близкия изток „Най-вероятно сме минали пика на дългия възходящ икономически тренд \", коментират от консултантската компания JBC Energy в анализа си за 2018 г. Тази година петролът ще се търгува под 70 долара на барел заради излишъци от производство.", "date": "2019.01.02", "title": "Йената продължава да поскъпва, доларът намери стабилност"}
{"url": "https://www.monitor.bg:443/bg/a/view/dvama-prebiha-za-ch-ng-djado-za-200-leva-153497", "text": "Двама мъже пребили жестоко за пари в новогодишната нощ възрастен дядо от пловдивското село Белащица. 86-годишният Стефан Богоев оцелял след побоя и бил приет с травми на лицето на 1 януари в УМБАЛ „Св. Георги” в Пловдив. Бил прегледан в Очна клиника, за да се установи дали има поражения върху зрението му. Медиците установили още, че възрастният им пациент има травми на гръдния кош - счупено ребро и строшен прешлен на гръбнака вследствие на побоя. На 3 януари му предстои операция в Клиниката по неврохирургия. В момента старецът е в стабилно състояние, уточниха от здравното заведение. По данни на жертвата нападението станало около 18 часа на 31 декември. В къщата на самотно живеещия старец влезли двама непознати. Те го нападнали с юмруци и ритници. Били го, за да им каже къде държи парите си. Когато намерили 200 лева, взели  ги и избягали. Според кметицата на село Белащица Цветанка Читакова в селото им няма криминално проявени хора, които да извършват грабежи и побоища. „Селото ни е спокойно и до момента не се бяха случвали такива жестоки нападения”, каза тя. Затова и според местните хора най-вероятно грабителите не са от Белащица. Пребитият дядо Стефчо, както го знаят хората в селото, живеел сам от дълги години. Имал две дъщери, които се грижели за него, но не живеели в селото. Самият той, въпреки преклонната си възраст, бил много деен, приказлив и любезен. „В кметството разбрахме случайно за станалото на 2-ри януари сутринта. Хора от селото са видели пред дома на дядо Стефчо линейка и полиция в новогодишната нощ. Много приятен човек и много деен. Сам се обслужва, ходи си, идва до пощата сам да си взима пенсията. Няма нужда от чужда помощ”, обясни кметицата. Никой от съседите на дядото в Белащица не е чул виковете му в новогодишната вечер, твърдяха комшиите на пребития дядо. Нито тя, нито някой друг от селото има информация как двамата непознати са успели да влязат в къщата на стареца. От полицията в Пловдив само уточниха, че са предприели активни действие за издирване на извършителите на престъплението.  ", "date": "2019.01.02", "title": "Двама пребиха за ЧНГ дядо за 200 лева"}
{"url": "https://www.monitor.bg:443/bg/a/view/puskat-virtualen-muzej-za-shumaher-navryh-50-ija-mu-rojden-den-153501", "text": "Семейството на 7-кратния световен шампион във Формула 1 Михаел Шумахер смята да празнува \"неговите победи, рекорди и юбилей\" в четвъртък, когато става на 50 години. Германецът продължава да се възстановява от сериозния инцидент по време на ски. През 2013 г. той си удари главата при падане в курорта Мерибел във френските Алпи. Легендарният пилот на \"Ферари\" се лекува в дома си в Швейцария, а семейството му не дава никаква информация за състоянието му. На 3 януари близките на Шуми ще стартират официално приложение, което ще бъде \"виртуален музей\" за постиженията на най-великия пилот за всички времена. Съпругата му Корина публикува съобщение в профила си във Фейсбук от името на цялото семейство и се обърна към многобройните фенове на Шуми по целия свят, съобщи \"Билд\". \"Радваме се и искаме да благодарим от сърце, че празнувате 50-я рожден ден на Михаел заедно с него и с нас. Бъдете сигурни, че той е в добри ръце и правим всичко възможно, за да му помогнем. Молим да проявявате разбиране, когато следваме желанията му и една толкова чувствителна тема като здравето, оставяме в сферата на личния живот. Изказваме искрена благодарност за вашето приятелство и ви пожелаваме здрава и щастлива 2019 г.\"", "date": "2019.01.02", "title": "Пускат виртуален музей за Шумахер навръх 50-ия му рожден ден"}
{"url": "https://www.monitor.bg:443/bg/a/view/zahari-baharov-s-podrobnosti-za-novija-serial-denjat-na-bashtata-153521", "text": "Един от телевизионните любимци на България - Захари Бахаров ще разкрие подробности за участието си в новия сериен филм на БНТ \"Денят на бащата\", чиято телевизионна премиера ще бъде през февруари. В студиото на предаването \"Извън играта\" по обществената телевизия, което ще се излъчи на 5 януари, актьорът ще говори за любовта, семейството, за една от най-важните му роли в живота – тази на баща на малките Максим и Кая. Именно в това му амплоа, но на малкия екран, ще имат възможност да го видят зрителите. Захари Бахаров изпълнява главната роля в социалната драма \"Денят на бащата\", където си партнира с колежката си Весела Бабинова. В шест епизода филмът проследява историята и сложните взаимоотношения в едно разпадащо се семейство, и болезнените последствия, с които разводът бележи живота на родителите и техните деца. споделя Бахаров.", "date": "2019.01.02", "title": "Захари Бахаров с подробности за новия сериал „Денят на бащата“"}
{"url": "https://www.monitor.bg:443/bg/a/view/pribraha-na-toplo-19-godishen-veteran-s-16-prisydi-153504", "text": "Истински ветеран, който до навършването на 19-та си годишнина вече е натрупал  цели 16 присъди зад гърба си отново попадна за постоянно в ареста. Истински ветеран, който до навършването на 19-та си годишнина вече е натрупал  цели 16 присъди зад гърба си отново попадна за постоянно в ареста. Излязлият от килията на 2 ноември , където изтърпял наказание за кражба от 8 месеца затвор Спас С. бил спипан надрусан и с откраднат автомобил на центъра на град Мъглиж късно вечерта на 28 декември. При опит да бъде спрян за проверка младежът натиснал яко педала за газта на чуждия „Опел Фронтера“ и устроил истински екшън по улиците на градчето докато в крайна сметка бил задържан и окован с белезници насред гориста местност. В хода на първоначалната проверка стана ясно, че Спас задигнал автомобила от паркинг на улица „Свети Кирил и Методий“ в родната си Стара Загора, след което „гостувал“ на свои приятели в Казанлък, където се надрусал солидно с амфети. При обиска в жабката на колата били открити малки количества кокаин и марихуана. Първоначално Спас С. е бил задържан с прокурорско постановление на 72 часа, повдигнати са му две обвинение: за присвояване на МПС и за шофиране под въздействие на наркотици, и двете са в условията на тежък рецидив. Районният съд в Казанлък е преценил , че досегашната биография на тийнейджъра предполага нови престъпния дейния и затова е постановена най-тежката мярка за неотклонение. Запознати с миналото на старозагореца разказват, че за пръв път е попадна в полезрението на криминалистите едва 13-годишен, месец след като родителите му заминали в чужбина на работа и го оставили на грижите на баба му.", "date": "2019.01.02", "title": "Прибраха на топло 19-годишен с 16 присъди"}
{"url": "https://www.monitor.bg:443/bg/a/view/indipendynt-posetete-plovdiv-ne-sofija-153506", "text": "Ако решите да посетите България, отидете в Пловдив, не в София. Това съветват от британското издание „Индипендънт“. Препоръката идва във връзка със засилващия се „Синдром на вторите най-големи градове“, който се наблюдава при туристите. Конкретното явление се изразява в засилващ се интерес към градове, различни от столицата. Според „Индипендънт“ причина за него са множеството предимства като по-ниски цени, по-слабо пренаселени площади и улици, както и възможности за забавление. Вместо Амстердам туристите могат да посетят Ротердам, където архитектурата е красива, а храната- вкусна. Вместо директни полети до Пекин, пътуващите могат да посетят китайската Силициева долина в Шенжен, която се намира в близост до границата с Хонконг. „Не посещавайте София, а минете през Пловдив, който ще бъде столица на културата“, пишат от британското издание. В Япония пък туристите могат да посетят бившата имперска столица Киото или вторият най-голям град Осака с новите маршрути на британските авиолинии. Причина за нарастващия интерес са не само удобствата на градовете, но и по-различният начин на придвижване. Все повече авиолинии пускат директни полети до „вторите“ градове, а пък круизните пътувания също започват да набират популярност. Припомняме, че тази година Пловдив ще бъде европейска столица на културата, което е уникална възможност за града да развие своя потенциал, както и да стане по-желана дестинация за туристите. Празникът ще бъде открит на 12 януари.", "date": "2019.01.02", "title": "\"Индипендънт\": Посетете Пловдив, не София "}
{"url": "https://www.monitor.bg:443/bg/a/view/arestuvaha-slivnalija-gyrmjal-v-bolnica-153492", "text": "С белезници се озова навръх Нова година 63-годишен жител на Сливен след като към 2 часа след полунощ на 1 януари влязъл в конфликт с охраната на МБАЛ „Д-р Иван Селимински“ и произвел няколко изстрела с газовия си пистолет. Скандалът с възрастния мъж започнал заради желанието му на всяка цена да посети своя близка, която предния ден била настанена за лечение в болничното заведение. От охраната се опитали да му обяснят, че има забрана за посещения поради опасността от грип, но мъжът упорствал в настояванията си и бързо прекрачил границата на добрия тон, като започнал да псува и нагрубява униформените. При опит да бъде вразумен Митко Митев извадил газовия си пищов и започнал да стреля първо във въздуха, а след това и по охранителите. Наложило се да бъдат повикани полицаи, само по случайност се разминало без наранявания. По същото време три полицейски патрула са се отзовали на сигнал за бурен скандал в ромската махала на село Селиминово, където три видимо пияни мъже нападнали дома на самотно живееща млада жена и направили опит да го подпалят. В ареста са двамата братя Васил Неделчев и Иван Христов, компания им прави наскоро излязлият от затвора Митко М., който бил задържан при опит да разбие с брадва вратата на съседката си. Спорът избухнал заради мераците на Митко към муравелката, която обаче отказала да откликне на желанията му.", "date": "2019.01.02", "title": "Арестуваха сливналия, гърмял в болница "}
{"url": "https://www.monitor.bg:443/bg/a/view/15-godishna-rodi-pyrvoto-bebe-v-pazardjik-za-2019-g-153491", "text": "15-годишна стана майка на първото бебе за 2019 г., което изплака в родилното отделение на местната областна държавна болница навръх 1 януари. Това съобщиха от здравното заведение. Това е първо раждане за малолетната, която е жител на град Пещера и е била докарана оттам, за да роди в болницата в областния град. Бебето се казва Рашко, тежи 2700 грама и е с ръст 48 сантиметра.Бебето има шанс да се включи в надпреварата за „Бебе на годината“. От здравното заведение уточниха, че в последния ден на 2018 г. няма раждания, а последното за миналата година е било на 30 декември, когато жена от Синитево е родила също момченце, което е било наречено Божидар. Колко са ражданията у нас през 2018-та ще стане ясно през пролетта, когато се очакват официалните данни на НСИ. Като цяло обаче раждаемостта намалява, отчитат от АГО в областната болница. По Коледа пък бяха родени 12 бебета, като нито едно от тях не бе изоставено. Ражданията са преминали нормално, а по-голямата част от бебетата са момиченца.", "date": "2019.01.02", "title": "15-годишна роди първото бебе в Пазарджик за 2019 г."}
{"url": "https://www.monitor.bg:443/bg/a/view/naj-krasivoto-momiche-na-sveta-grabna-titlata-za-vtori-pyt-153508", "text": "Най-красивото момиче на света, Тилан Блондо, короновано на 6-годишна възраст, отново грабна титлата, 11 години по-късно, съобщи в. \"Мирър\". Французойката Тилан с изненада узна, че и на 17-годишна възраст е спечелила короната. Тя е дъщеря на футболиста Патрик Блондо и на дизайнерката Вероника Лубиан. Красавицата в момента е модел, лансирала е собствена модна линия - \"Хевън мей клотинг\" . Блондо е дефилирала на модния подиум за дизайнерите Жан-Пол Готие, Долче и Габана, тя е бранд посланик за \"Л'Ореал\" и е лице на парфюм на Лолита Лемпика. Едва 10-годишна Тилан стана най-младият фотомодел на \"Вог-Париж\". Годишната класация за стоте най-красиви лица на планетата, оглавена от Тилбан Блондо, се изготвя всяка година от в. \"Индипендънт\". В нея са попадали Никол Кидман, Гуинет Полтроу, Мег Райън и др.", "date": "2019.01.02", "title": "Най-красивото момиче на света грабна титлата за втори път"}
{"url": "https://www.monitor.bg:443/bg/a/view/nad-300-hil-germanci-se-prisyediniha-v-iska-sreshtu-volkswagen-153505", "text": "Над 300 хил. германски граждани, притежатели на леки коли произвеждани от Volkswagen се присъединиха в иска срещу концерна по Dieselgate, съобщава Reuters. Към вече групата от регистрираните ищци могат да се включат всички, купили след ноември 2008 г., включени в списъка по скандала Dieselgate модели на марките Volkswagen, Audi, Skoda или Seat с дизелови двигатели тип EA189. Процедурата в Германия започна след като на 1 ноември миналата година Федералният съюз за защита на потребителите (VZBV), съвместно с Германския автомобилен клуб подадоха жалбата срещу Volkswagen. Те искат да докажат, че с фалшифицирането на данните за токсичността на отработените газове концернът преднамерено навредил на купувачите. Искът с обем от над 200 страници е депозиран в Висшият поземлен съд в Брауншвайг. Това е първата колективна жалба срещу Volkswagen, свързана с дизеловия скандал, който се разгоря първо в САЩ. Янките уличиха швабите, че с компютърната програма на автомобила фалшифицират данните за пределно допустимите норми на вредни вещества в отработените газове от двигателите на колите.", "date": "2019.01.02", "title": "Над 300 хил. германци се присъединиха в иска срещу Volkswagen"}
{"url": "https://www.monitor.bg:443/bg/a/view/venecija-posreshtna-novata-godina-s-vhoden-bilet-153495", "text": "„Нова година – нов билет!“ – майтапят се от вчера жителите на Венеция и техните хиляди гости. Защото със сигурност 2019-та ще бъде запомнена с превръщането на старинния град в истински музей с входна такса. Просто защото влизането занапред във Венеция за пръв път в нейната история ще става след заплащането на билет. Цената му ще варира между 2,50 и 10 евро, но според запознати най-масовата ще бъде от 5 евро на калпак за ден. Така посещаващите Венеция към 20 млн. туристи ще внасят годишно в общинската класа около 40 – 50 млн. евро допълнително. Поне половината от тези пари ще бъдат използвани за подобряване на почистването на града от тоновете боклуци, които оставят след себе си многобройните посетители. С останалите средства ще се ремонтират и консервират най-нуждаещите се от реставрация вековни сгради, църкви и паметници. Въвеждането на входен билет за Венеция фигурира в приетия в края на 2018 г. от парламента бюджет на Италия за тази година. Нрмативният акт дава право на общинския съвет на града да въведе входните такси, като това би трябвало да стане поетапно. Мярката е насочена най-вече срещу т.нар. туристи – еднодневки, които пристигат сутринта във Венеция и си отиват привечер, понякога без да похарчат стотинка и за една вода, тъй като си носят всичко за ядене и пиене от къщи. А оставят след себе си огромни количества отпадъци, чието премитане в разчитащия единствено на воден транспорт град е особено трудно. Гостите, отсядащи в хотелите за една и повече нощи, обаче няма да бъдат принуждавани да си купуват билети, тъй като те вече плащат на общината туристическа такса от 5 евро за ден престой. Освбодени от входния налог ще бъдат учениците, постоянните жители и приходящите в града работници и служители. Въпросът с повишена трудност сега е как и къде ще бъдат продавани входните билети. Докато това е сравнително лесно за пристигащите във Венеция хиляди хора с круизни кораби и влакове – парите ще им се вземат по кейове и перони - доста по-сложно е таксуването на гостите, идващи с лични автомобили, туристически автобуси и с такива на градския транспорт. Спред общинарите най-лесно би било на основните подстъпи към старинната част да бъдат поставени каси, но опасенията от струпването пред тях на огромни опашки засега задържат инсталирането им. Тоест докато не се реши как и къде да се продават билетите за туристите–еднодневки – във Венеция – вход свобден! Бомбичките и фойерверките оставиха в италианската новогодишна нощ трима души само с една ръка. В южния град Беневенто пък бере душа жена на средна възраст, чийто племеник без да иска изпразнил самоделното си пушкало в гърдите й. Като цяло любовта на италианците към барута и гърмежите прати в болница в малките часове на Новата година 216 души. От тях 13 са в доста тежко положение и са приети в реанимациите на няколко болници, но според докторите поне до момента опасност за живота им няма.", "date": "2019.01.02", "title": "Венеция посрещна Новата година с входен билет"}
{"url": "https://www.monitor.bg:443/bg/a/view/udyljiha-otnovo-sroka-za-oferti-za-letishte-sofija-153493", "text": "Транспортният министър Росен Желязков отново е удължил за четвърти път срока за подаване на оферти за концесията на летище София. Вместо на 29 януари те ще се подават до 16,30 ч на 5 февруари. Обявлението е публикувано на 26 декември. Първоначалният срок бе 22 октомври, след което бе удължен до 22 ноември, а след това и до 29 януари. Има и промени в концесионния договор. Трето лице с финансови възможности (банка) ще може да стане страна в концесионния договор. Максималният размер на неговата отговорност е 200 млн. лв. Гаранциите за изпълнение на строителство са 10% от планираните дейности за 5 г., а максималната за дейността на концесионера е 15 млн. евро.", "date": "2019.01.02", "title": "Удължиха отново срока за оферти за летище София"}
{"url": "https://www.monitor.bg:443/bg/a/view/ronaldo-njama-da-se-otkazva-ot-nacionalnija-otbor-153507", "text": "Кристиано Роналдо ще продължи да играе за португалския национален отбор и през 2019 година. Това обяви самият той, след като не бе викан в тима, а 33-те му години накараха някои да обявят края на кариерата му за “мореплавателите“. \"През 2019 година пак ще бъда на разположение на треньора на Португалия. Такава ни беше договорката - да не играя само до края на 2018-а. Поисках пауза, за да мога да се адаптирам по-добре към играта на новия си клубен отбор. Нямам проблем пак да играя за Португалия\", потвърди Роналдо, който от лятото е в “Ювентус”. В същото време спортният директор на „Старата госпожа“ Фабио Паратичи охлади мераците на феновете за нов грандиозен трансфер. След като през лятото „Юве“ взе Роналдо, се заговори, че трансферни цели са също Килиан Мбапе и Арън Рамзи. „По принцип винаги е хубаво да се мечтае, но реалностите са съвсем различни. С Кристиано се отвори възможност за сделка и веднага я използвахме, но сега с Рамзи и Мбапе не е така. Поне към момента“, сподели Паратичи.", "date": "2019.01.02", "title": "Роналдо няма да се отказва от националния отбор"}
{"url": "https://www.monitor.bg:443/bg/a/view/rapyryt-21-savidj-oglavi-klasacijata-top-200-za-albumi-153487", "text": "Рапърът 21 Савидж оглави престижната класация на „Билборд“ Топ 200 за албуми, съобщи сайтът на изданието. 26-годишният изпълнител получава тази чест за първи път в кариерата си. По данни на Нилсен Мюзик от новата му тава \"I Am > I Was\" за периода на отчитане са продадени 131 000 албумни единици. Второ място в седмичния чарт заема рапърът Ей Буги Уит Да Худи с 90 000 продадени единици от албума \"Hoodie SZN\". Трета позиция заема певецът Майкъл Бубле със 75 000 продадени единици от албума \"Christmas\". Челната петица в класацията Топ 200 на \"Билборд\" се допълва от два саундтрака - съответно към филмите \"Роди се звезда\" (62 000 продадени албумни единици) и \"Най-великият шоумен\" (56 000 продадени албумни единици).", "date": "2019.01.02", "title": "Рапърът 21 Савидж оглави класацията Топ 200 за албуми"}
{"url": "https://www.monitor.bg:443/bg/a/view/snup-dog-osinovjava-kuche-adash-153486", "text": "Рапърът Снуп Дог предложи да осинови от британски приют изоставено на улицата куче, което носи неговото име. 47-годишната звезда бил шокиран от видео от охранителна камера, разпространено в социалните мрежи. На него се вижда как стафордшърският бултериер отчаяно се опитва да се качи отново в колата на жестокия си стопанин, който го изоставил на пътя в гр .Стоук он Трент в Западна Англия. Спасителите, настанили кучето в приют, избрали името Снуп. Рапърът заяви, че съдбата на бултериера направо му разбила сърцето. Той предложи да прибере четириногото, ако не си намери добър стопанин във Великобритания. заяви рапърът. Неговата любов към кучетата нагледно пролича колекцията кучешки дрехи, която той лансира през 2006 година. Музикантът подкрепя и инициативата \"Куче за куче\", която дарява храна за домашни любимци на приют за животни.", "date": "2019.01.02", "title": "Снуп Дог осиновява куче адаш"}
{"url": "https://www.monitor.bg:443/bg/a/view/pyrvijat-korab-s-amerikanski-vtechnen-gaz-pristigna-v-atina-153496", "text": "В хранилището на Гръцкия оператор на националната газопреносна система в Ревитуса близо до столицата Атина пристигна корабът \"Мария Енерджи\", който превози първите количества втечнен природен газ от САЩ, които внася Гърция. В съобщението се посочва, че корабът е акостирал на 30 декември и ще разтовари 160 хиляди кубически метра втечнен природен газ. Подчертава се още, че с доставката хранилището в Ревитуса \"отваря пътя за нови перспективи в снабдяването с природен газ и диверсификацията на източниците на доставка и сигурността на снабдяването на Югоизточна Европа, като прави Гърция важен възел за транзита на природен газ в целия регион.\" \"Мария Енерджи\" отплава от Тексас в средата на декември.", "date": "2019.01.02", "title": "Първият кораб с американски втечнен газ пристигна в Атина"}
{"url": "https://www.monitor.bg:443/bg/a/view/hristo-mutafchiev-shte-e-loshijat-v-nov-serial-na-nova-153498", "text": "Известният актьор Христо Мутафчиев ще се снима в минисериал за Нова телевизия през януари и февруари. Това сподели самият той за „Монитор“, без да издава конкретни подробности за бъдещата продукция. Шефът на Съюза на артистите обаче не се въздържа да не спомене, че няма да е „най-добрият човек, когото познаваме“. Поредицата ще е със съвременен сюжет и – романтична сага или драма, но главните действащи лица няма да са лекари, а от съвсем друго съсловие, обясни Христо Мутафчиев. Както всяка година, и тази актьорът бе на именния си ден 25 декември в Карлово при своите родители. Само 4 дни преди това, на 21 декември, в театър „Азарян“ в НДК се състоя премиерата на спектакъла „Островът на съкровищата“, в който Христо има специално участие – в ролята на страховития пират Флинт. Публиката изпрати с бурни аплодисменти постановката на младата Анастасия Събева, позната и от „Кралят елен“. Мутафчиев изрази задоволството си, че чрез „Островът на съкровищата” – вълшебна история за приключения, увличаща малки и големи, има възможността да реализира детските си мечти. На 9 февруари в театър „Азарян“ в който Христо Мутафчиев е редом с колегата си Станимир Гъмов на сцената под режисурата на Петър Кауков. Пиесата на Яна Борисова е писана специално за тези двама актьори, а героят на Христо се бори с последиците от тежък инсулт – нещо, което и той самият продължава да надмогва. Междувременно оглавяваният от Мутафчиев Съюз на артистите в България подписа меморандум с НДК за сътрудничество и развитие на пространството на театър „Азарян“. Конкретен резултат от това е откриването на новата сцена за алтернативни проекти Backstage със 70 зрителски места, където вече с огромен успех се игра постановката „Апарт” – дебютен режисьорски проект на Илко Ганев. Спектакълът отдава почит на знакови фигури от родната театрална сцена.", "date": "2019.01.02", "title": "Христо Мутафчиев ще е лошият в нов сериал на Нова"}
{"url": "https://www.monitor.bg:443/bg/a/view/203-povikvanija-v-centyra-za-speshna-pomosht-vyv-varna-153478", "text": "На 203 повиквания са се отзовали медиците от Центъра за спешна помощ във Варна от 31 декември до тази сутрин, съобщи шефката на Центъра, д-р Мая Рашева. Само 130 от всички сигнали са за района на Варна. Хоспитализираните пациенти са 23% от всички прегледани, или 51 души, обясни още д-р Рашева. Според нея, основните повиквания са свързани с болести на сърдечно-съдовата система и мозъчни инциденти. Имало е и няколко случаи на жертви на побои. Екипите на ЦСМП-Варна са помогнали на трима такива пациенти, като двама от тях са хоспитализирани. Обслужени са и три пътни произшествия, като в една от катастрофите е пострадало 13-годишно дете, а в друга  - пиян шофьор е отведен в МБАЛ„Света Анна“ с тежка съчетана травма. По време на празниците, на телефон 112 са постъпили и 2 фалшиви повиквания за лица в безпомощно състояние, но при посещение на място екипите не са открили такива болни. В Новогодишната нощ не са постъпвали сигнали за пострадали в инциденти с пиротехнически средства. Сигналите са били малко повече в сравнение с обикновен делничния ден. 65 са били повикванията срещу Нова година, като 42 от тях са за Варна. Във филиалите на Центъра за спешна медицинска помощ в областта са извършени 61 амбулаторни прегледа. Информацията от токсикологията във Военноморската болница във Варна сочи, че  общо четирима с алкохолни опиянения са били прегледани в новогодишната нощ, уточнява д-р Рашева. Най-тежко е било състоянието на 17-годишен младеж, който бил в състояние на алкохолна кома.   Момче е първото бебе във Варна през Новата 2019 година.То е проплакало в АГ-болницата  в 4,48 часа. Новороденото е с нормално тегло 3 кг. и ръст от 48 см. От мъжки пол е и последното бебе за 2018 г. То е родено на 31 декември в 21,03 часа и е с мерки 3600 грама и 51 см. АГ-болницата във Варна изпрати 2018 година с 2278 новородени бебета, или 100 раждания повече от предходната година.  ", "date": "2019.01.02", "title": "203 повиквания в Центъра за спешна помощ във Варна "}
{"url": "https://www.monitor.bg:443/bg/a/view/lovec-trygna-pijan-v-gorata-ostana-bez-pushka-153479", "text": "Мъж се прости с пушката си, след като тръгна да излиза мъртво пиян в гората на лов. На 30 декември в Долна Оряховица при традиционната проверка за алкохол на мъжете от местната дружинка, внезапно пробата на един от тях, дала положителен резултат. Мъжът, на 32 години, е бил помолен да напускне групичката, а пушката и патроните му са иззети от проверяващите. Издаден му е и талон за допълнителна кръвна проба за медицинско изследване за алкохол.", "date": "2019.01.02", "title": "Ловец тръгна пиян в гората, остана без пушка"}
{"url": "https://www.monitor.bg:443/bg/a/view/ludogorec-prashta-brandao-v-brazilija-153499", "text": "Ръководството на „Лудогорец“ и бразилския „Гояс“ се разбраха относно преотстъпването на нападателя Жуниор Брандао, като сделката по наема ще е за срок от една година. Брандао пристигна на „Лудогорец Арена“ през лятото на 2018 година от „Атлетико“ (Гояниензе), но така и не успя да се наложи в състава на шампионите. Таранът записа минути за слекецията на Антони дравков в Лига Европа, като се включи в срещите с „Цюрих“ и „Байер“ (Леверкузен). В Първа лига 23-годишният нападател не записа участие, а вместо това изигра шест двубоя с втория тим на разградчани, в които отбеляза общо четири попадения. Според Futebolinterior бразилският тим ще плаща на 100% заплатата на Брандао, като Globoesporte твърди, че възнаграждението му е 45 хиляди евро на месец. В допълнение на Брандао „Гояс“ ще се подсили и с бившия футболист на „Интернасионал“ и „Ботафого“ – Бренер. Договорът на Брандао с „разградските орли” е до лятото на 2023-а година, а „Лудогорец“ пребори „Сантос“ за подписа му за 1,5 млн. долара.", "date": "2019.01.02", "title": "„Лудогорец“ праща Брандао в Бразилия  "}
{"url": "https://www.monitor.bg:443/bg/a/view/top-10-na-naj-chetenite-na-materiali-na-monitor-v-rubrikata-biznes-153480", "text": "Посрещнахме новата година, но през изминалата 2018 г. се случиха много събития, които рефлектираха върху джоба на потребителите. Именно те бяха и най-четени от читателите на агенция и вестник \"Монитор\". 1.    28 411    2.    18 178                 3.     17 656    4.     16 209    5.     15 181                 6.     12 831                 7.     10 960                 8.     10 145    9.    9536 10.   9242", "date": "2019.01.02", "title": "Топ 10 на най-четените материали на \"Монитор\" в рубриката Бизнес"}
{"url": "https://www.monitor.bg:443/bg/a/view/bylgarskite-turisti-v-ohrid-posreshtnali-2019-s-konservi-i-sandvichi-153482", "text": "Новата година я посрещнах в хотел далече от основната група с два сандвича и две мандарини. Това обяви пред \"Монитор\" Александър Пейчев от Кюстендил, един от 65-те участници в новогодишното пътуване до Охрид, организирано от агенция \"Комфорт травел\". Пейчев застана зад всички факти, описващи неуредиците около празничната екскурзия и обяви, че ще сезира с писмени жалби Комисията за защита на потребителите и двете браншови асоциации на туристическите агенции в България. Пейчев и още трима души си купили екскурзиите от агенция \"Рио\". \"Бяхме последните записали се и ни прехфвърлиха към \"Комфорт травел\". На 30 декември пристигнахме в Охрид, първо ни организираха пешеходна разходка, а в 18:30 започна настаняването. Продължи 4 часа и половина. Нямаше места за всички във вила \"Александър\" и част от групата беше настанена на ок. 2 километра от нея и основния ресторант, а ние, четиримата от Кюстеднил, бяхме откарани с леки коли още по-далече до вила \"Ловец\". През цялото време за закуските в ресторанта и за пътуванията и екскурзиите сме се предвижвали из Охрид с таксита\" - разказа пред репортер на \"Монитор\" Александър Пейчев. Според предварителната информация и резервациите трябвало да има празнична новогодишна вечеря в ресторант \"Европа\". \"На вечерята не всички присъстваха. Само групата от Перник, ок. 25 - 30 души и ние от Кюстендил бяхме настанени в пристройка към ресторанта, преградена с найлони. Беше зверски студ, хората бяха наблъскани като сардели. Заради студа останахме на \"празничната вечер\" около час и се прибрахме в хотела, където и посрещнах Новата година с два сандвича и две мандарини.\" - допълни още Пейчев. Половината група изобщо не стигнала до ресторанта - намерили някакъв отворен денонощен магазин и за тях \"празничното меню\" било консерви и минерална вода. \"Нямам снимки, нито една снимка, толкова бях втрещен, че не ми беше до снимки.\" - коментира часове след прибирането си в България Пейчев. Както \"Монитор\" съобщи неуредиците на българските туристи в Охрид възникнали, след като водачът на групата Елизабет Мечкарска обявила, че е изгубила парите за ядене и спане. Репортерска проверка показа, че това не е първият й подобен случай. Според неофициална информация Мечкарска е оказала предложеното съдействие на българския консул в Битоля. Почти цялата група се завърна в България във вторник. За три жени обаче не стигнали местата, тъй като на техните седалки се качили туристи, пристигнали в Охрид с друг транспорт по същата програма. Те пренощували в Охрид и в сряда Мечкарска им търсела автобуси, с които да ги изпрати в България.", "date": "2019.01.02", "title": "Българските туристи в Охрид посрещнали 2019 с консерви и сандвичи"}
{"url": "https://www.monitor.bg:443/bg/a/view/gradinarite-dokazvat-ot-dnes-minimalni-dobivi-po-obvyrzanoto-podpomagane-153502", "text": "Земеделските производители, кандидатствали за Кампания 2018 по схемите за обвързано подпомагане за плодове и зеленчуци и за зеленчуци - оранжерийно производство, от днес трябва да подадат декларация по образец и да предоставят документи, които доказват минимални добиви и реализация на произведената продукция, съобщиха от ДФ „Земеделие. Утвърденият образец на електронен опис на документите, доказващи реализацията на произведената продукция е достъпен за изтегляне и попълване на сайта на ДФ „Земеделие“. На същото място е публикувана и инструкцията за попълване. Файлът съдържа възможност за създаване на опис до 100 реда. В случай на необходимост земеделските стопани могат да поискат по-голям файл с възможност за създаване на повече редове от областните структури на фонда. При попълване на приложения файл не се обединяват редове, не се добавят работни страници и по никакъв начин не се променя форматът на зададената таблица. Попълненият опис по образец се подава до 31 януари 2019 г. на електронен и на хартиен носител, придружен от копия на описаните документи. Те се депозират в областните дирекции на ДФЗ по постоянен адрес на кандидата - физическо лице и адрес на управление на кандидата - юридическо лице или едноличен търговец. Припомняме, че не подлежат на подпомагане кандидатите по схемите за обвързано подпомагане за плодове и зеленчуци, които не са предоставили декларация и опис по образец, утвърден от изпълнителния директор на ДФ „Земеделие“ за произведената продукция през годината на кандидатстване, както и документи, които доказват нейната реализация в периода по чл. 32 на Наредба 3 от 17.02.2015 г.", "date": "2019.01.02", "title": "Градинарите доказват от днес минимални добиви по обвързаното подпомагане"}
{"url": "https://www.monitor.bg:443/bg/a/view/ogneborci-gasiha-dve-gorjashti-kyshti-153481", "text": "Огнеборци гасиха две горящи къщи в Сливовица и Полски Тръмбеш. Минути след настъпването на новата година, в село Сливовица, община Златарица, пожар лумнал в къща. Благодарение на бързата намеса на огнеборците от районната служба в град Елена, стихията е потушена. Пострадали и жертви от жилището няма. 20 минути след полунощ на 2 януари на тел. 112 е получев сигнал и за горяща къща в Полски Тръмбеш. На мястото на произшествието са пристигнали три специализирани противопожарни автомобила. Огнеборците са успели да загасят пламъците, но огънят е унищожил покрива, част от мебелите и техниката в жилището. Причините и за двата пожара се изясняват. Отново през нощта на 1 срещу 2 януари пожар, причинен поради техническа неизправност, унищожи напълно лек автомобил в град Дебелец.", "date": "2019.01.02", "title": "Огнеборци гасиха две горящи къщи"}
{"url": "https://www.monitor.bg:443/bg/a/view/borisov-razporedi-bez-vinetki-za-severnata-tangenta-153483", "text": "Без винетка при движение по Скоростната тангента. Това стана ясно от думите на премиера Бойко Борисов след среща в МС по темата, на която са присъствали шефът на АПИ Светослав Глосов, регионалният министър Петя Аврамова, финансовият министър Владислав Горанов и МВР-шефът Младен Маринов. Борисов уточни, че са имали съвещание, а той е разпоредил на всички - АПИ и МРРБ да си „преправят плановете” и нищо, което и било през миналата година да не се променя и през 2019-а да се запази старото положение. От думите му стана ясно, че държавата може да си позволи да не въвежда винетки за Северната тангента и северната дъга, заради по-високите приходи в бюджета.  Tой обясни, че миналата година приходните агеции, службите и прокуратурата са се справили много добре и имаме рекордни приходи в бюджета.  Борисов разясни, че смисълът да се строи Северната тангента, Западна дъга и другите е да са в услуга на гражданите и те да пътуват по-безпасно и лесно. Както Южната дъга, така и Северната тангента, са в рамките на града, поясни министър-председателят.  По думите на премиера обае общините не трябва само да искат големи пътища, които държавата е финансирала, но и да ги поддържат.  „Сдружението на общините не само да се събира два пъти в годината за по няколко дни в Албена, но пътищата да са общински и да направят така, че да си ги поемат и поддържат. аргументира се премиерът.  „Защото сега кметовете, за съжаление все от ГЕРБ, им е много лесно да казват - държавата. Хубаво. Държавата ги построи, плати кофинансирането от европейските фондове. Поддръжката сега пак държавата да прави. Да де, ама държавата е на всички граждани”, каза Борисов.  \"Като искате 12 ленти в градовете, ето подаряваме ви ги и да си ги поддържат, каза премиерът.  Той поясни още, че ако е било лесно изграждането на пътищата, то БСП и комунистите да е правило дъги и тангенти. Според него е едно да чистиш път от две платна, а другото е да се поддържа 12 платна.  Борисов уточни, че през 2019г. започва продължението на Южната дъга от Младост до магистрала „Тракия”. Междувременно темата коментира и столичният кимет Йорданка Фандъкова. В пост в профила си във Фейсбук, тя пише, че Северната скоростна тангента ще бъде изключена от списъка на пътищата, за които е нужна винетка. Тя благодари на премиера Бойко Борисов, който приел аргументите на общината.  пише още Фандъкова и добавя, че отсечката извежда голяма част от трафика, който преминава през центъра и е изключително важна както за намаляване на задръстванията, така и за подобряването на въздуха. \"Разбираме аргументите на АПИ, че Северна тангента е връзката между магистралните пътища и е задължително всички коли, които пътуват по тях да имат винетен стикер. В същото време, хората, които живеят в София и се движат само в рамките на общината, е логично да я ползват за своите градски пътувания без винетка, защото те не я ползват като част от Републиканската пътна мрежа\", смята кметицата.  Наред с това тя благодари на АПИ затова, че инвестират в изграждане на Околовръстния път на София и очаква да започне и строителството на продължението на Южната дъга от „Младост“ до автомагистрала „Тракия“.  По думите й главният архитект на София е изработил регулационен план и идеен проект за трасето на околовръстното от бул. „България“ до магистрала „Люлин“. В края на декември пък изтекла процедурата за обявяване на регулационния план в Държавен вестник и предстояло разглеждане на възраженията и препоръките от експертен съвет. Малко по-късно през деня пък стана ясно, че Те имат срок до 25 януари да дадат решение как АПИ да не губи от приходите си за поддръжка и изграждане на пътна инфраструктура, а общината да защити интереса на гражданите и и те да се придвижват по Северната тангента.", "date": "2019.01.02", "title": "Борисов разпореди: Без винетка за Северната тангента (ОБНОВЕНА)"}
{"url": "https://www.monitor.bg:443/bg/a/view/momche-e-pyrvoto-bebe-na-vraca-153488", "text": "Първото бебе във Враца за новата 2019 г. е момче и се роди чак привечер на 1 януари. Юнакът проплакал в 17.35 часа, съобщиха от акушеро-гинекологичното отделение на местната болница. Младенецът е с тегло 3200 грама и височина 49 сантиметра. Момиче пък е последното бебе на 2018-та. То е поело първата си глътка въздух на 31 декември. Малката госпожица и е била 376-ото новородено за годината. 185 момченца и 191 момиченца са дошли на бял свят през миналата година, като 10 от ражданията са били с близнаци. Най-младата родилка е била на 13 години, а най-възрастната - на 44 г. В последните години се затвърждава тенденцията за понижаване на раждаемостта в региона. През 2016 в АГО-то на врачанската болница са дошли на бял свят 476 деца. През 2017 г. бебетата са били с 61 по-малко, или 415.", "date": "2019.01.02", "title": "Момче е първото бебе на Враца"}
{"url": "https://www.monitor.bg:443/bg/a/view/zakopchaha-piromanka-v-miniorsko-gylybovo-153489", "text": "21-годишна жена от село Ковач, община Раднево е задържана за палеж на частен имот в миньорското градче Гълъбово. Сигналът за пламъци от стопанска пристройка на улица „Беласица“ е бил подаден към14,35 часа на 1 януари. При пристигане на адреса пожарникарите установили че гори покривът на лятна кухня, собственост на местен 45 – годишен жител. Огънят е бил потушен бързо, не е било допуснато разпространение върху съседни сгради. При първоначалния оглед били установени следи от умишлен палеж. След няколко часа е била арестувана младата жена, за която имало данни, че наскоро е влязла в конфликт с притежателя на къщата по повод неуредени финансови въпроси.", "date": "2019.01.02", "title": "Закопчаха пироманка в миньорско Гълъбово"}
{"url": "https://www.monitor.bg:443/bg/a/view/predmeti-ot-tovaren-vlak-ubiha-shestima-v-pytnicheski-v-danija-153490", "text": "Шестима души загинаха при железопътна злополука на мост в Дания днес, предаде Ройтерс, като се позова на компанията оператор Де Ес Бе (DSB). Бушуващата в страната силна буря затруднява достъпа на спасителните екипи до пътническия влак, спрял на моста, който свързва двата най-големи датски острова - Зеландия и Фюн. Пътуващият към столицата Копенхаген влак е бил ударен от предмети от товарен влак. По-късно се появиха снимки, от които става ясно, че в товарния влак  са били превозвани каси бира.  Мостът е затворен както за влакове, така и за автомобили, съобщи датската полиция.16 човека са били ранени. Във влака е имало 131 пътници и трима служители на датските железници.", "date": "2019.01.02", "title": "Предмети от товарен влак убиха шестима в пътнически в Дания"}
{"url": "https://www.monitor.bg:443/bg/a/view/momche-ubi-bashta-si-vyv-varnensko-selo-153477", "text": "Жестока семейна руска драма навръх Нова година смрази кръвта на жителите на малкото варненско селце Осеново. Освен местното население, тук живеят около 15 семейства англичани и още толкова рускоезични преселници. Новината за трагедията гръмна след като от полицията съобщиха, че криминалисти от ОД на МВР – Варна работят по случай на извършено тежко криминално престъпление в близкото до големия град село с около 400 жители. Според официалнат информация от полицията, на 1 януари от Новата година, около 18,30 часа е постъпил сигнал, че след семеен скандал, непълнолетно момче е извършило убийство. Жертвата е 42-годишният му баща. По случая е образувано досъдебно производство. Материалите са докладвани на дежурен прокурор от Окръжната прокуратура – Варна. Под негово ръководство е започнало следствено дело. Момчето е задържано за 72 часа и му е предявено обвинение. Очаква се утре прокуратурата да внесе искане за постоянното му задържане под стража. Работата по документиране и доказване на престъплението продължава. Убитият мъж е руски бизнесмен, твърдят хората от Осеново. „Не ги познавах добре. Купили са място и построиха къща малко извън селото. Семейството живее там - по пътя между нашето и съседното село. И тримата - бащата, майката и сина са рускоговорящи, с добър стандарт на живот. Не знам дали са точно от Русия, или от някоя от бившите републики. Живеят изолирано и затова нямам много информация за тях. Не са адресно регистрирани при нас в кметството, а и не са задължени. Знам, че момчето е на 17 години и ходи на училище. Всеки ден го карат до града и го прибират с кола. Имали се някакви сериозни семейни проблеми и така се е стигнало до фаталния момент. От разследващите научих, че е имало скандал и момчето е убило баща си. Не съм наясно дали с нож или е използвано огнестрелно оръжие. Никой, освен разследващите, не знае какво точно е станало“, коментира кметът на селото, Данко Бакалов. От полицията във Варна отказват повече подробности за семейната драма, която е станала причина за кървавата вендета. От Прокуратурата също са пестеливи, като обещават утре, при внасянето на мярката за неотклонение, да изнесат повече подробности. В селото казват, че почерненото семейство е било заможно. Бащата е развивал стабилен бизнес, но през повечето време живеел тук. Никой не може да каже обаче категорично какво е било естеството на бизнесзаниманията му.", "date": "2019.01.02", "title": "Момче уби баща си във варненско село (ОБНОВЕНА)"}
{"url": "https://www.monitor.bg:443/bg/a/view/shej-michyl-zagubila-nerodenoto-si-dete-153484", "text": "Канадската актриса Шей Мичъл призна, че е загубила нероденото си дете. Това звездата от „Малки сладки лъжкини“ направи в социалните мрежи, където публикува своята равносметка за изминалата 2018-а година. Имайки толкова много последователи в Инстаграм е едновременно смущаващо и вдъхновяващо. Подкрепата, с която ме зареждате, ми помогна в много трудни времена като момента, в който загубих детето на надеждите ми“, написа звездата под снимка от ултразвук. Актрисата не даде повече подробности около аборта, не сподели и кой е бащата на детето. Към момента в средите се шуми около връзката й с канадския тв водещ и музикален репортер Мат Бабел.", "date": "2019.01.02", "title": "Шей Мичъл загубила нероденото си дете"}
{"url": "https://www.monitor.bg:443/bg/a/view/deputatite-navyrtjaha-1-3-mln-km-sys-slujebnite-limuzini-153457", "text": "Точно 1,337 млн. км, равняващи се на 32 пъти обиколката на Земята, са изминали депутатите със служебните коли на НС през отминалата година. Това сочи справка за пътуванията на народните избраници за 2018-а, изготвена от парламента след запитване „Монитор“. Най-пътувалият из страната депутат е шефът на земеделската комисия Десислава Танева от ГЕРБ, чийто изборен район е Сливен. Тя е успяла да навърти над 63 000 км. След нея се нарежда Искрен Веселинов от ОП, който е навъртял със служебната кола над 44 500 км. Шефката на здравната комисия Даниела Дариткова пък е успяла да измине с автомобила на НС в обиколки из страната малко над 44 000 км. В топ 5 на пропътувалите разстояние, по-голямо от дължината на екватора попадат още Даниела Петрова с над 43 000 и Диана Саватева, която, за да пътува до Бургас, от където е избрана, е навъртяла над 42 800 км. Общо 13 пък са народните избраници, които са навъртели над 31 000 км на километража на служебните лимузини. В същото време 117 техни колеги не са ползвали кола на НС за воаяжи из страната. Това обаче не означава, че не са използвали собствените си коли, а после са приспадани разходите им за гориво, каквато възможност дава правилникът на парламента. Четирима от шефовете на парламентарни групи също не са се възползвали от екстрата и не са използвали служебен автомобил нито веднъж през отминалата 2018 година. Това са соцлидерката Корнелия Нинова, зам.-председателят на ГЕРБ Цветан Цветанов, както и шефовете на ДПС и „Воля“ Мустафа Карадайъ и Веселин Марешки. Само председателят на ПГ на ОП и лидер на „Атака“ Волен Сидеров е бил в командировки с парламентарен шофьор, като е изминал в път точно 560 км. Въпреки че избирателният им район е столицата, има и 19 народни избраници, които са ползвали автомобили за обиколки из страната за среща с избиратели. Най-пътувалият депутат с кола от София е актьорът Евгени Будинов, който има зад гърба си 11 860 километра, следван от Десислав Чуколов, който е навъртял точно 10 584 км. Сред столичните „пътешественици“ е и шефката на просветната комисия Милена Дамянова, която е изминала малко над 6500 км със служебната кола. Иначе НС е изразходвало 2,125 млн. лв. за командировки в страната и чужбина, като повече от половината от парите са за пътни – малко над 1,307 млн. лв. Останата част от средствата са за дневни – над 470 000 лв. и за квартирни – около 345 000 лв. Парите, изхарчени за командировки в България, са малко над 1,3 млн. лв., а сумата за пътуванията зад граница за депутатите и придружаващите ги чиновници е около 823 000 лв., като в това число влизат и 218 бона за квартирни, т.е. хотелско настаняване, както и около 515 бона за пътни. През миналата година НС е купило 311 двупосочни самолетни билета. САЩ, Канада, Мексико, Сенегал, Нигерия, Тайван, Япония и Южна Корея пък са най-далечните дестинации, посетени от депутатите през 2018 година. Народните представители са обиколили 49 държави през 2018 година. Най-често посещаваните от тях държави са Белгия и Австрия, като това може да се аргументира с ротационното председателство на България на Съвета на ЕС. Именно в Брюксел се намират централите на ЕК, ЕП и Европейския съвет. Австрия пък пое председателството след нас, а заедно с нея и Естония сме в т.нар. трио. На трето място при воаяжите на законотворците зад граница се нарежда Франция, следвана от Македония и Русия. В топ 10 влизат още Сърбия, Германия, Грузия, Гърция и Украйна. Иначе депутатите са обиколили повечето балкански държави като северната ни съседка Румъния, Турция, Албания, Черна гора, Босна и Херцеговина, Хърватия и Словения. Имало е пътувания и до Великобритания, скандинавските страни и Близкия изток. Зад граници най-активен в пътуванията е бил шефът на комисията по европейските въпроси Кристиан Вигенин от БСП. Той е пътувал 21 пъти за сметка на парламента, като е бил цели шест пъти в Белгия, по два пъти в Германия, Грузия, Италия, Македония, Турция и по един в съседна Сърбия, Черна гора, Киргизстан и САЩ. Социалистът Петър Кънев пък е бил чужбина по работа 15 пъти, като четири от тях е бил в Русия. Борис Ячев от ОП е пътувал зад граница 10 пъти, а шефът на културната комисия Вежди Рашидов е с 9 пътувания, като четири от тях са били до Турция. Председателят на НС Цвета Караянчева от своя страна е хващала самолета за 8 различни държави, последните от които са Япония и Финландия. През годината по работа тя е посещавала още Швейцария, Естония, Белгия, Грузия, Турция и САЩ. От шефовете на парламентарните групи най-много зад граница в служебна командировка е бил лидерът на ДПС Мустафа Карадайъ, който е ходил до пет държави, сред които от по-екзотичните е Сенегал. Следва го Цветан Цветанов с посещения в четири страни, сред които и Нигерия, наред с Белгия, Великобритания и Франция. Веселин Марешки пък е бил в три страни в Европа, а Корнелия Нинова в две - Унгария и Гърция, докато Волен Сидеров е посетил само южната ни съседка.", "date": "2019.01.02", "title": "Депутатите навъртяха 1,3 млн. км със служебните лимузини"}
{"url": "https://www.monitor.bg:443/bg/a/view/zadyrjaha-20-tona-kontrabandni-jelirani-bonboni-s-geroi-na-disney-153473", "text": "Над 20 тона желирани фигури с изображения на анимационни герои бяха задържани от служители на Митница Варна. 576 000  PVC опаковки с  детски анимационни герои са задържани за нарушени правата върху интелектуалната собственост. Пратката е в общо 1 000 кашона с 20 400 кг. бруто тегло. Товарът е пристигнал в Пристанище Варна – Запад с контейнер от Китай. Подадена е митническа декларация за допускане до свободно обръщение с обявената стока в контейнера, със страна на произход и изпращач на стоката - Китай. По метода за анализ на риска, контейнерът е селектиран за щателна митническа проверка, която е извършена в склад в Девня от служители на отдел „Митническо разузнаване и разследване“ в Митница Варна, съвместно със служители от Гранично полицейско управление-Варна. При проверката е установено, че върху опаковките са изобразени героите на „Disney“- Winnie The Pooh. В изпълнение на Регламент /ЕС/ 608/2013 и Закона за марките и географските означения, Митница Варна е сезирала за случая официалните представители в България на правопритежателя на търговската марка. По-късно е получено писмено потвърждение, че задържаната стока нарушава правата върху интелектуалната собственост на правопритежателя „Дисни Ентърпрайсиз Инк.“ Стоката е задържана и подлежи на унищожаване под контрола на Митница Варна, за сметка на правопритежателя на търговската марка. През 2018 г., Митница Варна е установила 151 случая на стоки, нарушаващи права върху интелектуална собственост. В изпълнение на законодателството на България и ЕС са задържани общо 921 117 такива артикули.", "date": "2019.01.02", "title": "Задържаха 20 тона контрабандни желирани бонбони "}
{"url": "https://www.monitor.bg:443/bg/a/view/frenska-kompanija-otvarja-1200-rabotni-mesta-vyv-varna-153475", "text": "Meждyнapoднaтa гpyпa Ѕоmfу, ĸoятo e cвeтoвeн лидep пpи aвтoмaтичнитe cиcтeми зa ĸoнтpoл нa oтвapянe и зaтвapянe нa cгpaди и жилищa, oбмиcля дa инвecтиpa в cвoй пъpви зaвoд в Бългapия. Koмпaниятa иcĸa дa изгpaди виcoĸoтexнoлoгичнa бaзa зa cглoбявaнe нa eлeĸтpoмoтopи и eлeĸтpoзaдвижвaщи мexaнизми във Bapнeнcĸa oблacт, cъoбщaвa БHP. Πo вpeмe нa пoceщeниe y нac и среща c oблacтнaтa aдминиcтpaция във Варна пpeдcтaвитeли нa дpyжecтвoтo ca зaявили, чe мoгaт дa бъдaт oтвopeни 1200 paбoтни мecтa, ĸaтo 1000 oт тяx щe са в пpoизвoдcтвoтo, a 200 в aдминиcтpaциятa. „Ѕоmfу cтъпвaт зa пъpви път в Бългapия. Зaceгa oфициaлнo зa изгpaждaнeтo нa тoзи зaвoд ce cъpeвнoвaвaмe c Pyмъния, Xъpвaтия и Πoлшa. Oт paзгoвopa oбaчe cтaнa яcнo, чe вeчe ca избpaли Bapнa. Haй-вeчe зapaди шecттe yнивepcитeтa и тpитe ĸoлeжa в гpaдa – зa тяx paбoтнaтa pъĸa e нaй-вaжнa”, пocoчвa oблacтният yпpaвитeл Cтoян Πaceв. Oт инфopмaциятa cтaвa яcнo, чe зaвoдът нямa дa пpoизвeждa чacти, a тaм caмo щe ce cглoбявaт eлeĸтpoмoтopи зa зaдвижвaнe нa poлeтни щopи зa гapaжни вpaти. Pъĸoвoдcтвoтo нa ĸoмпaниятa иcĸa зaвoдът дa ce нaмиpa нa нe пoвeчe oт 50 ĸилoмeтpa oт Bapнa, a плoщтa, ĸoятo щe бъдe изпoлзвaнa, e 60 дeĸapa, oт ĸoитo 20 дeĸapa щe бъдaт зacтpoeни. Фpeнcĸaтa ĸoмпaния e ocнoвaнa пpeз 1969 гoдинa, ĸaтo имa нaд 10 000 cлyжитeли, с които oпepира нa близo 60 пaзapa пo cвeтa, вĸлючитeлнo в Pyмъния, Гъpция, Typция, Cъpбия, ĸaĸтo и във вcичĸи дъpжaви oт Зaпaднa Eвpoпa. Дpyжecтвoтo имa пpиcъcтвиe oщe в Ceвepнa Aмepиĸa, Близĸия Изтoĸ и Kитaй. Cпopeд финaнcoвитe peзyлтaти зa пъpвитe шecт мeceцa нa 2018 гoдинa, пpoдaжбитe нa ĸoмпaниятa ca в paзмep нa 586 милиoнa eвpo, a нeтнaтa пeчaлбa възлизa нa 83,2 милиoнa eвpo.", "date": "2019.01.02", "title": "Френска компания отваря 1200 работни места във Варна "}
{"url": "https://www.monitor.bg:443/bg/a/view/grymnaha-meksikanski-kmet-vednaga-shtom-poloji-kletva-153472", "text": "Кмет в Мексико беше застрелян малко след като положи клетва за встъпването си в длъжност, съобщава \"Асошиейтед прес\". Кметът Апарисио Сантяго тъкмо бил положил клетва и отивал на заседание в общината, когато бил застрелян от неизвестен брой нападатели. Новият кмет почина в болницата. При нападението бяха ранени още четирима души. Губернаторът на южния мексикански щат Оахака Алехандро Мурат осъди убийството на кмета на Тлаксиако. Мурат обеща щателно разследване на случая, като уточни, че вече има задържан.", "date": "2019.01.02", "title": "Гръмнаха мексикански кмет, веднага щом положи клетва"}
{"url": "https://www.monitor.bg:443/bg/a/view/si-pripomni-che-tajvan-e-kitajski-153468", "text": "Китай си запазва правото да използва сила, за да постави Тайван под свой контрол, но ще се стреми да постигне мирно \"обединение\" с автономния остров, който имал светло бъдеще под китайско управление. За това настоя китайският президент Си Цзинпин, цитиран от \"Ройтерс\".   Тайван е най-чувствителният въпрос за Китай, като Пекин претендира, че той е негова свещена територия. Си Цзинпин засили натиска върху гордия демократичен остров, откакто Цай Ингвен от Демократичната прогресивна партия, която подкрепя независимостта, стана президент през 2016 г. Си си постави като голяма лична задача решаването на въпроса, който Комунистическата партия на Китай нарича \"тайванския проблем\", провеждайки историческа среща с тогавашния тайвански президент Ма Индзиу в Сингапур в края на 2015 г., точно преди Цай Ингвен да бъде избрана. Си Цзинпин говори в Голямата зала на народа в Пекин по повод 40-годишнината от началото на подобряването на отношенията с Тайван. Той настоя, че \"обединението\" трябва да бъде подчинено на принципа за \"Единен Китай\", който приема Тайван като част от Китай, проклятие за поддръжниците на независимостта на Тайван. Огромното мнозинство от хората в Тайван са напълно наясно, че независимостта на Тайван ще доведе до \"тежка катастрофа\", заяви Си Цзинпин пред аудитория, включваща тайвански бизнесмени и висши партийни функционери. \"Китай няма да напада китайци. Ние сме готови да използваме най-голямата искреност и да полагаме най-големите усилия, за да се борим за перспективата за мирно обединение\", коментира китайският държавен глава. \"Ние не обещаваме да се откажем от използването на сила и си запазваме възможността да използваме всички необходими мерки\", за да постигнем тази цел и да предотвратим независимостта на Тайван, подчерта той. Това изказване обаче беше насочено към чуждестранни сили, които се опитват да се намесят и малкото малцинство от тайвански сили, борещи се за независимост и тяхната дейност, каза Си, без да уточнява, като вероятно това е било препратка към САЩ, най-силния поддръжник на Тайван. Си повтори, че Китай е готов да разговаря с всяка партия в Тайван за прокарването на политическия процес - спрян от Китай, след като Цай Ингвен встъпи в длъжност - стига да приемат принципа за \"единен Китай\".", "date": "2019.01.02", "title": "Си припомни, че Тайван е китайски "}
{"url": "https://www.monitor.bg:443/bg/a/view/grisho-s-vtora-pobeda-v-brizbejn-igrae-s-nishikori-na-final-153474", "text": "Григор Димитров се класира за 1/4-финалите на първия за новия сезон турнир в Бризбейн (Авл), който е печелил през 2017 г. Както и през миналата година, той победи австралиеца Джон Милман във втория кръг с 6:3, 6:4. Следващият му съперник ще е поставеният под №2 в схемата Кей Нишикори (Яп), който се справи с Денис Кудла (САЩ) със 7:5, 6:2. Час след победата си на сингъл, Григор трябваше да излезе отново на корта за мач на двойки. Той и партньорът му Райън Харисън (САЩ) отстъпиха на Джо Салисбъри и Раджеев Рам (САЩ) с 2:6, 5:7. \"Хубаво е, че спечелих по-лесно в сравнение с миналата година, коментира Гришо успеха си на сингъл. - Движих се добре по корта, контролирах повечето разигравания. В момента най-важно за мен е да построя своята увереност и да трупам самочувствие мач след мач\", допълни Димитров в профила си във Фейсбук. Българинът достига до четвъртфиналите в Бризбейн за шести път в седем участия в турнира. Нишикори, който е 9-и в световната ранглиста в момента, има четири победи в пет мача срещу Гришо, като срещата им ще бъде повторение на финала на турнира от 2017-а, когато Димитров спечели титлата. \"В момента искам да се фокусирам върху това, което се случва от моята страна на корта, върху това, което зависи от мен. Нишикори винаги е много опасен съперник\", каза Димитров. „Ще бъде тежък двубой, в това няма спор. Успях да го гледам в първия кръг срещу Нишиока. Вълнувам се, че ще играя срещу Дими, той определено е много добър тенисист. Сигурен съм, че ще направим страхотен двубой\", коментира японецът. Водачът в схемата в Бризбейн Рафаел Надал отказа в последния момент участие от турнира заради разтежение на лявото бедро. Той почиваше в първия кръг, а във втория трябваше да играе с Жо-Вилфред Цонга (Фр). Като „щастлив губещ“ в турнира се включва Таро Даниел. От надпреварата вече отпаднаха миналогодишният шампион Ник Кирьос, поставеният под номер 3 Кайл Едмънд и двукратният победител Анди Мъри.", "date": "2019.01.02", "title": "Гришо с втора победа в Бризбейн, играе с Нишикори на ¼-финал (ОБНОВЕНА)"}
{"url": "https://www.monitor.bg:443/bg/a/view/novo-prouchvane-stari-rezultati-britancite-predpochitat-uiljam-pred-charlz-153471", "text": "Половината от британците смятат, че принц Чарлз трябва да се откаже от престола в полза на по-големия си син принц Уилям. Проучване на BMG показва, че 46% от британците искат първият наследник на трона да абдикира, така че Херцогът на Кеймбридж да бъде новият крал. Само 20% от анкетираните смятат, че съпругата на принц Чарлз - Камила, трябва да получи титлата „кралица“, ако принцът стане следващият британски монарх. И преди са правени подобни проучвания, които отново сочеха същите резултати. Принц Чарлз е най-дългогодишният престолонаследник в британската история, след смъртта на дядо си крал Джордж VI преди 67 години, през 1952 г. Засега обаче е малко вероятно Чарлз да абдикира в полза на сина си, пише британският вестник Индипендънт.", "date": "2019.01.02", "title": "Ново проучване - стари резултати: Британците предпочитат Уилям пред Чарлз"}
{"url": "https://www.monitor.bg:443/bg/a/view/njama-eksplozivi-v-bloka-v-magnitogorsk-153470", "text": "Експертите на руския Следствен комитет не откриха следи от експлозиви или техни компоненти в развалините на жилищната сграда в Магнитогорск, частично рухнала на 31 декември. Следователите и криминалистите продължават денонощно да работят по всички възможни версии. По-рано тя уточни, че на местопроизшествието в Магнитогорск действат екипи, включващи над 100 професионалисти от Москва и от областния център Челябинск. Междувременно маршрутно такси се взриви в руския град Магнитогорск. Според съобщения на журналисти, маршрутката е пламнала заради стрелба по време на спецоперация, чиято цел е била задържане на предполагаеми терористи. Уточнява се, че един от заподозрените е имал в дома си хексоген, с който групата е смятала да организира терористичен акт в търговски център.", "date": "2019.01.02", "title": "Няма експлозиви в блока в Магнитогорск "}
{"url": "https://www.monitor.bg:443/bg/a/view/nasa-zapochva-proizvodstvo-na-nov-kosmicheski-samolet-153476", "text": "Sierra Nevada Corporation ще изпълни целта си да превозва товари до и от Международната Космическа Станция (ISS), използвайки космически самолет от следващо поколение, след като НАСА одобри дизайна и представянето на Dream Chaser. Това означава, че летателното средство сега ще премине в производство, като създателите му планират, до две години да извършва доставки до орбиталната лаборатория. НАСА възложи на Sierra Nevada Corporation, с Dream Chaser, един от трите частни договора за доставка на товари до МКС още през 2016 г., като SpaceX със Dragon и Orbital ATK със Cygnus на другите две компании. Според CRS-2 договора на НАСА, Dream Chaser ще извърши поне шест мисии до МКС, но ще работи малко по-различно от другите два кораба. Проектиран с възможност да бъде пилотиран, както и автономно изстрелване, полет и кацане, всеки космически самолет Dream Chaser трябва да може да бъде използван за най-малко 15 полета, като при всеки полет ще превозва 5.500 кг. товар до МКС. Това ще са товари от съществено значение, като храна и вода, както и някои по-деликатни товари, като научни проби. При обратния полет към Земята, космическия самолет ще е натоварен с до 3.400 кг. отпадъци от космическата станция, който ще изгаря в атмосферата. Преди да започне подготовката за тези пътувания, Dream Chaser премина Integration Review 4 (IR4) на НАСА, където експерти от космическата агенция и Sierra Nevada подробна оценка на дизайна и представянето му с различни компоненти, интегрирани в летателното средство. Това е довело заключението, че космическият самолет е готов да премине към производство пълен мащаб.   Според Sierra Nevada Corporation, много от компонентите на орбиталното летателно средство вече са произведени, като например плочките на системата за термична защита и хардуера за авиониката, докато одобрението на НАСА вече позволява монтирането им в космическия самолет, от компанията в Луисвил. Dream Chaser се очаква да започне доставки до МКС, в края на 2020 година.", "date": "2019.01.02", "title": "НАСА започва производство на нов космически самолет"}
{"url": "https://www.monitor.bg:443/bg/a/view/bezplaten-vhod-v-muzeite-za-5000-uchenici-153450", "text": "Близо 5000 ученици от цялата страна ще имат възможността да прекарат част от часовете си в музей през учебната 2018/2019 година. Посещенията ще се финансират по модул „Музеите като образователна среда“ по ОП „Осигуряване на съвременна образователна среда“ с обща стойност 120 000 лв. Това обясни пред „Монитор“ Радостина Николова, главен експерт в дирекция „Съдържание на предучилищното и училищното образование” към Министерството на образованието и науката. Подадените проекти били общо 132, а единственото ограничение било всяко училище да кандидатства с един. От тях 56 са одобрени, като регионът с в музеи е Пазарджик. Там ученици от 11 школа ще могат да усвоят учебния материал по забавен и интерактивен начин. Освен по-големите населени места като София, Варна и Бургас финансиране има и за по-малките - село Добромирка (община Севлиево), село Паталеница (община Пазарджик), град Ракитово, село Рупци (община Плевен), село Световра̀чене (Столична община), Хаджиминитрово (община Казанлък). Реализираните посещения ще бъдат по различни общообразователни предмети - „Околен свят“, „Човек и обществото“, „Човек и природа“, „История и цивилизация“, „Биология и здравно образование“, „Физика и астрономия“, „Технологии и предприемачество“, „Музика“. Николова обясни, че по-голяма част от проектите са свързани с пътуване до друго населено място. Училищата се насочват най-често към Националния исторически музей в София, Националния музей на образованието в Габрово и в Етнографски музей на открито Етър, обясни Николова. 179 ОУ „Васил Левски“ от село Доброславци е едно от одобрените школа. То е спечелило проект „Магията на чипровските килими“ на стойност 2500 лв. Директорката на училището Мария Христова обясни, че поради големия интерес освен учениците от 1-ви до 4-ти клас, които са подсигурени по проекта, са се включили и от останалите класове, които обаче платили допълнително. Те избират дестинацията, тъй като в различни часове от 3-ти и 4-ти клас се засяга историята на Чипровци и за промишлеността в него. В средата на октомври учениците от Доброславци са посетили Историческия музей в Чипровци, където са разгледали различните експонати, чули са интересна беседа, научили са как се багри вълната, прели са на вретено, мотали са прежда на мотовилка, оцветявали са килими със специфични шарки. Децата сподели Христова. Тя разказа, че след разглеждането на музея децата са играли в двора му, където са учили хора. Накрая ги почерпили с чипровски кори за баница и айрян. Според Христова подобни програми са чудесни, тъй като дават шанс на по-малките училища и на тези от по-отдалечени места да се запознаят с историята на България. „Средствата обаче не са достатъчни. Надявам се програмата да се реализира и следващата година, но с по-голямо финансиране“, сподели още директорката на 179-о ОУ. Министерството на образованието и науката организира национален конкурс за учители за най-добър урок в музей. В него могат да се включат всички преподаватели независимо дали уроците са финансирани от ОП. Учителите трябва да представят снимки или видео от занятието, анкета сред участниците в посещението, да опишат предмета, темата и резултатите на посещението, както и да опишат защо са ги избрали. Най-добрите уроци ще бъдат обявени на сайта на МОН.", "date": "2019.01.02", "title": "Безплатен вход в музеите за 5000 ученици "}
{"url": "https://www.monitor.bg:443/bg/a/view/trymp-chaka-s-netyrpenie-sreshtata-s-kim-153467", "text": "Президентът на САЩ Доналд Тръмп заяви в Туитър, че очаква с нетърпение срещата с лидера на Северна Корея Ким Чен Ун. Коментарът идва в отговор на изявлението на Ким, че има готовност да се срещне с Тръмп. \"Аз също очаквам с нетърпение срещата с председателя Ким Чен Ун, който така добре разбира, че Северна Корея притежава голям икономически потенциал\", посочва Тръмп. По-рано севернокорейският лидер заяви, че е за пълно премахване на ядрените оръжия на Корейския полуостров, но предупреди, че може да поеме по различен път, ако САЩ оказват натиск срещу Пхенян. Той увери, че е готов отново да се срещне с президента Доналд Тръмп по всяко време. \"Ако американският президент се откаже от анахроничното си мислене, насочено към санкции, за да намери решение на каквото и да е, а също от вариант на разговора за регулиране на скоростта (на преговорите) и изготви правилен бизнес план за 2019 г., би било възможно да се намери ключ към провеждане на втора среща между Северна Корея и САЩ\", изтъкват севернокорейските официозни медии. Вашингтон трябва да отмени санкциите срещу Пхенян, за да се проведе втора среща между севернокорейския вожд Ким Чен-ун и американския президент Доналд Тръмп, съобщават държавните медии в Северна Корея, цитирани от южнокорейската агенция \"Йонхап\".", "date": "2019.01.02", "title": "Тръмп чака с нетърпение срещата с Ким "}
{"url": "https://www.monitor.bg:443/bg/a/view/api-severnata-tangenta-ne-e-planirana-kato-bulevard-153464", "text": "„Северната скоростна тангента никога не е планирана като градски булевард. От самото начало нейното предназначение е било да изнесе целия транзитен трафик извън София и този път много успешно изпълнява тази роля. Преговорите, които водим със Столична община, е да прецизираме всички крайградски части и това къде ще има винетки, къде няма да има, къде ще има тол система”. Това заяви в инж. Дончо Атанасов от ръководството на Агенция „Пътна инфраструктура” пред Нова ТВ преди разговорите за винетките в София между АПИ и общината днес. Както \"Монитор\" писа, преди седмица стана ясно, че от 1 януари по Северната скоростна тангента и Северната дъга на околовръстния път на столицата ще се минава с винетка. Това предизвика недоволството на жителите на район \"Нови Искър\", които планират блокада на околовръстното тази вечер. Днес продължават преговорите между Столична общината и АПИ.   Атанасов посочи, че целта е да се намери такова решение, което да не лишава АПИ от приходите от пътни такси от този път.  „За мен това са измислени скандали, никога Северната скоростна тангента не е била планирана като градска магистрала. Тя винаги е била планирана като крайградска магистрала и е част от републиканската пътна мрежа. Не може да се разглежда само фрагментарно дали да има там винетки по няколко причини – ресурсът, който АПИ отделя за развитието на крайградската инфраструктура на София е доста сериозен”, посочи още инж. Атанасов.  През Северната скоростна тангента преминавали на годишна база над 10 млн. автомобила. Затова дори само 1 млн. автомобили да нямат винетки за преминаването по този път, се губел огромен ресурс. Северната скоростна тангента е транзитен път, който е част от автомагистрала „Европа“. Нормално е и ние настояваме тя да бъде платена, коментира и председателят на Управителния съвет на Агенция „Пътна инфраструктура“ инж. Светослав Глосов. „Има осигурени алтернативни пътища, по които всички, които живеят в населени места на територията на Столична община, могат да се придвижват\", посочи инж. Глосов пред бТВ. \"Ако си купиш годишна винетка, на ден тя ти струва 26 ст. Ако минеш през този участък – това са 32 км, сигурно ще похарчиш поне 8-10 лева за гориво\", отбеляза той. По думите му големите камиони и в момента са таксувани по нея. \"Те до 16 август ще плащат винетна такса, а от 16 август вече се въвежда тол таксата, която е за изминато разстояние\", уточни инж. Глосов.  Зам.-кметът по финансите в София Дончо Барбалов се надява днес да се постигне споразумение с АПИ. „В крайна сметка казусът засяга пет района на Столична община – „Надежда”, „Връбница”, „Нови Искър”, „Сердика” и „Кремиковци”, които са непосредствено разположени по протежението на Северната скоростна тангента. Надявам се, че ще постигнем споразумение тези хора да не заплащат винетна такса, въпреки че този път е заложен като транзитен път, но от друга страна има предназначение на път, който отклонява трафика от центъра на града и свързва северните райони на града. Така че надявам се да успеем да запазим неговото предназначение, както беше планирано”, каза зам.-кметът на София инж. Дончо Барбалов.  ", "date": "2019.01.02", "title": "АПИ: Северната тангента не е булевард,  Общината: Надяваме се да няма винетка"}
{"url": "https://www.monitor.bg:443/bg/a/view/zalojnichkata-ot-ohrid-i-predi-gubila-pari-na-grupi-153465", "text": "Българката, чиито лични документи са прибрани от собственика на местен хотел в Охрид до уреждането на плащанията на 65-членна туристическа група, е екскурзоводката от \"Комфорт Травел\" Елизабет Мечкарска, установи проверка на \"Монитор\".  Както вече съобщихме автобусът с българските туристи отпътувал на 1 януари без водач, тъй като жената била оставена в Охрид като гарант, че ще бъдат заплатени в пълен размер нощувките, закуските и празничната вечеря на българската група. Представителката на туристическата агенция обявила на място, че е изгубила парите, които носела на ръка. Веднага след публикацията в Агенция \"Монитор\" от Министерството на туризма и Министерството на външните работи са започнали работа по изясняване на случая с Елизабет Мечкарова, а в късния следобед във вторник контакт с нея е установил български дипломат в Македония. 65 души са купили от новогодишните екскурзии на \"Комфорт травел\", които са предлагани в различни сайтове на цени от 155 до 250 лева. Празничното пътуване предвиждало 2 нощувки, две закуски, обиколка на Охрид с местен екскурзовод и празнична новогодишна вечеря в ресторант \"Европа\". И с екскурзоводско обслужване по целия маршрут - то било поверено на Мечкарска. При пристигането обаче се оказало, че е изгубила парите за доплащане на нощувки и празничната вечеря - общо около 3500 евро. Собственикът на вила \"Александър\" приел да настани групата и дори станал гарант пред ресторанта, за да бъде сервирана празнична вечеря на българите, но взел като гаранция личните документи на Мечкарска, за да не може да напусне страната, докато не уреди плащанията. Тъй като нямало подготвен предварително списък с разпределение на стаите, се оказало, че за 10 души няма място във вила \"Александър\". Водачката тръгнала да им търси легла по съседни вили и едва в 21:30 след като премръзнали туристите били разквартирувани в друга вила на 2 километра от \"Александър\" и от основната група, разказаха участници в злополучното пътешествие. Подобен инцидент не е първи за Елизабет Мечкарова, която чукнала 59 години миналата събота в Охрид. Справка в стари медийни публикации от началото на милениума до днес показва, че \"губенето\" на пари е повтаряща се практика, от която са страдали туристи на различни агенции. Според материал на бТВ от 2004 година в края на октомври 2004-а тогавашната Комисия по търговия и защита на потребителите е запечатала офиса на туристическата фирма \"Елизабет 3\", собственост на съпруга на Елизабет - Димитър Атанасов Мечкарски. Тогава представената за собственичка на фирмата Елизабет Мечкарска изоставила 60 души в Сърбия под предлог, че е ограбена и нямала пари да плати за автобуса. Това, според публикацията бил втори сигнал в КТЗП срещу Мечкарска. Тя дължала и 3000 евро на туристи, които завела организирано до Италия, но на място им поискала да платят още, защото й блили откраднали парите и нямала с какво да плати за нощувки и път. Тогава в сайта на телевизията била писала и потърпевша от Кушадасъ, която разказала, че Мечкарска и дължи 2 хиляди евро за нощувки на туристи през 2002. През 2010г. ЕТ „Елизабет-3- Димитър Атанасов Мечкарски” светва във файл на Комисията за защита на потребителите с информация, че прилага нелоялна заблуждаваща търговска практика като пише в сайт на фирмата, че тя има документи за извършване на туроператорска дейност и нарежда да бъде премахнат текстът: \"Елизабет-3\" притежава лиценз за Туроператор и турагент № 04004 и Туроператор и туристическа агенция \"Елизабет-3”. През 2011 Мечкарска вече е \"екскурзовод\" в \"Темпо тур\". Тогава гръмва историята, че 35 деца и 10 възрастни са зарязани в Истанбул без да имат къде да спят и с какво да се хранят, а изданието \"България днес\" твърди, че екскурзоводката е откраднала парите. Групата е с танцьори от Костинброд и Сливница, които трябва да участват във фестивал. Тръгнали от България в 6 ч. сутринта с 20-годишен автобус с 1 шофьор. В 18 ч. били в Истанбул. Вечеряли в ресторант в центъра на мегаполиса, после от 20 до 22 обикаляли града, за да се окаже за ужас на възрастните, че няма резервации за нощувки. Настанили танцьорите в мизерен хотел в центъра на Истанбул, но на другия ден ги изхвърлили, защото екскурзоводката не платила. Задържани са паспортите на групата, а документите са върнати след намесата на българското посолство в Турция. При завръщането си в България екскурзоводката Мечкарска подписала запис на заповед, че дължи на членовете на групата сумата от 10 200 лева. Твърдяла, че с техните пари финансирала пътуването на друг състав до Черна гора, защото \"общината й дължала 11 хиляди лева\". Софийска районна прокуратура се сезира и образува преписка по случая и е постановено извършването на незабавна проверка. В хода на проверката ще бъде събрана информация за конкретните действия на лицето, задържало българската гражданка, като ще се снемат обяснения от всички запознати със случая лица. Ще бъдат събрани и всички други относими данни, след анализа на които ще се направи преценката извършено ли е престъпление от общ характер. От министерството на туризма съобщиха за извършена документална проверка в Националния туристически регистър на фирма „Комфорт-травел 2010“ ЕООД, според която дружеството има валидна застраховка „Отговорност на туроператора“ и удостоверение за работа. Срокът на валидност на полицата е 2 юли 2019 г. От ведомството уточниха, че ще продължат проверката по случая и дейността на водачката на групата, изисквайки документи дали са изпълнени всички условия по договорите на туристите за организирано пътуване с обща цена. Пред „Монитор“ Мечкарска коментира, че групата се е прибрала в България, а тя самата все още в Охрид. „Нищо нередно не е станало, имаше малки недоразумения само по отношение на новогодишната вечеря. Групата беше много специфична с претенциите си“, каза екскурзоводката. Няколко човека са останали без вечеря на Нова година, защото в последния момент се е появила сръбска група. Четирима човека от група са били разходени до други заведения, но те са отказали да ядат там, разказа още Мечкарска. „На тези няколко човека ще им бъде възстановена сумата за вечерята в понеделник“, обеща тя. Мечкарска отрече да са й взимали документи, а пръст да бъде злепоставена има другата екскурзоводка в автобуса.", "date": "2019.01.02", "title": "\"Заложничката\" от Охрид и преди \"губила\" пари на групи"}
{"url": "https://www.monitor.bg:443/bg/a/view/myje-se-predstavjat-za-jeni-i-tyrsjat-sykvartirantka-153447", "text": "Мъже се представят за жени, за да си намерят съквартирантка и приятелка, в наето от тях жилище, сочи проверка на „Монитор“ в социалните мрежи. Често офертите за двустайни или по-големи по площ квартири който се използва и от други хора, а не за отделно жилище с посочените параметри. Друг любим трик, прилаган често от наемодателите, е да лъжат за цената. На линка към офертата пише една сума, а когато я кликнеш, излиза съвсем друга. В обявите нерядко се афишира близостта на имота до центъра, а местоположението му се оказва в отдалечен квартал от града. Все повече потребители търсят оферти за наем не толкова по сайтовете, колкото в социалните мрежи. Групите са много, а исканите наеми на квартирите и качество - различни. Справка във Фейсбук сочи, че наемът варира между 500-700 лв. на месец за двустайни апартаменти, разположени в кварталите около центъра. За двустаен апартамент с две тераси в столичния квартал „Редута“ например се искат 650 лв. Жилището е обзаведено и с климатик. За друг двустаен в „Зона Б-18“, намираща се от западната страна на центъра на столицата, офертата за наема е 100 лв. по-малко, но условията ще са далеч по-мизерни. Гарсониери и апартаменти в „Студентски“ са на същата цена, но рядко с хубаво качество. Често като предимства са изреждани вътрешното отопление, наличието на паркоместа и близостта на сградата до дадена метростанция или спирка на автобуси. Под много от офертите обаче се срещат коментари и дискусии, че това Справка по специализираните сайтове показва, че наемът на двустаен апартамент в центъра на София е поне 600-800 лв. Повечето оферти предлагат обзаведени жилища, но дори да няма пълно обзавеждане, то най-необходимите уреди и мебели са налице. В идеалния център на столицата за тристаен наемът може да е и 900 евро. За 82 кв. м наемателят може да хвърли и 1000 евро на месец и то за необзаведен апартамент, който може да стане и офис пространство. Не само липсата на обзавеждане сваля цената, но и липсата на телефон и оборудване за безжична интернет връзка в имота отблъскват кандидат за наемането му и оттам цената му е по-ниска. За такъв двустаен в центъра до метростанция се искат 350 евро.", "date": "2019.01.02", "title": "Мъже се представят за жени и търсят съквартирантка"}
{"url": "https://www.monitor.bg:443/bg/a/view/pik-na-gripa-v-sredata-na-januari-153462", "text": "Пикът на грипа ще настъпи в средата на януари, заяви главният държавен здравен инспектор д-р Ангел Кунчев пред БНТ. По думите му, предстои да продължи повишаването на заболяваемостта. Точна информация за броя на болните обаче ще има след като изтече една пълна работна седмица след поредицата празнични дни, когато хората избягват да посещават лекар, обясни експертът. Вероятно към края на месеца някои от областите ще достигнат епидемиологични нива, допълни д-р Кунчев.", "date": "2019.01.02", "title": "Пик на грипа в средата на януари"}
{"url": "https://www.monitor.bg:443/bg/a/view/stana-katich-posreshtna-ng-s-bylgarski-gajdari-153443", "text": "На музикален фон на български гайди – така Стана Катич посрещна 2019 година. Актрисата отпразнува новото начало в заведение в София, а колегите й от сериала „Забравена“ я изненадаха с живо изпълнение на гайдари. Това стана ясно от видео в социалните мрежи, в което 40-годишната красавица пляска и попива със сърце и очи традиционната за страната ни музика. „Посрещам Нова година с гайди, които кънтят в гръдния ми кош. Гайдарите са подарък от екипа ни в България“, написа тя, като допълни, че през отминалата година са й се случили много неща, за които да е благодарна. Към публикацията Катич добави и хаштаг, който гласи: Изненадата е много специална за Стана, която доби световна популярност със значката на агент Бекет в сериала „Касъл“. Наскоро тя сподели пред „Монитор“, че е влюбена в звука на гайдите и е получила диск с такава музика като подарък. пошегува се тя.  Преди дни брюнетката с балкански корени усмихна феновете си и с видео, на което разхожда черна овца на каишка и се опитва да я накара да каже „Честита Нова година“. Животинчето също е от нашите ширини и е поредното, което грабва вниманието на Катич. Откакто снима „Забравена“ в България, тя често пуска свои кадри с коне, кози и дори магаренца. Междувременно стана ясно, че снимките на втория сезон на „Забравена“ са приключили, въпреки че Стана още е у нас. За новите епизоди на драмата, която родните телеманиаци следят с интерес по AXN, засега се знае, че ще проследят събитията в живота на агента от ФБР Емили Бърн (б. а. - героинята на Катич), след като тя вече се е срещнала лице в лице със своя похитител. Заедно с австралийския актьор Матю ле Ле Невeз, който скача в кожата на бившия морски тюлен Кал Исак за поредицата, към актьорския състав за втората порция серии се присъедини Наташа Литъл („Нощният мениджър“, „Панаир на суетата“).", "date": "2019.01.02", "title": "Стана Катич посрещна НГ с български гайдари"}
{"url": "https://www.monitor.bg:443/bg/a/view/muzeite-sa-naj-dobrite-uchebnici-po-istorija-153456", "text": "Водят ученици в музеите и останалите културно-исторически обекти по проекти и със средства на европейските програми. Ето една наистина изключително похвална, добра и патриотична инициатива, която ще предизвика ако не грандиозна еволюция, то поне ще разчупи сериозно скучното досегашно школско обучение. Верни на прашасалите и непроменени от десетилетия учебни планове, учителите по история влизаха в час, изпяваха монотонно урока си пред очите на задрямващите и скучаещи ученици, които едва изтърпяваха да чуят звънеца, който да ги спаси от урока мъчение. Единици бяха учителите, които решаваха да приложат „иновативен подход”, като наред със сухата учебна материя показваха и по някое диапозитивче или учебно филмче за разнообразие. За такова нещо като нагледен урок в един музей, сред самите артефакти, и дума не можеше да става. Цените в повечето български музеи не са прекалено високи, но опитайте се да обясните на родителите, че ще трябва да дават допълнително по още десетина лева на седмица за детето си, за да посещава то музеи в час по история. Това би било чудесен повод за поредната „родителско-учителска война” и поредните тежки обвинения към „наглите даскали”, които само търсят повод да събират пари от децата. Сегашната идея,претворена вече в практическа реализация, е нещо много положително. Децата и учениците не просто ще могат да слушат скучните учебникарски текстове за родната история, но и ще могат да се докоснат „на живо” до тази история. Какво по-добро от това, когато учиш за Левски, да можеш да влезеш в родната му къща в Карлово и да се потопиш в атмосферата, в която той е роден и отраснал. Или да се опиташ със собствени си усилия да прескочиш плета на Къкринското ханче, където Апостола е бил заловен. Или пък какво по-патриотично от това, изучавайки въстанието на братята Асен и Петър и възстановяването на Второто българско царство, учениците да се качат на крепостта Царевец във Велико Търново, да погледнат от крепостните зъбери горе течащата под тях Янтра, да влязат в Патриаршията, където е служил Патриарх Евтимий, и да постоят няколко минути в тъмната Балдуинова кула, където плененият латински император Балдуин е прекарал последните дни от живота си. България има една от най-богатите истории и едни от най-богатите музеи и паметници, посветени на родната история. Нищо че през последните години поради прословутото постоянно безпаричие голяма част от музеите ни са в доста мизерно състояние, а най-ценните експонати са натикани по тъмни и прашасали ъгли, мазета и тавани. Може би вариантът с ученическите посещения е спасителната сламка, която ще даде глътка свеж въздух, а и приходи и на родните музеи. И те ще се пълнят не само в почивните и в празничните дни, а ежедневно.", "date": "2019.01.02", "title": "Музеите са най-добрите  учебници по история"}
{"url": "https://www.monitor.bg:443/bg/a/view/borisov-kym-ministrite-po-plan-sykrashtavajte-administracijata-153466", "text": "Премиерът Бойко Борисов напомни на министрите, че имат план за съкращаване на чиновниците.  „Имаме план за съкращаване на администрацията. Това, което вицепремиерът Томислав Дончев ви е казал, привеждайте в необходимия вид”, каза премиерът.  В началото на декември самият Дончев заяви пред БНТ, че е изпратил писма до всички министри със задача до 20 декември да дадат предложения. Тогава той уточни, че незаетият щат е около 10 000 при състав от 130 000.  На заседанието днес обаче не стана ясно дали някои ведомства са готови с отчетите.  Иначе в началото на заседанието на МС Борисов поясни, че имаме събрани рекордни приходи и даде да се разбере, че са положени усилия да има пари за образование, визирайки скока на учителските заплати, здравеопазване, иновации и технологии.  В заключение Борисов пожела успешна Нова година!. ", "date": "2019.01.02", "title": "Борисов към министрите: По план съкращавайте администрацията"}
{"url": "https://www.monitor.bg:443/bg/a/view/profesor-kryshtava-vidove-brymbari-na-igra-na-tronove-153453", "text": "Професор Брет Ратклиф от университета „Небраска-Линкълн“ кръсти три от осемте новооткрити от него видове бръмбари на герои от „Игра на тронове“. Ученият назова насекомите дрогони, регали и висериони, което са латинизираните имена на трите дракона на Денерис в култовата сага на HBO (Дрогон, Регал и Визерион). “Ние все още имаме щастието да откриваме нови същества. Всяко четвърто новооткрито живо създание на планетата е бръмбар!”, екзалтиран е Ратклиф, който признава, че се е възползвал от популярността на сериала, за да привлече повече внимание към биоразнообразието. Самият той също е фен на поредицата. “Когато даваш имена на такива създание, трябва да го правиш с мисъл – така, че те да бъдат запомнени, да привлекат публичното внимание. В същото време, ми прави впечатление, че често учените се взимат прекалено на сериозно, когато става въпрос за кръщаване на нови видове“, обяснява още професорът, дал име на стотици създания в рамките на 50-годишната си кариера.", "date": "2019.01.02", "title": "Професор кръщава видове бръмбари на „Игра на тронове“"}
{"url": "https://www.monitor.bg:443/bg/a/view/pajacite-vdigat-po-200-koli-na-den-v-sofija-153441", "text": "Средно по 200 коли на ден вдигат паяците в София. Това стана ясно от данни на Центъра за градска мобилност (ЦГМ) за репатрираните автомобили през ноември. През почивните дни бройката на прибраните коли в наказателните паркинги спада с четири пъти. За да си вземе шофьор колата, освен че трябва да заплати глоба за вдигането с паяк на стойност 60 лв., дължат и по 2 лв. на всеки час, в който колата им е прекарала на паркинга. До средата на миналата година от изоставени коли на наказателните паркинги натрупаните задължения към ЦГМ достигат 6 963 038 лв. От дружеството трудно успяват да открият стопаните на колите, а повечето от тях вече са забравили и за съществуването им. Ветеран на един от наказателните паркинги се оказва „Рено“, което вече 10 години чака собственика си да го прибере. Автомобилът е натрупал задължение за разходи по принудително преместване и такса за отговорно пазене в размер на 68 230 лв. За да се справи с проблема с неправилното паркиране, от общината закупиха през изминалата година още 10 нови паяци. Специализираните автомобили за преместване на неправилно паркирали коли струваха 2,5 млн. лв. и бяха взети на лизинг за 5 години. Средства се отделиха и за автомобилите на екипите, които слагат скоби. С новите паяци в града се движат общо 18 репатраци на ЦГМ. През 2018 г. Столичният общински съвет (СОС) гласува и разкриване на 5500 места зелена зона в четири района. С решението на общинарите платените места за паркиране в “Оборище“, „Лозенец“, „Възраждане“ и „Красно село“ заработиха от ноември. Обособяването им струва над 2,3 млн. лв., а очакваните приходи от ЦГМ от тях възлизат над 4,2 млн. лв. годишно. За пореден път СОС взе и решение да се отдадат на концесия спирките от градския транспорт. При избора на концесионер най-голяма тежест ще имат инвестиционното предложение и размерът на концесионното плащане - по 40%, а 20% ще носи срокът, който кандидатите предлагат, за да подменят всички спирки. Общата инвестиция в новия облик на съоръженията ще бъде до 18 млн. лв.", "date": "2019.01.02", "title": "Паяците вдигат по  200 коли на ден в София "}
{"url": "https://www.monitor.bg:443/bg/a/view/azerbajdjanskata-socar-obmislja-uchastie-na-nashija-pazar-na-gaz-153459", "text": "Държавната нефтена компания на Азербайджан (ГНКАР, SOCAR) започва детайлно технико-икономическо изследване на газоразпределителния пазар в България с цел участие на него, съобщи шефът на SOCAR Balkan Мурад Гейдаров, цитиран от медиите в бившата съветска република. През 2015 г. българското правителство предложи на Азербайджан да участва в различни енергийни проекти. Сред тях бе участие в строителството на бензиностанции, петролни и газохранилища, нефтени рафинерии. България разчита да получава газ от находището „Шах дениз” в каспийската държава по интерконектора IGB, който ще има връзка с Трансадриатическия газопровод (ТАР). „Внимателно изучаваме концепцията на Балканския газов хъб, разработена съвместно от правителството на България и Еврокомисията. Освен това, след обръщението на премиер-министър на България Бойко Борисов, нашата компания пристъпи към проучването на техническите и търговските предпоставки за присъствие на газоразпределителния пазар в България”, обясни Гейдаров. По думите му, планира се проучването да завърши към края на второто тримесечие на годината. Относно участието на SOCAR Balkan в разширението на българското газохранилище в Чирен, шефът на азерската компания припомни, че фирмата е взела участие в търга за провеждането на 3D-сеизмични проучвания на хранилището.", "date": "2019.01.02", "title": "Азербайджанската SOCAR обмисля участие на нашия пазар на газ"}
{"url": "https://www.monitor.bg:443/bg/a/view/obligacii-za-580-mlrd-e-emitiral-kitaj-prez-noemvri-153460", "text": "Облигации на стойност 4 трлн. юана (580 млрд. долара) е емитирал Китай през ноември, съобщи агенция „Синхуа”, като се позовава на данни на Народната банка на страната. Държавните облигации са за 259,9 млрд. юана (около 37,8 млр. долара), а на местните власти - за 45,9 млрд юана (6,67 млрд. долара). Останалата част е емитирана от бизнеса. Към края на предпоследния месец от миналата година непогасените дългове на пазара на облигации е достигнал 85 млрд. юана (12,36 млрд. долара). През 2017 г. влязоха в сила нови правила, целящи обуздаване на рисковете от безконтролно нарастване на дълговете на местните власти и корпоративния сектор. През същата година обаче Китай пусна на пазара облигации за 40,8 трлн. юана или с почти 13% повече от предходната.", "date": "2019.01.02", "title": "Облигации за $580 млрд. е емитирал Китай през ноември"}
{"url": "https://www.monitor.bg:443/bg/a/view/stud-i-valeji-ot-utre-153461", "text": "Арктически студ ще скове България в първите дни на януари. Днес е последният по-топъл ден с температури между 4 и 9 градуса.Това заяви синоптикът от Националния институт по метеорология и хидрология Анастасия Стойчева. Още утре от северозапад ще нахлуе студен въздух. Това нахлуване е директно от Северния полюс, с доста силен вятър. При нас в Северозападна България ще има по-силен вятър. В четвъртък започва понижаване на температурите, сутрешните температури ще са отрицателни. Този циклон освен студ, ще донесе и много валежи”, посочи Стойчева пред бТВ. Синоптикът заяви, че през студения период максималните температури в страната ще се понижат до -5 – 0 градуса. Сутрешните температури ще достигнат от -12 до -7 градуса, а в отделни райони е възможно да бъдат и по-ниски. „Очакваме през януари да има стойности по -20 градуса, те са характерни за този период на годината. Ще има екстремен вятър в Дунавската равнина, в планините също ще има силен вятър. Преди да се настани студеният въздух в страната ни, ще има и валежи от сняг – днес е последният ден с положителни температури”, заяви синоптикът. Обилен снеговалеж в близките дни няма да има, заяви Анастасия Стойчева. Тя допълни, че очакваните отрицателни температури не са рекордни. През януари в страната ни са регистрирани стойности от -30 градуса.  ", "date": "2019.01.02", "title": "Студ, вятър и валежи от утре "}
{"url": "https://www.monitor.bg:443/bg/a/view/gordyn-ramzi-shte-stava-tatko-za-peti-pyt-153448", "text": "Британският шеф готвач Гордън Рамзи скоро ще гушне пети наследник. Съпругата му Тана е бременна в петия месец, а за щастливата новина двойката съобщи с видео в Инстаграм. В клипа той благодари за помощта на четирите им деца – 17-годишната Матилда, Меган, която е на 20 и 19-годишните близнаци Холи и Джак. През 2016 година Гордън и Тана бяха в очакване на рожба, но съпругата на кулинарния гуру направи спонтанен аборт. За децата на Рамзи е ясно едно – те няма да получат наследство, което засега се оценява на 160 милиона долара. Първият шотландец с отличие „Мишлен“ би им помогнал единствено за закупуване на жилище. „Парите ми със сигурност няма да отидат при тях, но не го казвам по злобен начин. Единствено се съгласих със съпругата ми да покрием 25% от депозита им за апартамент.“, заяви преди време пред The Telegraph звездата от „Кухнята на ада“. Кулинарният експерт неведнъж е разказвал, че и при пътувания той и Тана са в първа класа, а децата са във втора, защото не работят и не заслужават същия лукс.  ", "date": "2019.01.02", "title": "Гордън Рамзи ще става татко за пети път"}
