{"url": "https://www.monitor.bg:443/bg/a/view/teatyryt-i-operata-s-dekori-za-po-100-bona-147409", "text": "От 3000 до 100 000 лева и нагоре могат да глътнат декорите за една постановка в театъра или операта в зависимост от епохата и жанра й, режисьорската и сценографската концепция и финансовите възможности на институцията. Няма практика в България „одеждите“ на спектаклите – тоест декорите и костюмите, да се застраховат самостоятелно. Те са подсигурени чрез цялостната застраховка на сградата на театъра и неговото имущество. Застраховани са и онези, които ги произвеждат и ползват – персоналът на техническите служби и актьорите. Така че ако театърът изгори, а заедно с него и декорите, застрахователите ще платят обезщетение, но ако изгори или се съсипе само декорът, това си е проблем и грижа на самия театър, обясняват директори на трупи. От няколко хиляди до няколко милиона лева възлизат тези годишни застраховки на храмовете на Мелпомена у нас. За част от големите столични театри те се вместват в рамките на няколко десетки хиляди, докато за други като Сатиричния се измерват в милиони. За Народния театър „Иван Вазов“ сумата само за застраховка на сградата е 6 000 000 лева. Няколко милиона, разделени на два пъти годишно, вече внасят за застраховки и от Драматичен театър „Н.О. Масалитинов“ в Пловдив, чиято сцена през 2013-а бе унищожена от пожар, включително с част от декора за постановката „Възвишение“ по романа на Милен Русков. Три години по-късно пораженията бяха напълно възстановени, но след тази „обица на ухото“, след мащабния ремонт и преоборудването с най-модерна техника голямата и малката сцена вече се застраховат на реална балансова стойност, включваща и стойността на мегаремонта, разкрива за „Монитор“ главният счетоводител на театъра Галина Калева. И без бедствия и аварии декорите която си поема театърът, обяснява директорът на академичната трупа Мариус Донкин. Особено при по-стари и дългогодишни спектакли като „Пигмалион“, „Г-н Ибрахим и цветята на Корана“ и др. над тях периодично работят майсторите от тапицерските, железарските, дърводелските ателиета към Народния. Изобщо лекуването им е постоянен процес, защото металът ръждясва, дървените сглобки се отпускат... В складовете под сградата на „Иван Вазов“ декорите трудно издържат, защото отдолу текат подземни води и там е много влажно, заради което сценичната „мебелировка“ мухлясва и често трябва да се кашира. По-добри са условията в складовете за декори в местността Къро. „Постановъчният ни стил е да се стремим да сме икономични, но понякога сценографите започват да се разпростират като в имперски театър“, шеговито коментира директорът Донкин, като уточнява, че максимумът за постановъчни (сценография, костюми, реквизит) при тях е 25-30 000 лева. Най-скъпо е излязла визията на някои спектакли, реализирани във времето, преди той да седне на шефския стол: например въртящият се в няколко равнини декор, наподобяващ раковина в „Процесът против богомилите“ и „Хамлет“, където на сцената има 14-16 тона желязо. Най-скъпият в това отношение спектакъл е „Хамлет“ - 80 000 лева, потвърждава зам.-директорът по техническата част инж. Емил Марков. „Полет над кукувиче гнездо“ е също от скъпоструващите с 66 000 лева. Най-новият хит в Народния – „Един безумен ден“ по „Сватбата на Фигаро“ от Бомарше, има кралска визия, която обаче не е коствала баснословни суми. Декорът там е 9500 лева, импрегнацията за него и мебелите – 4800, а разкошните костюми – 10 550 лева. Обикновено във всеки театър По-голямото перо са декорите, но „Сватбата на Фигаро“ прави изключение. Благодарение на въображението и изобретателността си сценографът Елена Иванова е постигнала богато изглеждаща „опаковка“, използвайки ефектни памучни и изкуствени бродирани покривки за костюмите. Под нейно ръководство 50-те уникални костюма (за всеки от дамските са изразходвани по 30 м различни тъкани) са изработени в ателиетата на Народния само за месец. „Ако не беше еуфорията, която цялото представление носи, нямаше да забележите чак толкова красотата на костюмите“, скромно отбелязва тя. Директорът на общински театър „София“ Ириней Константинов също е застраховал по правилата имуществото на театъра и служителите. „Застраховката е направена на база стойността на имуществото, което е много по-високо оценено от сумата за застраховка“, разяснява принципът той. „Но ако чига (подемник от сценичната механизация – б.а.) пробие декор или изгорят костюмите на „Анна Каренина“, това си е наш проблем, застрахователят не изплаща тези загуби“, посочва пример Константинов. Екипът му е имал случай при гастрол в Скопие да се изкриви кръгът от сложната сценография на „Парижката Света Богородица“, но са го поправили със собствени сили. Най-скъпият декор при тях е именно този от спектакъла на Лилия Абаджиева по безсмъртната творба на Виктор Юго – почти 25 300 лева. Съдебната зала от „Нощта на 16 януари“ възлиза на близо 15 400 лева, а високият и технологично, и в метри декор на „Франкенщайн“, символизиращ алпийски глетчер, е за над 10 000 лева. Най-скъпи там (много повече от съответния декор) са костюмите за 7-те героини от „Тирамису“, защото са от световни марки. Театърът ги ползва на базата на спонсорски отношения, но реалната им цена е към 16 000 лева. „При всеки проект имаме план-сметка колко от общия бюджет да отиде за декор и костюми“, допълва информацията Ириней Константинов. А практиката показва, че като цяло разходите за изработване на сценографията и костюмите са на всеки един театър или опера – едва 4-5%. Много повече разноски отиват за заплати, хонорари, режийни... В Сатиричния театър най-много средства са вложени във визията на комедията „Да, г-н премиер“ от сър Антъни Джей и Джонатан Лин – около 24 000 лева. Тъй като става дума за британски премиер, за сцената са закупени мебели тип „Честърфийлд“, но произведени от български фирми, обяснява директорът Калин Сърменов. Той не крие, че има и „рискови“ декори, но професионализмът на онези, които боравят с тях, ги прави удобни и сигурни. Декорите за заглавията от актуалния афиш се съхраняват в складовете в сградата на Сатирата на ул. „Стефан Караджа“, които са прясно ремонтирани, с обновена настилка и отлични условия за работа и поддръжка. Онези, които не се ползват в момента, са „командировани“ в склад в квартал „Слатина“. Няма спор, че най-разкошните спектакли са на сцената на Софийската опера и балет. За „тежката артилерия“ в репертоара – Вагнеровата тетралогия „Пръстенът на Нибелунга“, „Дон Карлос“, „Княз Игор“ и др., се правят по 150-200 костюма и с декорите сметката излиза от 50 000 до 200 000 лв. на постановка. Не им отстъпва и мюзикълът Mamma Mia! с декор като картичка от гръцки остров, включващ вятърна мелница, лодката, плаваща в морето, и други механични екстри, с помощта на които интериорът се трансформира в екстериор и обратно за броени секунди.", "date": "2018.10.19", "title": "Театърът и операта с декори за по 100 бона"}
{"url": "https://www.monitor.bg:443/bg/a/view/borjat-trafika-v-sofija-s-poveche-i-po-skypi-zoni-za-parkirane-147338", "text": "Трафикът в София може да намалее с въвежданото на повече и по-скъпи платени зони за паркиране. Около това мнение се обединиха експерти, които взеха участие в кръгла маса на тема “Възможности за решаване на проблема с паркирането и гариранено”, организирана от Съюза на архитектите в България в четвъртък вечерта. Главният архитект на столицата Здравко Здравков обясни пред „Монитор“, че в столицата 1000 души разполагат с 680 автомобила, което означава, че в града има 1 милион коли. Тези данни ни нареждат на челните места в Европа по брой автомобили на глава от населението, коментира арх. Здравков. Той обясни, че София е проектирана да побира много по-малко автомобили. Главният архитект е на мнение, че трябва да има механизъм, с който да се ограничава придобиването на лични автомобили, така че тази бройка да започне да пада. Относно изграждането на допълнителни паркинги той обясни, че в София има места, където може да бъдат изградени, но инвеститорите ще имат нулев интерес, докато паркирането в града е безплатно. “Нужно е да се намери бизнес формулата, по която освен паркинги, инвеститорите да имат интерес да изграждат и пространства около тях. Цената за паркирането в момента е много ниска, а в голяма част на града е безплатно. Ние никога няма да намерим частни инвеститори, ако продължаваме с политиката на евтиното паркиране”, категоричен е Здравков. По думите му намаляването на трафика минава и през създаването на повече пешеходни и велосипедни зони. За пример Здравков даде Копенхаген, където 45% от хората се предвижват с колела. В София са 1%. Приоритизирането на градския транспорт също е ключов елемент за намаляването на колите в града. Архитектът съобщи, че започват и обществените обсъждания за разширението на метрото - от \"Люлин\" ĸъм Оĸoлoвpъcтния път, oт Бизнec парка ĸъм лифта в “Cимeoнoвo”, oт \"Чepви вpъx\" ĸъм \"Cтyдeнтcĸи гpад\", както и oт \"Цаpигpадcĸo шoce\" дo “Арена Армеец”. От своя страна председателят на Съюза на архитектите Георги Бакалов, че в борбата с трафика може да се включат и междублоковите пространства. По думите му може да бъдат дадени на концесия и да се изградят подземни гаражи върху, които да се изграждат кафета, зелени площадки и места за отдих.", "date": "2018.10.19", "title": "Борят трафика в София с повече и по-скъпи зони за паркиране"}
{"url": "https://www.monitor.bg:443/bg/a/view/myj-skochi-pod-metroto-147414", "text": "Мъж на видима възраст около 25 години е попаднал под влака на релсите в метрото на станция „Васил Левски“ в столицата. Работи се по две версии, едната, че е скочил сам пред мотрисата, а другата, че е паднал, научи \"Монитор\". Човекът е жив, но мотрисата е отрязала глезена на единия му крак. Едната му ръка също е счупена. Пожарникари са го извадили от улея на релсовия път. Видеозаписите от камерите на мястото на инцидента сочат, че мъжът се е озовал на релсите по собствена воля, но това все още се проверява. Движението на влаковете е спряно на станцията. По линия 1 то се извършва от \"Обеля\" до \"Сердика\" и от \"Ж. Кюри\" към \"Младост\" и летище \"София\". От Столичната община пускат автобуси от 4-ти километър до станция \"Сердика\", които да поемат пътниците от метрото.  Към 21.35 часа движението по Линия 1 на метрото беше възстановено, съобщиха от Центъра за градска мобилност.", "date": "2018.10.19", "title": "Мъж попадна под влака в метрото (ОБНОВЕНА)"}
{"url": "https://www.monitor.bg:443/bg/a/view/promenjat-dvijenieto-na-tramvai-za-sybota-i-nedelja-147417", "text": "На 20 и 21 (събота и неделя) октомври се въвежда времената организация на движение по трамвайна линия 3, съобщават от пресцентъра на Столична община. Трамвайна линия 3 в посока кв.\"Орландовци\" ще се движи: от бул.\"Христо Ботев\" надясно по ул.\"Струга\" и надясно по бул.\"Княгиня Мария Луиза\" по маршрут. В обратна посока движението не се променя.  Трамвайна линия 10 в посока ж.к.\"Западен парк\" ще се движи от бул.\"Кн.Мария Луиза\" надясно по бул.\"Христо Ботев\", наляво по ул.\"Струга\" и надясно по бул.\"Княгиня Мария Луиза\" и по маршрута. В обратна посока маршрутът не се променя.  На 27 и 28 октомври се предвижда следната организация на движение: Трамвайни линии 1 и 7 в посока съответно ж.к.\"Иван Вазов\" и ж.к.\"Борово\": от кръстовище бул.\"Княгиня Мария Луиза\", по бул.\"Витоша\", ул.\"Алабин\" и наляво по бул.\"Христо Ботев\" по маршрута си. В обратна посока маршрутите не се променят.  Трамвайна линия 3 в посока жк.\"Захарна фабрика\" от кръстовище бул.\"Мария Луиза\", през подлез \"Надежда\", ул.\"Скопие\", бул.\"К.Величков\", и по ул.\"Цар Симеон\" и по маршрута си.  Трамвайна линия 6 - в посока ж.к.\"Иван Вазов\" : от триъгълника по маршрута на трамвайна линия 11 по ул.\"Скопие\", бул.\"К.Величков\", бул.\"Александър Стамболийски\", пл.\"Възраждане\" и надясно по бул", "date": "2018.10.19", "title": "Променят движението на трамваи за събота и неделя"}
{"url": "https://www.monitor.bg:443/bg/a/view/myka-v-makedonskija-parlament-147407", "text": "Заседанието на македонския парламент, на което трябваше да продължат дебатите и евентуално да се гласува предложението на правителството за пристъпване към изменения в конституцията, все още не е започнало и не се знае дали изобщо ще се състои, предаде агенция МИА. В пленарната зала вече са заели местата си част от депутатите от управляващото мнозинство, а в галерията чакат многобройни журналистически екипи. Няма информация защо заседанието не започна в часа, в който бе обявено. Първоначално то бе насрочено за 12 часа местно време /13 българско/, а след това отложено за 15 часа. Според неофициална информация в някои медии вече е осигурено необходимото мнозинство от две трети за гласуване на предложението за внасяне на изменения в конституцията. Междувременно част от депутатите на най-влиятелната опозиционна партия ВМРО-ДПМНЕ свикаха пресконференция, на която призоваха председателя на парламента Талат Джафери да обяви направо гласуване без по-нататъшни дебати, \"за да се види, че няма мнозинство от две трети\". Македонският парламент от четири дни обсъжда предложението за пристъпване към изменения в конституцията, произтичащи от Преспанското споразумение с Гърция, според което страната се преименува на Република Северна Македония. Против споразумението и внасянето на поправки в основния закон е най-влиятелната опозиционна партия ВМРО-ДПМНЕ.", "date": "2018.10.19", "title": "Мъка в македонския парламент"}
{"url": "https://www.monitor.bg:443/bg/a/view/levski-se-zakani-shte-ostanem-na-vyrha-147389", "text": "В лагера на „Левски“ са готови за битка от първата до последната минута в днешното дерби с „Лудогорец“, като „сините“ се заканиха, че ще опазят върха и след възловия сблъсък в Разград. „Всички играчи са пределно мобилизирани и желят повече от всичко след този мач да са отново на първото място. Готвят се вече втора седмица с тази мисъл и са готови за битка“, споделиха за „Монитор“ източници от „Герена“. В „Левски“ за пръв път от доста време насам демонстрират завидно самочувствие, а в часовете преди двубоя се Левскарите изгледаха моменти с голове срещу съперника от изминали мачове, за да повдигнат духа си преди сблъсъка на „Лудогорец Арена“ днес от 20 ч. „Сините“ гостуват на шампионите в директен сблъсък за първото място, като преди изиграването на срещата са еднолични лидери с 2 точки аванс, което означава, че и равенство ще ги остави на върха. Лекарският щаб на „сините“ успя да вдигне на крака централния защитник Давид Яблонски, като най-вероятно чехът ще играе на обезболяващи инжекции. Изненада в групата на „сините“ е попадането на бразилския таран Виана, който дебютира в контролата с „Локомотив“ (София), но все още не е готов за титулярния състав. По всяка вероятност Стоянович ще заложи на острието при неблагоприятно развитие на двубоя. Очаква се звездата на „сините“ да преподпише с „Левски“ за още две години през седмицата. Нов договор ще парафира и бранителят на „Лудогорец“ Козмин Моци, а в лагера на разградчани всички футболисти са на линия с изключение на трайно контузените Владислав Стоянов, Абел Анисе и Драгош Григоре. Мачът ще е прощален за главния мениджър Пауло Аутуори и всички в отбора се заканиха да го изпратят с победа над „Левски“.", "date": "2018.10.19", "title": "„Левски“ се закани: Ще останем на върха!"}
{"url": "https://www.monitor.bg:443/bg/a/view/katedralata-sagrada-familija-shte-si-plati-barselona-36-miliona-evro-za-130-godini-stroitelstvo-bez-razreshenie-147413", "text": "Управата на световноизвестната катедрала \"Саграда Фамилия\" ще трябва да изплати на градските власти в Барселона 36 милиона евро за строителство без разрешение в продължение на 130 години, съобщава Би Би Си. Вноските в градската хазна ще бъдат осъществявани в продължение на 10 години според постигнатото споразумение между двете страни. Планирано е тези средства да бъдат използвани за подобряване на градската инфраструктура и за оптимизиране на туристическите потоци, насочени към храма. В замяна на това градските власти обещават да оформят всички необходими документи до началото на следващата година. Основите на храма \"Саграда Фамилия\" са положени през 1882 година в Барселона, като катедралата се изгражда с частни дарения. Разрешение за строителство архитектът Антонио Гауди получава през 1883 година. Но две години по-късно, Гауди представя пред градските власти нов проект и заявка за ново разрешително за строеж заради нанесените изменения. Заявката била разгледана, но без да бъде формално удовлетворена. Тоест на великия архитект му било позволени да въплъщава своите идеи и най-смели фантазии в камъка, но документ с печат и подписи така и не получил. Храмът е една от най-големите забележителности на Барселона, посещавана годишно от 4,5 милиона туристи и носещ приходи от 50 милиона евро, припомня Би Би Си.", "date": "2018.10.19", "title": "Катедралата \"Саграда Фамилия\" ще си плати Барселона 36 милиона евро за 130 години строителство без разрешение"}
{"url": "https://www.monitor.bg:443/bg/a/view/shef-na-botev-pd-spekulaciite-samo-vredjat-na-nedelev-147415", "text": "„Стига спекулации около Тодор Неделев“, отсече изпълнителният директор на Ботев Иван Йотков. Ден по-рано се появиха информации, че националът, който е един от най-стойностните футболисти в първенството, се е договорил с ЦСКА за трансфер. „Няма нищо вярно около твърденията за евентуален негов трансфер. Нека не се набърква и името на собственика г-н Георги Самуилов. Самият футболист неведнъж е доказвал, че иска да играе в Ботев. Тези спекулации вредят на неговото развитие“, обясни Йотков. Неделев вече на няколко пъти отказа не само предложения за трансфер от родните грандове, но и варианти за преминаване в швейцарски и немски отбори.", "date": "2018.10.19", "title": "Шеф на Ботев (Пд): Спекулациите само вредят на Неделев"}
{"url": "https://www.monitor.bg:443/bg/a/view/ogranichavat-dvijenieto-po-magistrala-lulin-za-chas-i-polovina-147412", "text": "Движението по магистрала „Люлин“ ще бъде ограничено за час и половина от 22 до 23 и 30 часа, съобщават от АПИ. Промяната се налага, тъй като в района на 9-ти км в платното за София на АМ \"Люлин\", ще се полага временна хоризонтална маркировка. В този интервал лекотоварните автомобили, движещи се в посока Перник - София, ще се отклоняват при пътен възел \"Даскалово\" при 19-ти км на АМ \"Люлин\" по път I-1 Драгичево - Владая - София. Тежкотоварните автомобили над 12 т по направлението Перник - София ще се спират на АМ \"Люлин\" и ще изчакват на определените за тях места до възстановяване на движението.", "date": "2018.10.19", "title": "Ограничават движението по магистрала „Люлин“ за час и половина"}
{"url": "https://www.monitor.bg:443/bg/a/view/dva-su-25-streljaha-na-manevrite-otveten-udar-2018-kraj-haskovo-147396", "text": "Два щурмови самолета Су-25 се включиха на финала на учението „Ответен удар 2018“, което завърши в петък. В маневрите, които започнаха на 16-и октомври т.г. се включиха около 700 войници, сержанти и офицери, както и 190 бойни машини. Бюджетът за отбрана през 2019-а година ще бъде увеличен с 137 млн. лева, като заедно с вече отпуснатите пари за модернизация на армията ще достигне 1,82 милиарда лева, съобщи на вонния полигон „Корен“ край Хасково зам-министърът на отбраната Анатолий Величков. С около 50 млн. лева ще се увеличат парите за издръжката на армията, като за това вече е получено съгласието на финансовото ведомство. На маневрите се тренираха взаимодействие между различните видове въоръжени сили в рамките на отбранителна мисия. Военнослужещите и техниката са предимно от 42-ри механизиран батальон-Ямбол, който е част от Втора механизирана бригада в Стара Загора.", "date": "2018.10.19", "title": "Два Су-25 стреляха на маневрите \"Ответен удар 2018\" край Хасково"}
{"url": "https://www.monitor.bg:443/bg/a/view/lozan-probva-fint-po-deloto-za-deklaracijata-147408", "text": "Скандалният шеф на ВКС пробва да финтира делото, което сам заведе срещу глобата от 1000 лв. заради неподадената към Сметната палата имуществена декларация. За целта Панов опита да отложи процеса, като нито той, нито адвокатът му дойдоха на съдебното заседание. Въпреки това съдия Ангел Павлов даде ход на делото и посочи защо смята, че няма пречки затова. Оказа се, че според закона призовката за Панов е била приета от юрисконсулта във ВКС Здравко Стойков, който е длъжностно лице, натоварено да приема книжа, и затова призоваването е редовно. Призовката за адвоката пък била върната, тъй като той бил извън София, но след това изпратил до съда допълнение към жалбата и дори посочил на кои дати има възможност да се яви на следващо заседание. „Депозираната молба от адвоката означава, че е запознат с назначеното съдебно заседание“, отсече съдът. Ответник по делото е комисията „Антикорупция“, в чиято структура влезе тази част от Сметната палата, която отговаря за публичността на имуществото на заемащите висши държавни постове лица. Съдът изчете подробно и как се е стигнало до налагането на глоба на Панов. На 21 юли 2017 г. главният експерт в Сметната палата Яница Ушева съставила акт за нарушение, че до 30 април с.г. Панов не е подал декларация за имущество и доходи за 2016 г., нито пък писмено е уведомил председателя на Сметната палата, че няма промяна в имуществото и доходите му. В пледоарията си пред съда представителят на комисията „Антикорупция“ заяви, че от името на нейния председател моли да бъде отхвърлена жалбата на Панов като неоснователна и да бъде потвърдено като правилно и законосъобразно наказателното постановление срещу него от 10 януари 2018 г. Мотивите са, че с неподаването на декларация пред Сметната палата Панов е нарушил закона за публичност на имуществото си като член на ВСС. „Обстоятелството, че Панов като председател на ВКС е подал декларация пред ИВСС, не го освобождава от законовото задължение за подаване на декларация пред Сметната палата в качеството му на член на ВСС“, заяви представителят на КПКОНПИ. Съдът обяви, че ще вземе решение във възможно най-кратък срок.", "date": "2018.10.19", "title": "Лозан пробва финт по делото за декларацията"}
{"url": "https://www.monitor.bg:443/bg/a/view/vsjaka-treta-bylgarka-zaema-rykovodna-pozicija-147395", "text": "Всяка трета българка заема ръководна позиция, сочат данни на Евростат. Според статистиката процентът им е точно толкова, колкото и в Естония, Литва, Унгария и Швеция – 39%. Всъщност делът на европейките, които заемат отговорни постове не надвишава 50% в нито една от държавите членки на ЕС, като най-малък е делът им в Люксембург. Интересен е фактът, че процентът на работещите жени у нас без нито едно дете и с две деца през 2017г. е бил приблизително еднакъв- почти 70 на сто. Докато  трудещите се, които отглеждат три или повече деца той рязко спада на 37.7 на сто. Едва 2.4% от нежния пол у нас предпочита непълния работен ден, сочат още данните на Евростат. Жените са печелили по-малко от мъжете във всички държави членки, но разликата в заплащането между жените и мъжете варира. Най-големи разлики са наблюдавани в Естония (25.3%), а най-ниска е разликата в заплащането между жените и мъжете в Румъния (5.2%), Италия (5.3%), Люксембург (5.5%), Белгия (6.1%) и Полша (7.2%).", "date": "2018.10.19", "title": " Всяка трета българка заема ръководна позиция"}
{"url": "https://www.monitor.bg:443/bg/a/view/na-teh-izlojenie-vyv-varna-djadja-na-ochilata-chete-tekst-vmesto-nas-galeri-ja-147398", "text": "Умно устройство за изкуствено зрение с вградена камера снима текста и го диктува на собственика си. Джаджата чете текст не само на английски, а отскоро и на български, както и на всеки друг език, на което бъде научено, разказват търговците, които го предлагат на изложението по време на дигиталната конференция Innowave Summit 2018 във Варна. Устройството се поставя на очила или друг предмет, който носим често със себе си. То е самообучаващо се и предназначено основно за незрящи или хора с частично зрение, представлява лека смарт камера, която мигновено разчита на глас текст от всякакви повърхности, разпознава лица, продукти и банкноти в реално време. Цената на бг пазара на OrCam MyEye e 4500 евро. На изложението компания за коли под наем предлага на клиентите си възможността да наемат луксозен електрически автомобил Tesla Model S. Търговците на компанията зарибяват клиентите си с предположението, че ако сте решили да си купувате такава кола, наемането й за няколко дни е чудесен начин да разберете дали ви допада да карате американското возило на ток. За информация, за да наемете Tesla-та трябва да сте поне на 25 години, минимум 5 г. стаж зад волана и кредитна карта с поне 1500 евро в нея за депозит при наема на колата. За да я покарате трябва да е наемете за три дни, при цена за 24 часа 190 евро. Как може да си купим през смартфона с виртуални пари нещо реално ни показват младите специалисти от компанията Quanterall. На изложението те представят бета версия на приложението си за покупки на кафе от кафеавтомат, използвайки AR технология, заплащайки топлата напитка с помощта на блокчейн, а направата на кафето се случва с технологията IoT. Реално създателите търговията без реални пари ще печелят от оборота на всяка машина, а не от потребителите. Изложението протича при огромен интерес от стотици посетители. Това не трогна служителите на Изпълнителната агенция за насърчаване на малките и средните предприятия, които се бяха подготвили с голям щанд, но през целия ден нито един от тях не разказа с какво може да помогне държавата на предприемачите в технологичния сектор. Иначе на щанда на Агенцията има материали за любознателните какво представляват европейските фондове и бюджетите им. Повече от 60 топ-лектори от световни брандове, над 80 световни изложители и близо 2000 участници – собственици и мениджъри от Балканите, Европа, Америка и Азия участват в InnoWave Summit 2018 във Варна. Но пространствата за провеждане на такъв тип мероприятия не са много в морския град и затова се използват компромисни помещения като спортни сгради. На въпрос на „Монитор“ дали не е време Варна да има нов Експо център, кметът Иван Портних отговори, че днешното събитие е шанс градът да се утвърди на картата на смарт градовете в световен мащаб. „Като пристанищен град и предвид локацията ни в Черноморския регион като една от най-източните точки в ЕС имаме потенциал да развиваме конгресен туризъм“, каза Портних. Затова се работи в две насоки, от една страна разширяване на площите за експозиции около Двореца на културата и спорта. Големият проект, припомни Портних, е социализацията на пристанището Варна-изток, където да се появи голям експо център. Кметът не се ангажира със срок за построяването му.  ", "date": "2018.10.19", "title": "На тех изложение във Варна: Джаджа на очилата чете текст вместо нас (ГАЛЕРИЯ)"}
{"url": "https://www.monitor.bg:443/bg/a/view/policija-ogradi-goljam-magazin-v-mladost-1-147416", "text": "Сигнал за злонамерено обаждане наложи да се огради голям магазин за хранителни стоки в \"Младост\"! с полиция. Той е получен към 18.40 часа в полицията и е от уличен апарат на телефонен номер на магазина. Предприета е проверка на обекта от полицаи от Седмо РУ и СДВР. Съмнителни предмети не са открити, но до края на работното време днес магазинът ще остане затворен.", "date": "2018.10.19", "title": "Полиция огради голям магазин в \"Младост\" 1"}
{"url": "https://www.monitor.bg:443/bg/a/view/maradona-zamazva-skandala-s-mesi-147393", "text": "През седмицата Диего Марадона отправи сериозни критики към Лионел Меси и заяви, че той не притежава лидерски качества. \"Няма смисъл да искаш да направиш лидер човек, който ходи 20 пъти до тоалетната преди мач. Трябва да се смени Меси като лидер, какъвто искаме да е, но той няма да бъде такъв. Стига сме го обожествявали”, призова Марадона пред Fox Sports, а думите му предизвикаха широк отзвук. Адвокатът на Дон Диего Матиас Морла обаче съобщи, че аржентинската легенда ще се свърже с Меси, за да му обясни какво е имал предвид. Според него, медиите са интерпретирали грешно казаното от Марадона. \"Диего ще се обади на Меси, за да си поговорят и да му обясни какво точно е казал. Toй има специфичен изказ и журналистите често се възползват от това\", коментира Морла.", "date": "2018.10.19", "title": "Марадона замазва скандала с Меси"}
{"url": "https://www.monitor.bg:443/bg/a/view/grisho-pak-propuska-turnira-v-sofija-147397", "text": "Най-добрият български тенисист Григор Димитров ще пропусне отново турнира от календара на АТР в София през 2019 г., съобщиха източници на БНР. Четвъртото поредно издание на състезанието е от 5 до 11 февруари догодина в зала „Арена Армеец“. Екипът на спортист №1 на България за 2017 г. година е решил, че към момента софийският турнир не влиза в плановете му. Димитров вече потвърди, че ще играе седмица след София, от 12 февруари 2019-а, в Ротердам, където стигна до финал миналия сезон и има да защитава 150 точки за ранглистата. Организаторите на Sofia Open се надяват първата ни ракета да промени решението си и затова ще пазят „уайлд кард“ за него до последния момент. Гришо игра само в едно от трите досегашни издания на най-престижния тенис турнир у нас. През 2017 г. той спечели купата, след като победи на финала белгиеца Давид Гофен в препълнената „Арена Армеец“. Тази година достигалият до №3 в света българин беше заявен, но травма го принуди да се откаже дни преди началото на надпреварата. В България догодина най-вероятно за първи път обаче ще играе тенисист, който е бил №1 в световната ранглиста. Това ще е британецът Анди Мъри, който се възстановява от травма и ще има нужда от точки през 2019-а. Има и вариант в София да играе и Новак Джокович, ако отпадне рано на Откритото първенство на Австралия през януари 2019-а.", "date": "2018.10.19", "title": "Гришо пак пропуска турнира в София"}
{"url": "https://www.monitor.bg:443/bg/a/view/nad-4-mlrd-lv-za-zdrave-v-budjeta-za-sledvashtata-godina-147404", "text": "Над 4 млрд. лв. за здравеопазване ще заложат управляващите в държавния бюджет за следващата година, обяви премиерът Бойко Борисов. В петък той честити професионалния празник на лекарите и посочи някои от стъпките, които е предприел кабинетът „Борисов 3“ за подобряване на сектора. \"Последните години се ремонтираха десетки болници, отделенията се оборудваха с нова модерна апаратура. При годишен разход от 1 млрд. лв. в началото на това управление сега той надхвърля 4 млрд. лв., а в бюджета за 2019 година също ще има увеличение. Само в рамките на тази година задлъжнялостта на болниците е намаляла с 13% - резултат от мерките, които правителството предприе\", написа Борисов във Фейсбук. И добави: \"Необходима е в един модел, който днес се критикува от тези, които са го заложили. Първите стъпки се правят и в момента се водят обсъждания на много предложения за промени в здравеопазването, защото е важно да бъдат чути всички страни - лекари, пациенти, законодатели. Вярвам, че с общи усилия и диалог ще намерим решения на проблемите в системата за по-качествено здравеопазване.\" Междувременно в рамките на дебата по вота на недоверие, който ще бъде гласуван следващата сряда, управляващите и опозицията влязоха в НС в остър спор за състоянието на здравеопазването, продължил близо три часа. От БСП обвиниха ГЕРБ, че са докарали сектора до погром. Соцлидерът Корнелия Нинова констатира, че парите за здраве са се увеличили, но цели 4 млрд. лв. от общата сума българите плащали от джоба си. Освен това общинските болници били пред фалит с 500 млн. лв. дългове. Нинова констатира още, че ГЕРБ управлявали страната вече близо 10 години, а за това време били сменени 9 министри и 8 шефове на НЗОК. Визирайки идеята за промяна на осигурителния модел пък, тя каза, че на този фон правителството не предлагало секторни реформи, а механизъм за увеличаване на плащанията, като на гражданите щяло да им се наложи да се бъркат допълнително за вноска от 8%, застраховка от 12 лв., всичко над клиничната пътека, както и за екип и разни други екстри. Д-р Нигяр Джафер от ДПС от своя страна заяви, че движението ще подкрепи вота заради „безвремието в здравеопазването”, срива на доверие в лекарите, факта, че България е с най-висока смъртност в ЕС и с най-кратка продължителност на живот. Тя разкритикува властта, че здравеопазването е съсредоточено в няколко големи града, а 1/3 от хората няма да имат достъп до него. „Нашето здравеопазване е здравеопазване постфактум”, категорична бе депутатката. Според колегата й Хасан Адемов пък управляващите предлагат мъгляв силует на реформа, а при 4 пъти увеличени средства за здравеопазване, смъртността е скочила на 15,4%. Шефът на ПГ на ГЕРБ Цветан Цветанов отвърна на критиките, като обяви, че БСП използва вота за политически послания, но никога не давала алтернатива. По думите на шефката на ресорната комисия в НС Даниела Дариткова пък здравеопазването се нуждае от „Здравен вот на се прави с болни аргументи“, каза от трибуната на свой ред здравният министър Кирил Ананиев, който също оспори упреците на опозицията. Той обясни, че с предложенията за нов осигурителен модел се цели да не се позволява вземането на пари под масата от пациентите. Министърът отчете също така, че кабинетът увеличава ресурса в извънболничната помощ, както и за профилактиката и превенцията. Вота коментира от Брюксел и премиерът. \"Сякаш не знаем какво бе здравеопазването по времето на БСП. Партия, управлява с десетилетия, да говори за качество на здравеопазването. Сякаш не знаем какво бе то по тяхно време. Много министри се смениха в тази сфера, защото ми се иска на базата на огромните пари, които се изсипват в здравеопазването, да се направи система, която да стигне до пациентите и съответно медицинските лица да са добри”, подчерта Борисов. Междувременно акад. Дамян Дамянов бе отличен от БЛС като лекар на годината. „Успяхме да запазим държавата от терористични актове и каквито и да било други, които имахме за съжаление в миналото, какъвто беше случая в Сарафово.“ Това заяви премиерът Бойко Борисов в Брюксел, където участва в заседанието на Европейския съвет и проведе двустранни срещи. Едната от тях била с руския му колега Дмитрий Медведев, с когото обсъдили именно темата за противодействието на тероризма. Двамата обсъдили и енергийни въпроси. По думите на Борисов ще има много възможности за постъпване на газ в хъба „Балкан“, сред които от терминала в Гърция и от Черно море, където в блока „Хан Аспарух“ се извършват сондажи. В петък премиерът участва в Брюксел и в 12-ата среща на върха Азия - Европа (АСЕМ), на която заяви, че България работи активно за засилване на свързаността на Балканите. „Приетата на срещата на върха ЕС-Западни Балкани Софийска декларация подчерта важността на сътрудничеството във всички области на свързаността - транспортна, енергийна, цифрова, икономическа и между хората. Новата всеобхватна стратегия на ЕС по свързаността между Европа и Азия създава отлична основа за взаимодействие с нашите азиатски партньори“, посочи Борисов. На въпрос какви ястия са сервирани на работната вечеря в четвъртък вечерта, на която присъства заедно с китайския му колега Ли Къцян, султана на Бруней и германския канцлер Ангела Меркел пък, Борисов отвърна: „От царя съм научил едно нещо, от този \"университет\", на такива форуми да не ям и да не пия. Той ходеше с една чаша и слушаше всички какво говорят, какво им е мнението.“", "date": "2018.10.19", "title": "Над 4 млрд. лв. за здраве в бюджета за следващата година"}
{"url": "https://www.monitor.bg:443/bg/a/view/djudi-dench-stava-starija-deuteronomi-v-kotki-147400", "text": "Броени дни, след като стана ясно, че Идрис Елба ще се присъедини към каста на предстоящия филм „Котки“ по едноименния мюзикъл на Андрю Лойд Уебър, Джуди Денч също потвърди участието си. Включването на 83-годишната актриса към проекта е изключително любопитно предвид факта, че обикновено повереният й образ на Стария Деутерономи се играе от мъж. Дата за премиерата на продукцията все още не е обявена, като към момента екипът е в процес на обявяване на актьорския състав, който ще застава пред камерата. Сред останалите звезди, за които вече е ясно, че ще играят в екранизирания мюзикъл, са Тейлър Суифт, Дженифър Хъдсън и Иън Маккелън. На режисьорското столче пък ще седне Том Хупър („Клетниците“). Припомняме, че „Котките“ е дебютно поставен в Лондон през 1881 година, а след това и в Бродуей в периода 1982-2000 г. Това е четвъртата по продължителност постановка, задържала се на афиша в Манхатън.", "date": "2018.10.19", "title": "Джуди Денч става Стария Деутерономи в „Котки“"}
{"url": "https://www.monitor.bg:443/bg/a/view/lubo-marija-ilieva-i-doni-vdignaha-nazdravica-za-20-godini-profon-147387", "text": "Любо Киров, Мария Илиева и Дони бяха част от звездите, които уважиха партито по повод 20-ия рожден ден на сдружението за колективно управление на сродни права в музиката Профон в четвъртък вечерта. категорична бе от сцената Станислава Армутлиева, председател на Управителния съвет на организацията. Изпълнителният директор София Щерева пък си пожела оттук насетне с повече лекота да успява заедно с екипа й да брани правата на изпълнителите и продуцентите. „Следя процесите в България от 1999 г. насам. Дълбоко уважавам тези хора, защото средата, в която работят, не е винаги благоприятна. Без свършената от тях работа може би нямаше да има истинска звукозаписна индустрия в страната“, коментира по време на празника и Лаури Рехард - директорът на отдел „Лицензиране и правни политики“ в Международната федерация на звукозаписната индустрия (IFPI). Припомняме, че при последната си визита у нас той изрази критика срещу ниския процент на търговски обекти като ресторанти, хотели, болници, фризьорски салони и т.н., заплащащи за правата на музиката, която звучи на техен терен. Рехард опроверга масовото схващане, че плащайки абонамента си към кабелния оператор, собственикът на един хотел покрива автоматично и правата за музиката, излъчвана в пакета от тв програми. Поздравително видеообръщение към Профон напарвиха маестро Пласидо Доминго и комисар Мария Габриел. На събитието присъстваха още омбудсманът Мая Манолова, столичния кмет Йорданка Фандъкова, както и колегите на организацията от Музикаутор – Иван Димитров, Ясен Козев и Момчил Даскалов.", "date": "2018.10.19", "title": "Любо, Мария Илиева и Дони вдигнаха наздравица за 20 години Профон"}
{"url": "https://www.monitor.bg:443/bg/a/view/vsjako-treto-dete-v-priemno-semejstvo-e-do-4-godini-147382", "text": "Всяко трето дете, което се отглежда от приемно семейство у нас е на възраст до 4г. 8.9% от подрастващите пък са с увреждания. Това заяви заместник-министърът на труда и социалната политика Зорница Русинова по време на откриването на националната кампания \"Мисията е възможна\" в Пловдив. У нас приемните родители са общо 2171 в 156 общини, като те се грижат за 2036 деца. За 34 месеца по проект „Приеми ме“ са преминали 4665 деца, добави още Русинова. \"Преживявахме всичко с тях. Пишехме домашни до късно вечер. Вълнували сме се от всичко, от което се вълнуват и те\", разказа Кина Петрова, първата пенсионирана приемна майка. По думите на заместник-кмета на Пловдив Георги Титюков само в областта към момента професионалните семейства били 111, като 23 от тях били от града под тепетата, а броят на включените в програмата деца бил 94.\"Процесът на деинституционализация е доста сложен и тежък. Благодарение на усилената на работа на общината и неправителствените организации имаме 55 деца в дом \"Княгиня Мария Луиза\", 16 в Дома за медико-социални грижи за деца от 0 до 3 години и 15 в \"Олга Скобелева\", посочи още Титюков. Преди три години броят на децата в тези социални институции е бил над 300. В момента в Пловдив се изграждат седем нови социални услуги - дневен център за деца с увреждания, с тежки множествени увреждания, за обществена подкрепа за деца и семейства, два центъра от семеен тип, преходно и наблюдавано жилище. Освен това общината планира да реформира двата дома за деца, лишени от родителска грижа, за да може до две години да няма деца в институции в Пловдив, сподели Веселина Ботева, директор дирекция \"Социална политика\".", "date": "2018.10.19", "title": " Всяко трето дете в приемно семейство е до 4 години"}
{"url": "https://www.monitor.bg:443/bg/a/view/rumynija-poe-ot-bylgarija-predsedatelstvoto-na-strategijata-na-es-za-dunavskija-region-147402", "text": "България предаде ротационното председателство на Стратегията на ЕС за Дунавския регион на Румъния. Зам.-министърът на регионалното развитие и благоустройството Деница Николова, национален координатор на Стратегията, предаде символа на председателството - корабният тук, на Виктор Негреску, министър по европейските въпроси на Румъния. С официалната церемония завърши и Седмият годишен форум на Стратегията на ЕС за Дунавския регион, както и Българското председателство на Стратегията „С над 900 делегати от цяла Европа в продължение на два дни имахме възможността да отчетем значителния напредък на Дунавската стратегия, постиженията и бъдещото й развитие в контекста на следващия програмен период на ЕС след 2020 г., за да направим още по-близки бреговете на река Дунав“, заяви зам.-министър Николова. Тя подчерта необходимостта от засилване на политическите ангажименти на държавите към изпълнението на Стратегията. Ключово е държавите да се обединят около общи стратегически проекти със значение за региона, които имат осигурено финансиране с оглед на постигане на по-осезаеми резултати. „Туризмът и културното наследство са важни теми, които ни обединяват и правят нашите усилия видими“, коментира Николова. Тя подчерта, че Стратегията има нужда от ежедневна работа и от активното участие на страните, за да намерят решения на проблемите и да използват по-добре потенциала, който имат. Зам.-министър Деница Николова изказа своята изключителна благодарност на всички институции, подпомагали Българското председателството на Стратегията - Европейската комисия, Триото Унгария и Румъния, националните координатори и координаторите на приоритетните области за цялата подкрепа и отлично сътрудничество през изминалата година. През двата дни на форума, който се проведе в НДК, участваха над 900 души от над 30 страни в Европа. Вицепремиери, министри, заместник-министри, депутати, посланици и представители на редица европейски институции бяха сред официалните гости на събитието. Освен темите за развитие на туризма и опазване на културното наследство и тяхната добавена стойност за постигане на икономически растеж и заетост, бяха дискутирани и темите, свързани с дигитализация в туризма, квалификация на кадрите, свързаност, сигурност на публичните места, възможностите за подкрепа на Стратегията от програма \"Дунав\" и бъдещето на макрорегионалните стратегии.", "date": "2018.10.19", "title": "Румъния пое от България председателството на Стратегията на ЕС за Дунавския регион"}
{"url": "https://www.monitor.bg:443/bg/a/view/ivan-petkov-timyt-ni-ima-bydeshte-147394", "text": "Старши треньорът на българският отбор Иван Петков пък оцени участието на волейболистките ни и тяхното класиране на 12-о място като \"позитивни\" на специална среща с журналисти. \"Този отбор показва, че има надежда и бъдеще, каза той. - Като резултати и представяне дадохме максимума на този етап. Трябва да бъдем горди и с надежда да гледаме към бъдещето. Влязохме малко по-притеснени срещу Италия в това световно първенство, но след това направихме добри игри. Съжаляваме за мача с Турция. Имахме шансове и моменти, които не успяхме да реализираме, но не ни достигна опит срещу най-силните. Нашият отбор се представи на ниво срещу тези противници. Победихме добри тимове, които не са по-слаби от нас и имат сериозни състезателки. Представянето ни е позитивно. Има разлика в отборите и тя е опитът. При нас има млади волейболистки, които тепърва ще вървят нагоре. Някои от нашия тим качиха доста стъпала. Разликата е в детайлите, отделните елементи и фази в играта. Яд ме е само, че не успяхме да запишем победа над някой от отборите в топ 6\". На въпрос как ще коментира олимпийските квалификации за Токио 2020 г. той отговори: \"Нека първо излезе ранглистата, след това ще говорим. В квалификациите ще бъде много трудно. Ако не успеем от първата, ще имаме и втори опит. Ще преследваме тази цел до самия край.\"", "date": "2018.10.19", "title": "Иван Петков: Тимът ни има бъдеще"}
{"url": "https://www.monitor.bg:443/bg/a/view/kupiha-vtori-kuvioz-vyv-varna-s-pari-ot-kapachki-147384", "text": "Втори кувьоз е купен и дарен в Специализираната АГ-болница „Д-р Димитър Стаматов“ във Варна със средства от събрани и предадени в пункт пластмасови капачки за рециклиране. Това съобщиха инициаторите на кампанията \"Дари капачки, спаси бебе“. От там уточниха, че следващото голямо събиране на пластмасови капачки ще се проведе в средата на април 2019 година под мотото: „Аз Вярвам и Помагам 2\". По изчисления на организаторите, между 10 000 и 12 000 души са се отзовали на призива за събиране на капачки. Сред тях е и първокласник, който сам е събрал няколко чувала. Те съобщиха, че вече има измамници, които се представят за активисти на инициативата и прибират събраните капачки от магазините и обществени заведения, за да ги предават за пари. За 1 кг се плащат 40 стотинки.  ", "date": "2018.10.19", "title": " Купиха втори кувьоз във Варна с пари от капачки"}
{"url": "https://www.monitor.bg:443/bg/a/view/evropejkite-sa-s-5-poveche-ot-myjete-147386", "text": "Жените в страните членки на ЕС са с 5% повече, отколкото мъжете. През 2017г. в съюза на 100 мъже се падат 105 жени. Това става ясно от публикация „Животът на жените и мъжете в Европа – статистически портрет 2018“ на Евростат. Тенденцията се дължала на по-голямата продължителност на живота и по-ниската смъртност при нежния пол. В почти всички държави членки жените са повече от мъжете, като най-голяма е разликата в Латвия (18%), Литва (17%) и Естония (13%), докато в Люксембург, Малта и Швеция мъжете са малко повече от жените. По отношение на младите хора на възраст до 18 години се наблюдава обратният модел – мъжете са с 5% повече от жените. От друга страна, при хората на 65 и повече години жените са с 33% повече от мъжете. Седем пъти повече жени на възраст между 25 и 49 години отколкото мъже живеят сами с деца, става ясно още от статистиката. 20 на сто от мъжете на възраст 65 и повече години живеят сами, докато при нежния пол делът е два пъти по-голям. В почти всички държави членки делът на жените с висше образование е по-голям от дела на мъжете, като най-големите различия се наблюдават в балтийските държави членки и във Финландия, Швеция и Словения. Почти една трета от заетите от нежния пол пък работели на непълен работен ден. В 13 държави членки коефициентът на безработица е по-висок при жените, в 12 е по-висок при мъжете, а в Белгия, Люксембург и Полша е еднакъв и при двата пола.  Проучването показва още, че мъжете са по-склонни да възприемат здравето си като добро. Най-честите причини за смърт сред европейците пък били злокачествените новообразувания, болестите на сърцето (напр. инфаркт) и мозъчносъдовите заболявания (напр. Инсулт). И при трите причини смъртността е по-голяма при мъжете отколкото при жените. През 2015г. в ЕС от злокачествени новообразувания са умрели 346 мъже и 201 жени, от болести на сърцето - 172 мъже и 95 жени, и от мозъчносъдови заболявания - 93 мъже и 78 жени на 100 000 мъже/жени. Въпреки големите различия в живота на жените и мъжете се оказва, че и двата пола са еднакво удовлетворени от живота, който водят.", "date": "2018.10.19", "title": " Европейките са с 5% повече от мъжете"}
{"url": "https://www.monitor.bg:443/bg/a/view/zapochva-esennoto-zasajdane-na-novata-gora-na-sofija-147383", "text": "Йорданка Фандъкова ще даде старт на есенния залесителен сезон в Новата гора на София край \"Суходол\" в събота. Това е третият залесителен сезон от старта на проекта през есента на 2017г. Оттогава, с помощта изцяло на доброволци, са засадени 20 000 дървета. В рамките на проекта, Столична община осигурява фиданките, уредите за засаждане и ръкавиците, а за самото засаждане се разчита изцяло на доброволци. Грижи за дърветата се полагат от експертите лесовъди от общинското предприятие „Управление на общински земи и гори“ За всички желаещи, които искат да засадят дръвчета в Новата гора от „Московска“ 33 пускат извънредна автобусна линия номер 56A. Началната спирка на линията е метростанция „Вардар“, а последната спирка е „Суходол“. Рейсът ще обслужва граждани между 9 и 16 часа, с интервал от час и половина.", "date": "2018.10.19", "title": "Започва есенното засаждане на Новата гора на София"}
{"url": "https://www.monitor.bg:443/bg/a/view/davat-na-syd-shefa-na-bta-toj-tova-e-nedorazumenie-147385", "text": "Дългогодишният генерален директор на БТА Максим Минчев е обвинен за сключването на неизгодна сделка, довела до вреди за близо 100 000 лв., това съобщиха от държавното обвинение. Софийска градска прокуратура е внесла в Софийски градски съд (СГС) обвинителен акт срещу Максим Минчев - генерален директор на Българска телеграфна агенция (БТА) за сключване на неизгодна сделка.  Минчев е предаден на съд затова, че в периода от 08.02.2016г. до 10.01.2017г., в гр. София, в условията на продължавано престъпление, в качеството си на длъжностно лице, съзнателно е сключил две неизгодни сделки и от това са произлезли значителни вреди за БТА в общ размер 93 584,64 лв. Предмет на сделките било предоставяне на реклама и информационни услуги от страна на БТА срещу извършена услуга за нуждите на агенцията - предоставяне на трапезна вода на цени, надвишаващи средните пазарни в пъти. При избора на доставчик на минералната вода не били прилагани обективни критерии, които да обосноват вземане на пазарноориентирано управленско решение във финансов интерес за Агенцията. Не било осъществено проучване на пазара, и не били провеждани обществени поръчки, въпреки наличието на предпоставките за това. Спрямо Максим Минчев е определена мярка \"подписка\". Ако бъде признат за виновен Минчев може да получи наказание от една до шест години \"лишаване от свобода\" и, като съдът може да постанови лишаване от право да се заема определена обществена или държавна длъжност. Максим Минчев е генерален директор на БТА от 2003 г. Изборът му се осъществява от Народното събрание. Самият Минчев коментира обвинението така: \"Става дума за огромно недоразумение, тъй като така наречената неизгодна сделка е осигурявала безплатно минерална вода за служителите и гостите на агенцията, като бартер срещу реклама. По този договор никога не са били извършвани плащания и никога не са били изразходвани обществени средства.\"", "date": "2018.10.19", "title": "Дават на съд шефа на БТА, той: това е недоразумение"}
{"url": "https://www.monitor.bg:443/bg/a/view/syrbija-sreshtu-italija-v-macha-za-svetovnata-titla-po-volejbol-147388", "text": "Отборите на Сърбия и Италия ще играят в мача за световната титла по волейбол при жените в Япония. Сръбкините победиха тима на Холандия с 3:1 (22,-26, 19, 23) пред 5450 зрители в зала \"Йокохама Арена\" и се класираха за първи път в историята на този спорт за финал. Европейските шампионки доминираха в нападението и блокадата, а \"лалетата\" в началния удар, но в крайна сметка резултатът беше същият, като на финала на европейското първенство през 2017 г. Статистиката показа 66:53 т. от атака за Сърбия, 11:4 от блок, 4:7 аса и 20:28 от грешки на съперника. Най-резултатна беше Тиана Бошкович с 29 точки (3 блока, 1 ас), Бранкица Михайлович направи 23 (1 блок, 1 ас), а Милена Рашич - 12. За Холандия с 23 т. Льонеке Сльотес завърши с 23 (1 блок, 2 аса). Италия пък стигна до двубоя за златните медали след истински трилър срещу олимпийските шампионки от Китай, завършил за 2 часа и 15 минути с резултат 3:2 (18,-21, 16,-29, 15). Разпределителката Офелия Малинов, дъщеря на бившата българска националка Кемелия Арсенова и прочутия треньор Атанас Малинов изнесе мача през целите 5 гейма и беше с ключов принос за успеха в тайбрека. 19-годишната Паула Егону с нигерийски произход, направи невероятните 45 точки (5 аса, 1 блок) и въпреки 5-те си грешки в тайбрека успя да забие решаващата последна топка. Мириам Сила добави 23 т. Италианките взеха 80 точки от атака срещу 60 за китайките, 10:12 е съотношението от блокада, 8:7 аса и 19:26 от грешки на съперника. Мачът за титлата е в събота от 13.40 ч., а за третото място играят Китай и Холандия от 11.20.", "date": "2018.10.19", "title": "Сърбия срещу Италия в мача за световната титла по волейбол"}
{"url": "https://www.monitor.bg:443/bg/a/view/bajern-trygna-na-medijna-vojna-147391", "text": "Извънредни събития приковаха вниманието на медиите към „Байерн“ (Мюнхен). Днес сутринта баварците, които се намират в сериозна игрова криза, обявиха извънредна пресконференция. На мига в местните медии се появиха информации, че срещата ще бъде, за да се информира за уволнението на треньора Нико Ковач. Според „Билд“ вече било ясно и името на заместника му – Арсен Венгер, който преди дни заяви, че иска да сложи край на почивката си след напускането на „Арсенал“ и е готов за ново предизвикателство. Самият Нико Ковач също бе потърсен за коментар, а хърватинът бе лаконичен: „Имайте търпение, на пресконференцията ще бъдат разкрити много интересни неща“. Така срещата с медиите бе очаквана с огромен интерес и бе предавана пряко в сайтовете на почти всички водещи спортни издания. Очакваната треньорска рокада обаче така и не обявена, а поводът за извънредните събития се оказа съвсем друг. Управленското трио Карл-Хайнц Румениге, Ули Хьонес и Хасан Салихамиджич дръпнаха продължително конско на журналистите, обвинявайки ги в къса памет и лишени от аргументи нападки. Шефовете на баварците застанаха плътно зад ветераните Франк Рибери и Ариен Робен, чието бъдеще на “Алианц Арена” няколко сезона поред е под въпрос. Капитанът Мануел Нойер, който получи множество обвинения заради слабата си форма, също получи силната подкрепа на ръководството. \"Ние ще защитим нашите играчи и нашия треньор. Не търсим причините за загубите в медиите. Това обаче, което се случи в медиите в последно време, показва липса на всякакво уважение и прекрачване на граници. Не може да се сипят обиди към играч като Мануел Нойер, който 4 пъти е избиран за номер в света. Това е гнусно, долно и няма нищо общо със свободата на словото. Искам от името на клуба да предупредя, че всяка следваща подобна публикация ще бъде преследвана по съдебен път и ще се търси максимална отговорност от журналистите и медиите“, предупреди Карл-Хайнц Румениге.", "date": "2018.10.19", "title": "„Байерн“ тръгна на медийна война"}
{"url": "https://www.monitor.bg:443/bg/a/view/povdignaha-obvinenija-na-ruskite-pobojnici-147380", "text": "Срещу руските футболисти Александър Кокорин и Павел Мамаев бяха повдигнати обвинения от руски съд за хулиганство и побой. Двамата национали се замесиха в грандиозен скандал, след като нападнаха и пребиха чиновник от Министерството на промишлеността и търговията на страната в кафене в центъра на Москва преди седмица. Кокорин е нападател на “Зенит”, има 48 мача за руския национален отбор. Мамаев играе като полузащитник в “Краснодар” и има 15 мача за Сборная. Ако бъдат признати за виновни, двамата футболисти може да бъдат осъдени на затвор до 5 години. В същото време вратарят на ЦСКА (Москва) Игор Акинфеев обясни изненадващото си отказване от националния отбор. Стражът се оттегли от “сборная” след края на Мондиал 2018, на който руснаците стигнаха до 1/4-финалите. “Контузиите започнаха да ми пречат. Те не ми даваха възможност да продължа да играя на два фронта”, сподели Акинфеев, който отказа да коментира скандала с Александър Кокорин и Павел Мамаев.", "date": "2018.10.19", "title": "Повдигнаха обвинения на руските побойници"}
{"url": "https://www.monitor.bg:443/bg/a/view/povdignaha-obvinenija-na-ruskite-pobojnici-147390", "text": "Срещу руските футболисти Александър Кокорин и Павел Мамаев бяха повдигнати обвинения от руски съд за хулиганство и побой. Двамата национали се замесиха в грандиозен скандал, след като нападнаха и пребиха чиновник от Министерството на промишлеността и търговията на страната в кафене в центъра на Москва преди седмица. Кокорин е нападател на “Зенит”, има 48 мача за руския национален отбор. Мамаев играе като полузащитник в “Краснодар” и има 15 мача за Сборная. Ако бъдат признати за виновни, двамата футболисти може да бъдат осъдени на затвор до 5 години. В същото време вратарят на ЦСКА (Москва) Игор Акинфеев обясни изненадващото си отказване от националния отбор. Стражът се оттегли от “сборная” след края на Мондиал 2018, на който руснаците стигнаха до 1/4-финалите. “Контузиите започнаха да ми пречат. Те не ми даваха възможност да продължа да играя на два фронта”, сподели Акинфеев, който отказа да коментира скандала с Александър Кокорин и Павел Мамаев.", "date": "2018.10.19", "title": "Повдигнаха обвинения на руските побойници"}
{"url": "https://www.monitor.bg:443/bg/a/view/mourinio-obeshta-da-krotuva-na-derbito-s-chelsi-147392", "text": "Мениджърът на „Манчестър Юнайтед“ Жозе Моуриньо, който е заплашен от ново наказание заради емоционалната си реакция след драматичната победа над „Нюкасъл“ в миналия кръг, обеща, че ще се контролира в днешното дерби с „Челси“. \"Червените дяволи\" гостуват на \"Стамфорд Бридж\", а Специалния увери, че ще демонстрира уважение към стадиона и феновете на лондончани, които го подкрепяха в годините, през които той бе начело на \"сините\". „За мен това е още един мач. Дали бих празнувал като луд, ако моят отбор отбележи гол или спечели на \"Стамфорд Бридж\"? Не мисля така. Мисля, че ще се опитам да се контролирам и да покажа уважение към стадиона и феновете. Сега обаче съм на 100% от „Манчестър Юнайтед“ и ще се опитам да свърша добре работата си за отбора, играчите и феновете на тима\", заяви Моуриньо, който не конкретизира дали някои от контузените играчи, сред които Неманя Матич, Маруан Фелаини, Скот Мактоминей и Люк Шоу, ще бъдат готови за дербито.", "date": "2018.10.19", "title": "Моуриньо обеща да кротува на дербито с \"Челси\""}
{"url": "https://www.monitor.bg:443/bg/a/view/niki-iliev-stana-naj-dobyr-rejisior-v-nu-jork-147372", "text": "Ники Илиев продължава да жъне успехи с третия си авторски филм „Нокаут, или всичко, което тя написа“. Броени дни след като взе наградата на публиката на фест в Италия, бившият модел се окичи и с приз за „най-добър режисьор“ от международен форум в Манхатън. написа Илиев в социалните мрежи от Голямата ябълка. Междувременно той вече налива основите на следващия си филм. Към момента е на предпродукционен етап, а клапата се очаква да щракне в Пловдив и на родното Черноморие. „Кроим сценария, съвсем скоро ще започнем по-сериозна работа по продуцирането. Идеята е снимките да започнат в края на другата пролет“, разкри неотдавна пред „Монитор“ режисьорът, като добави, че за първи път в каста му няма да фигурира световна звезда. Една от главните роли пък ще бъде поверена на Александър Кадиев. Към момента Илиев е ангажиран със снимките на втория сезон на уебсериала „Килерът“. Режисьорът застана начело зад камерата още при предната порция епизоди. Този път обаче ще го видим в действие и на екрана.", "date": "2018.10.19", "title": "Ники Илиев стана „най-добър режисьор“ в Ню Йорк"}
{"url": "https://www.monitor.bg:443/bg/a/view/ara-malikjan-mechtaja-da-svirja-s-bylgarski-folkloren-muzikant-147376", "text": "Винаги съм искал да бъда цигулар, дори когато не съм го искал, каза виртуазът в интервю пред \"Монитор\" - По няколко причини. Първо - наистина обичам страната ви, обичам хората, културата. И второ – последният път, когато изнесох концерт в София, беше такова великолепно изживяване, че ме накара веднага да поискам да се върна и да повторя емоцията и срещата си с тази публика. - Васко Василев е един от най-добрите ми приятели още откакто бяхме на 15. Заедно прекарвахме страхотно в училище. Имаме чудесни общи спомени. Все още поддържаме приятелството си, свирим заедно и се срещаме винаги когато можем. Всъщност Теодосий Спасов не го познавам лично, но познавам музиката му и съм й голям фен. Харесва ми фюжънът, който прави, тази смесица между български фолклор и джаз. Затова и се надявам да го срещна някой ден. С Васко е друго – с него имаме милиони смешки, които можем да разкажем. - Голям ценител съм на вашия фолклор и вашия ритъм във всичките му разновидности. Музиката ви е истински вдъхновяваща. Познавам работата не само на Теодосий Спасов, но и на Иво Папазов-Ибряма, Стоян Янкулов-Стунджи и още много ваши музиканти. Слушам много вашата народна музика и много я харесва. - Разбира се, че съм мислил да използвам ваши етномотиви в моята музика и концерти. Вашата, и като цяло балканската музика, притежава такава мощ и силен ритъм. Имате и страхотни музиканти, с които един ден си пожелавам да свиря заедно. - Баща ми. Той също беше цигулар и цял живот е обичал музиката и свиренето, така че като съм се родил, ме е обрекъл да слушам и свиря по цял ден. - Винаги съм искал да бъда цигулар, дори когато не съм го искал. И винаги съм бил такъв, откакто се помня. Никога не съм и помислял, че от мен може да стане нещо друго. Първо - защото не мога да правя нищо друго, а цигулката е не само част от живота ми – тя е целият ми живот. И второ – ако някой ден ми се наложи да правя нещо друго, защото вече не мога да свиря, ще трябва да търся какво е това, но в момента нямам никаква престава. - Турнето, на което сме в момента, включва концерти, в които разказвам историята на моята цигулка - инструмент, който получих от дядо си. Разказвам всичките й пътувания, всичко, което преживяла, критични моменти, в които е оцеляла. Разбира се, историята на цигулката донякъде е история на моя живот, но не я разказвам драматично, въпреки че е точно такава. Предпочитам да погледна на нещата от забавната страна. Преди всяка композиция я представям, но под формата на анекдот. - Предполагам, че ме наричат така, защото образът на нормалния цигулар е на сериозен човек, надут и арогантен. Аз нямам нищо общо с това. Аз съм просто какъвто съм. Докато свиря, доста се вдъхновявам и го показвам с поведението си на сцена. Обичам прякора си и ми харесва да съм луд, въпреки че не съм. Ако хората искат да лудея по сцената, аз с удоволствие ще го правя. - Ако трябва да си избирам прякор… Не знам, може би Музиканта, Цигуларя. Нещо просто, което да показва, че обичам музиката, затова може би просто Цигуларя. - Много е просто. Харесвам Вивалди, Бах, Паганини, Моцарт и също толкова обичам Led Zeppelin, Джими Хендрикс, Radiohead, циганска музика и фламенко. Мисля, че не е нужно да харесваш само един стил. Напротив – аз обичам различни стилове, стилове от различни култури. Може би защото пътувам много и имам достъп до цялото музикално богатство на света. За мен всичко това се случва по естествен път, това е моето вдъхновение – различните стилове. - Ужасно различно е да си концерт-майстор на голяма опера и да си солов изпълнител, който обикаля света. И двете са много интересни. Мога да го кажа, защото имах шанса да съм концерт-майстор цели 7 години, но осъзнах, че имам нужда от нещо друго – от свобода, от това да отговарям за свой собствен проект, да ровя и открия своята собствена индивидуалност и границите на фантазията ми. Затова ми се наложи да напусна Кралския симфоничен оркестър, а това беше много трудна задача, защото оркестърът ти дава много сигурност. И когато го напуснах, започнах да търся своя собствен стил. От днешна гледна точка мисля, че направих правилния избор, защото сега съм много по-щастлив човек. - Имам няколко, в зависимост от това какво свиря. За различните мелодии сменям инструмента. Имам „Доминик”, която използвам за акустични концерти, имам и още няколко, които не са толкова важни, правени са доста по-скоро, но пък не са толкова крехки и чупливи като старите цигулки и ги използвам за пътуване по самолети и различни метеорологични условия. Първата ми цигулка е точно тази от дядо ми, която разбира се пазя и то с много привързаност заради всичко свързано с нея. - Ужасно забавно е не само да свириш, но и да композираш особено за хитови филми. Имах шанса да работя с Амодовар, за мен беше голяма чест. Но дори след този филм нещото, което ме прави истински щастлив, остана свиренето на живо по концерти. Стоенето в студио, за да записвам филмова музика – да, много ми хареса, но не е моето нещо. Аз имам нужда от публиката и да бъда на сцена. - Когато не свиря по концерти, обичам да си почивам, да се разхождам, да откривам нови градове, нови държави и култури. За съжаление обаче не ми остава много такова свободно време заради сгъстената програма на турнето – самолети, влакове, нови зали. Затова в свободното си време не свиря, а го отделям за семейството си и сина си, да си почина и да се позабавляваме заедно. - Разбира се. Използвам я за всякакви цели – цигулката е част от живота ми. Използвам я на улицата, в бара, за да се запозная с хора, това е начинът ми на живот.", "date": "2018.10.19", "title": "Ара Маликян: Мечтая да свиря с български фолклорен музикант"}
{"url": "https://www.monitor.bg:443/bg/a/view/real-pytuva-do-afrika-za-kupata-na-kralja-147373", "text": "„Реал“ (Мадрид) ще направи кратко пътуване до африканския континент за мача си от 1/16-финалите за Купата на краля. Жребият събра “белите” с третодивизионния „Мелия“, който е от едноименния испански град, разположен в северната част на Африка. „Мелия“ играе в четвърта група на Сегунда “Б” (трета испанска дивизия). Актуалният носител на Ла Копа и рекордьор в турнира в Барселона също ще срещне треторазредна пречка в първия си двубой от състезанието. Каталунците имат два мача с “Културал Леонеса” (Кастийя и Леон), който през миналия сезон изпадна от Сегунда и сега участва в първа група на Сегунда “Б”. “Атлетико” (Мадрид) ще се изправи срещу барселонския “Сант Андреу”. Очаквано фаворитите срещат отбори от най-ниската възможна дивизия заради протекциите на жребия на тази фаза. Първите срещи от 1/16-финалите са на 30, 31 октомври и 1 ноември, а реваншите между 4 и 6 декември. Културал Леонеса - Барселона Ебро - Валенсия Сант Андреу - Атлетико М Мелийя - Реал М Вийяновенсе - Севиля Расинг Сантандер - Бетис Алмерия - Виляреал Майорка - Валядолид Кадис - Еспаньол Спортинг Хихон - Ейбар Луго - Леванте Кордоба - Хетафе Атлетик Билбао - Уеска Алавес - Жирона Леганес - Райо Валекано Селта - Реал Сосиедад", "date": "2018.10.19", "title": "„Реал“ пътува до Африка за Купата на краля"}
{"url": "https://www.monitor.bg:443/bg/a/view/akad-damjan-damjanov-e-otlichen-za-lekar-na-godinata-2018-147374", "text": "Акад. Дамян Дамянов е отличен за „Лекар на годината 2018“. Отличието ще му бъде връчено на специална церемония тази вечер в София. Това съобщи председателят на Българския лекарски съюз Иван Маджаров. Специалният знак е поръчан и изработен в Монетния двор. Проф. Драган Бобев, който е дългогодишен ръководител на Детската болница по онкохематолотия, която се намира в сградата на ИСУЛ пък ще бъде отличен за дългогодишна дейност в областта на медицината и принос в развитието на дадена област. За принос в развитието на иновативната медицина ще бъдат наградени доц. Мариета Кътева от болница \"Софиямед\" и доц. Иглика Михайлова от Университетската специализирана болница за активно лечение по онкология в София. Колегата й д-р Иван Гаврилов, доц. Захари Захариев от болница \"Св. Георги\" - Пловдив, д-р Иван Ценев от болница \"Царица Йоанна-ИСУЛ\", проф. Виолета Димитрова от Александровска болница, Виолета Димитрова от \"Майчин дом\", Евелина Пазванска от Четвърта градска болница в столицата и проф. Елисавета Наумова от Александровска болница. Наградата \"Мениджър на годината\" ще получи директорът на \"Пирогов\" проф. Асен Балтов. Българският лекарски съюз ще отличи и трима млади лекари с наградата \"Ти си нашето бъдеще\".", "date": "2018.10.19", "title": "  Акад. Дамян Дамянов е отличен за „Лекар на годината 2018“"}
{"url": "https://www.monitor.bg:443/bg/a/view/sedmichen-monitoring-15-19-oktomvri-147381", "text": "Българинът разбира от всичко. Но най-много от футбол и политика. А пък правото му е в кръвта. Може да осъди човек, без да му мигне окото. Може даже да го направи със затворени очи. И без друго кьоравата Темида не ги умее тези неща. Съдийството и адвокатлъкът са масово разпространени хобита в обществото. Всеки ги упражнява и управлява в свободното си време. А свободно време – бол. Вместо всеки да си гледа работата и да върши това, от което разбира, напира да дава мнения и оценки. А независимият български съд се клатушка в желанието си да угоди на разбирачите и в същото време да спази буквата на закона. Така графитите тук са произведение на изкуството, а в Япония са вандалщина. Такъв двоен стандарт проявяват особено силно онези, които от една страна са се вкопчили в темата за съдебната реформа, а от друга я разтягат като локум. Понеделникът е за неделната новина, че частен съдебен изпълнител е пуснал на търг за продан къщата на Яворов. А заинтересованите страни можеха да минат толкова лесно – по метода „драсни-пални-клечица“. Все ще се намери някой клошар да мине по улицата и да опере пешкира. След края на туристическия сезон, новина от Южното черноморие – нещотърсачи с метални детектори плъзнали по плажовете там да дирят злато и ролекси в пясъка. Местните иманяри се жалват, че чужденците им изяждали хляба. Вадели ролексите, оставяли на тях бирените капачки. Така в активния сезон се радваме на украински камериерки, на които някои даже не плащат, та се стига до конфузни ситуации. Извън сезона привличаме чуждите иманяри. Което си е далавера отвсякъде, защото тези хора не спят по палатки. С други думи – може да превърнем това в национална политика. „Насам, чужбински народе, хайде на ролексите и златото! Топли, топли, чак парят!“ Починал един нещотърсач и както му е реда, се наложило да потропа на портата на Свети Петър, която е гара разпределителна в оня свят, за да разбере накъде да се затътри с металотърсача си – към Рая или към Ада. - Така-а, да видим кой си, какъв си, какви си ги вършил на Земята – подхваща строго светецът. - Манчо съм аз. Сиромах човек бях и от немотия станах търсач. Цял живот из земята се рових, но така и не успях да се замогна – отговорил кандидатът за разпреление. - Ужас! Даже Ожас! Бегом марш в пъкъла! - креснал възмутено Свети Петър. - Ама защо си така несправедлив и строг с мен, Свети Петре? Никому нищо лошо не съм направил. На мравката път правех, докато копах. Припечелвах, колкото да си издържам семейството. - Защо ли? Двама такива непрокопсаници като теб пуснах в Рая и сега цялата райска градина е в дупки! - възмутил се светията. - А, това ли било? Пусни ме вътре за десетина минути и ще ти реша проблема - предложил новодошлият. Пуснал го Свети Петър, защото му писнало дупки и ями под път и над път да прескача, все едно по току що ремонтиран софийски булевард се движи. Не минало и половината от уреченото време, когато търсачите като на пожар профучали през райската порта и хукнали към Ада. - Брех, какво направи, че така изхвърчаха - зачудил се светията. - Нищо особено – казах им, че в третия кръг на Ада, на тридесет крачки вляво от трона на Сатаната, цял казан злато има заровен... Разбързал се Свети Петър, връчил на Манчо новата му лична карта за Рая. Още не бил стигнал до първото дърво, когато зърнал светията, нарамил кирка, да профучава край него по посока на Ада. - Чакай бе, Свети Петре, аз тия двамата ги избудалках. Там няма нищо. - Абе, няма, остави ги тия шегички. Щом тия двамата, дето целия Рай залудо прекопаха, хукнаха така натам, сигурно нещо вярно има в приказките ти – отвърнал светията и продължил да търчи към Пъкъла... Сцена от сериала „Откраднат живот“. Постъпили са учителки с хранително отравяне, а нито едно дете не е пострадало. - Учителките са си взели луканката, а на децата са дали само филии с кашкавал - казва доктор Пенев. Сценаристите явно не са в час и не са чели нормативите за храненето в детските градини и училищните столове. От много специалисти закуските са предимно сух хляб, кифли, с които можеш да зачукаш пирон, натъртени круши. Виж на чипса и шоколадчетата от училищния автомат учителите може и да се вгледат. Със сигурност няма да тръгнат обаче да подяждат децата, макар джобните им често са по-малко от тези на възпитаниците им. На сценаристите може и да им е забавно да противопоставят учителската на лекарската професия, но не е смешно. Никак даже. Как се произвеждат и възпроизвеждат калинки? Държавният сектор има добър опит в тези неща. „Бързата писта“, по която 500 учители щели да се обучават, за да запълнят празнините в образователната система, са чудесен пример за инкубатор. Нека не казваме „Хоп“, преди да сме скочили. Щом като е толкова бързо и лесно, дайте една „бърза писта“ и за лекарската професия, където също има остър дефицит на кадри. Два месеца – и ставаш хирург. Колко му е. Nomina stultorum scribuntur ubique locorum (номина стулторум скрибунтур убикве локорум). Латинска сентенция. Преводът ни е добре познат още от ученическите години - имената на глупците висят по стените. За да не те възприемат като глупец, може просто да изчегърташ името си на пейката. В съвременната си версия тази еманация на глупостта се нарича себеизразяване. Виждаме я върху всяка втора сграда. На прима виста веднага се сещаме и за едни смелчаги, които разнасят кофи с боя, за да се себеизразят върху паметника на „Позитано“ с надпис „БКП-позор“. Ако бяха написали „Локо СФ“ и се бяха себеизразили в Япония, щеше да ни налегне колективен срам и да бъде даден старт на маратон по извинения. Тук получиха възможността да се изживяват като супергерои. Ситуацията е едно към едно с вица за онези туристи (може да са били сценични работници, може да са соросоиди), които отишли на екскурзия в Египет. Влизат в Хеопсовата пирамида. Колкото по-навътре вървят, толкова по-задушно става. Накрая единият не издържал и казал на другия: „За*би брато! Дай да пишем „к*р“ и да си бегаме, че не се издържа вече!“. Така и така сме на хумористична вълна,да припомним мотивите, с които тукашните хубостници бяха оправдани от Софийския районен съд. Окепазяването на паметника според съда не било хулиганска проява, а „израз на политическо мнение с художествени средства“. Кавичките са задължителни в случая. Въпрос, който ме мъчи: ако си боядисам косата платинено руса, гарваново черна или малвинено синя, това ще ли да е израз на политическото ми мнение? Дори само факта, че техническите работници, които направиха антиреклама на страната си в далечна Япония, са си носили спрей, вече показва умисъл. А ако японските власти търсят начин да изкарат черното бяло, ще им помогнем с българската съдийска практика – ако вандалите са шестима, не е сигурно кои двама са държали четката, кои двама са вардили да не ги хванат и кои двама са били оценители на художествената проява. Призивите във Фейсбук изнасилвачът Северин да бъде обесен на първото крайпътно дърво, насмалко да възпрепятстват екстрадирането му в България. Същата работа щяха да свършат и пожеланията какво да му се случи, докато е в килията. Масово хората смятат, че такива типове трябва да бъдат кастрирани с лозарска ножица на мига, след като са реализирали гнусното престъпление. Да не забравяме обаче къде сме. През април разярена тълпа в предградията на Ню Делхи преби до смърт мъж, обвинен в изнасилване на осемгодишно момиченце. „Правораздавачите“ отишли в дома на изнасилвача, измъкнали го оттам и го линчували. Нещо подобно предложи един евродепутат да се случи на изнасилвача Северин. И под секрет трябва да кажем, че доста хора го аплодират, когато се изказва за връщането на смъртното наказание. Особено онези, които не схващат колко популизъм има в такива призиви. Повече от ясно е, че смъртната присъда няма как да се върне, така че да подходим към въпроса малко по-рационално. Първото, което идва наум е, да се премахне съкратеното производство за такива престъпления, благодарение на което убиецът Северин може да избегне доживотния затвор и да се размине с по-лека присъда. Точно това обществото не иска да се случи. Случаят доби достатъчно гласност, за да се задоволим с нещо по-леко от доживотен затвор. Изнасилвачът на Вики не е прецедент. Даже и да се намери формула, по която да получи максимално тежката присъда за престъплението си с пълното спазване на закона, то с какво той е по-различен от изнасилвачите на баба Тензиле (78) от село Карапелит и баба Митка (80) от Краводер? А за Емилия Бузова (94) от Видин спомняте ли си? Тя почина, след като беше зверски бита и душена в дома си от рецидивист с 23 предишни присъди за 22 кражби и 1 грабеж. 43-годишният Петър Петров получи 20 години затвор. Двадесет! В най-лошия случай ще излезе на свобода на 63. И най-вероятно няма да седи със скръстени ръце. Където са 24 присъди за кражби, там е и 25-ата. Ако го хванат, разбира се. Наместо бабите да стоят под ключ, ето такива престъпници трябва да стоят до живот зад решетките. И да си заработват прехраната, защото не е честно обществото да им я осигурява. Докато уточняваме в детайли къде точно са се себеизразили калпазаните, дето вече не работят в операта, долетя новина от Тайланд за двама туристи, които може като нищо да получат десетина години затвор за графити. Въпросните юнаци, заснети в творческата си фаза от охранителни камери в Банкок, са задържани. Кадрите от камерите показват как те рисуват със спрей по стена от червени тухли близо до главния вход към старата част на града. За този творчески акт, който в Тайланд се определя като вандализъм, ги грозят до 10 години затвор, глоба до един милион бата (малко над 30 000 долара) или и двете. Надписите на сградите с цялата им инфантилна простота и наивност са същото като татуировките от соца - прободено със стрела сърце, русалка, котва и надпис: „Пешо обича Цура“. Модата в татусите от едно време се прехвърли на сградите. Кич, нисък образователен ценз, примитивизъм и грозотия. Френски учени дешифрираха значението на многобройни татуировки върху древноегипетска мумия, открита в Луксор през 2014 г., предаде ТАСС. От министерството по въпросите на паметниците на културата на Египет оповестиха, че специалисти от Френския институт по източна археология приключили изследването на мумията на млада жена от гробницата в Дейр ал Медина. За въпросната жена е установено, че живяла между 1300 г. и 1870 г. пр. Христа и умряла на 25-34-годишна възраст. По тялото й - по шията, гърба, рамото, ръцете й, бяха открити 30 уникални татуировки с изображение на бик, цвят на лотос и символа уаджет (окото на Ра). Те свидетелстват, че татуираната жена е имала висок обществен статус и е принадлежала към елита. Какви ли изводи ще си правят идните поколения, когато открият творбите върху повечето съвременни родни модели, чалга звезди, фитнес инструктори, актьори, шеф готвачи и жители на Столипиново.", "date": "2018.10.19", "title": "Седмичен мониtоринг  (15 – 19 октомври)"}
{"url": "https://www.monitor.bg:443/bg/a/view/ombudsmanyt-otchita-3-godini-s-bjala-kniga-147375", "text": "Омбудсманът Мая Манолова ще отчете три години от встъпването си в длъжност с Бяла книга на неразрешените проблеми на гражданите. Събитието ще се състои на 20 октомври от 11 часа в сградата на институцията. Омбудсманът ще изнесе и данни за жалбите и темите, по които е работила в периода 20 октомври 2015 г. - 20 октомври 2018 г., както и ще представи функционален анализ на инициираните от нея законодателни промени и приоритетите в дейността й занапред. Мая Манолова официално встъпи в длъжност на 20 октомври 2015 г., като за този период близо 100 000 души са потърсили съдействие от институцията", "date": "2018.10.19", "title": "Омбудсманът отчита 3 години с Бяла книга "}
{"url": "https://www.monitor.bg:443/bg/a/view/djakpotyt-v-6-ot-49-podgoni-3-mln-leva-147377", "text": "Джакпотът в играта \"6 от 49\" подгони сумата от 3 млн. лева, до която ще се доближи тази неделя в тираж №84. За четвъртъчния специален тираж с цена на комбинация по 1,20 лв., той порасна с нови 145 304,52 лв. и достигна 2 858 073,68 лева. До утре се очаква към тях да се прибавят още над 130 000. В \"6 от 42\" джакпотът ще мине 700 000 лева. в \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще се натрупат към 20 000. Така във всички сумата ще мине 6,73 млн. лева. Най-скъпата печалба в тираж №83 беше от \"Втори шанс\" за \"6 от 49\" - лека кола \"Форд Мондео\" плюс 5000 лв. Тя е за късметлия, заложил в София на 1 комбинация плюс 1 за \"Тото Джокер\" за 1,40 лв. От \"Втори шанс\" за \"5 от 35\" пък 10 000 лв. ще прибере играч, пуснал във Велико Търново 1+1 комбинации в абонамент за 2 тиража за 1,80 лв. Най-много спечелени пари в тиража донесе играта \"5 от 35\". Щастливец, избрал система №2 с 6 числа в 1 зона и 3 зони обикновено попълване плюс 4 комбинации за \"джокера\" за 16,90 лв. ще прибере 22 491,70 лева. Те са от единствената петица във II теглене за 21 959,20 лв., плюс 4 четворки по 121,60 и 11 тройки по 5,10 лв.  Числа - (2, 14, 15, 19, 26, 29); 6 - няма, 5 - 11 по 2407,90 лв., 4 - по 65,60 лв., 3 - по 5,40 лв.; ДЖАКПОТ: 2 858 073,68 лв.  Числа - (1, 9, 15, 25, 30, 39); 6 - няма, 5 - 10 по 999,30 лв., 4 - по 33,10 лв., 3 - по 3,30 лв.; ДЖАКПОТ: 704 742,10 лв.  I теглене - (5, 7, 13, 23, 29); 5 - 2 по 10 974,60 лв., 4 - по 68,10 лв., 3 - по 3,40 лв.; II теглене - (10, 14, 29, 30, 33); 5 - 1 от 21 949,20 лв., 4 - по 121,60 лв., 3 - по 5,10 лв.  Числа - (23, 35, 36, 37, 46); Зодия 1 - Овен; 5+1 - няма, 5 - няма, 4+1 - няма, 4 - 2 по 500,00 лв., 3+1 - 9 по 100,00 лв., 3 - 140 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 8, 9); Цифри – (7, 5, 6); 3 - 5 по 4055,00 лв., 2 - 810 по 25,00 лв.; ДЖАКПОТ: 0,00 лв.  Година 92, месец 11, дата 05, ден 4; I група - няма, II - няма, III - няма, IV - 1 от 221,20 лв., V - 1 от 221,20 лв., VI 9 по 19,70 лв., VII - 15 по 14,70 лв., VIII - 25 по 7,10 лв., IX - 26 по 10,20 лв., X - по 3,50 лв., XI - по 2,60 лв., XII - по 1,80 лв., XIII - по 2,00 лв., XIV - по 1,50 лв., XV - по 0,97 лв.; ДЖАКПОТ: 16 329,97 лв. Форд Мондео + 5000 лв.    \"6 от 49\"    235427381   София 10 000 лв.                            \"5 от 35\"    411826606    В. Търново", "date": "2018.10.19", "title": "Джакпотът в \"6 от 49\" подгони 3 млн. лева"}
{"url": "https://www.monitor.bg:443/bg/a/view/preglejdat-bezplatno-ochite-vyv-vma-147378", "text": "Безплатните прегледи на очите за катаракта и глаукома започват от 22 октомври във Военно-медицинска академия. Те ще продължат до края на месец ноември, съобщиха от лечебното заведение. Офталмолозите ще преглеждат възрастни хора за катаракта и глаукома, уточниха от там. Консултациите ще се извършват в кабинет № 207 в поликлиниката на ВМА. За тях не е необходимо направление от джипи, а само записан предварително час на тел. 02/ 922 5555. Прегледите са част от скрининговата програма на Националната кампания \"Право на зрение\". Кампанията се организира от Института за здравно образование и се провежда със съдействието на Столичното офталмологично дружество. Тя цели ранно откриване на социалнозначимите очни заболявания катаракта и глаукома. Заболяванията засягат предимно възрастните хора - над 60 г., и са най-честата причина за слепота в света. Ако се открият навреме, слепотата може да бъде предотвратена.", "date": "2018.10.19", "title": "Преглеждат безплатно очите във ВМА"}
{"url": "https://www.monitor.bg:443/bg/a/view/zimata-vliza-v-lidl-sys-selekcija-ot-specialni-produkti-147379", "text": "Зимата влиза в Lidl със селекция от специални зимни продукти в постоянния си асортимент, като добавя редица нови висококачествени месни предложения, особено подходящи за трапезата през по-студените месеци на годината. Предложенията включват патешко, свинско, телешко, говеждо, както и серия от дивечови изкушения с месо от сърна. Много често свързваме зимата със студа, тъмнината, кишата, заледените повърхности. Но това е и сезонът, в който по-често ходим на гости на близки и приятели, събираме се вкъщи на топло и похапваме вкусно. За да напомни това, в новата си рекламна кампания Lidl с намигване и с характерното си чувство за хумор представя един позитивен и забавен образ на Зимата, която ще настъпи не само навън, но ще завладее и рекламните визии на веригата и ще преобърне представите на всички за този сезон. По подобие на други, характерни за Lidl персонажи като Мениджър Свежест, Грил Майстора, Пекарите, новият образ на Зимата ще представя артикулите от зимния асортимент. В контраст с общоприетите представи, Зимата е мъж, той е духовит, жизнерадостен и леко вироглав образ, който бързо се доказва като специалист по въпросите за домашния уют, вкусно приготвената храна и дългите вечери с приятна компания край камината. Освен традиционните месни продукти от свинско, телешко и говеждо, зимните предложения на Lidl ще включват изкушения като охладена цяла патица, свински ребра, дивечови кюфтенца, както и серия от суджуци и месни пръчици, подходящи за скара или за сушене от любителите на домашно приготвените колбаси. Всяка седмица тези продукти ще вдъхновяват Зимата, заедно с шеф Иван Манчев и шеф Таньо Шишков, да предлагат по една традиционна любима рецепта, с която любителите на месните специалитети ще могат да експериментират и да зарадват своите близки и приятели. Към постоянната селекция Lidl ще добави и редица лимитирани предложения, които потребителите ще могат да закупят по време на акции до изчерпване на количествата. По този начин веригата ще осигури още една възможност за изгодни предложения на качествени продукти, затвърждавайки своята позиция на лидер както в съотношение качество-отношение, така и по отношение на продуктовите иновации.", "date": "2018.10.19", "title": "Зимата влиза в Lidl със селекция от специални продукти"}
{"url": "https://www.monitor.bg:443/bg/a/view/lokomotiv-se-zapali-na-garata-v-gorna-orjahovica-147361", "text": "Локомотив се запали на жп гарата в Горна Оряховица в четвъртък вечерта. Локомотивът теглел пътническа композиция, идваща от София. малко след като пристигнала на крайната гора, машината започнала да пуши и от нея започнали да излизат пламъци. Без да губят самообладание служителите на БДЖ първо откачили локомотива от ел. захранването, а след това и от вагоните. Пристигналите огнеборци бързо загасили пламъците и овладели ситуацията. Няма пострадали и жертви. При направената проверка било установено, че причината за пожара е запалилото се акумулаторно масло на локомотива, чието количество било около три тона. Предстои да се изясни каква е причината за запалването. Вероятно се касае за техническа повреда в ел. инсталацията на тежката машина.", "date": "2018.10.19", "title": "Локомотив се запали на  гарата в Горна Оряховица"}
{"url": "https://www.monitor.bg:443/bg/a/view/oshte-dvama-dariha-parite-si-za-shkolata-na-cska-147371", "text": "Добрият пример на легендарния домакин на ЦСКА Добри Димов, който обяви, че ще дари парите си от активите на ПФК ЦСКА, беше последван от още двама служители на клуба, похвалиха се „армейците“. С жест към клуба се отчетоха още дългогодишният администратор Димитър Вутов, който е и юноша на тима, както и треньорът на децата, родени през 2004 година - Атанас Борносузов. Вутов се отказва от дължимата му сума от 1991, 17 лв, като ще я предостави за развитието на момчетата в школата, а Борносузов ще дари своите 624,51 лева също в полза на академията на ЦСКА. Преди тях още двама от кредиторите обявиха, че ще дарят парите на клуба. Това са бившият треньор Любослав Пенев и адвокатът Радостин Василев, които имат да взeмат съответно 599,68 лв. и 3616, 85 лева. Лидерът на сектор „Г“ Иван Велчев-Кюстендилеца пък публично призова всеки, който обича ЦСКА, да се откаже от парите си, които има да получава и да ги дари на клуба. Най-вече призивът бе към треньора Стойчо Младенов, който по документи ще вземе 240 620 лева.", "date": "2018.10.19", "title": "Още двама дариха парите си за школата на ЦСКА "}
{"url": "https://www.monitor.bg:443/bg/a/view/pochina-15-godishno-momche-blysnato-na-ulica-v-bratanica-147363", "text": "15-годишното момче, което бе блъснато от 26-годишен младеж на пътя за Велинград в пазарджишкото село Братаница, е починало. Това съобщи директорът на областната държавна болница д-р Васил Вълчев. Раненото дете бе прието на 30 септември вечерта в реанимацията с тежка черепно-мозъчна травма и въпреки усилията на лекарите, след няколко дни е издъхнало. Момчето бе ударено от „Форд“, зад волана на който седял младият мъж от съседното село Ветрен дол, докато пресичало главната улица срещу два магазина. Времето е било привечер и шофьорът се оправдал, че не го е забелязал. Водачът е бил тестван за употреба на алкохол и дрога, но резултатите бяха отрицателни. Шосето, което минава през село Братаница, и по него пътуват отиващите за Велинград и Разлог, е много натоварено, затова местните хора подеха подписка да се поставят пътни „неравности“ за ограничаване на скоростта. В района много често дежурят и полицейски автопатрули, които засичат джигитите, но жителите на Братаница са категорични, че ще пишат писмо до шефа на полицията в Пазарджик и до кмета да се поставят камери.", "date": "2018.10.19", "title": "Почина 15-годишно момче, блъснато на улица в Братаница"}
{"url": "https://www.monitor.bg:443/bg/a/view/reshetki-za-shofiora-blysnal-s-rejs-majka-s-bebe-147362", "text": "47-годишният шофьор на автобус по линия 18 в Пловдив, който блъсна 34-годишна майка с бебешка количка, остава в ареста за нови 72 часа, научи Агенция Монитор. Пред разследващите водачът се оправдал, че просто не е видял младата жена и затова я е ударил с возилото. Данните от разследването до момента сочат, че и той, и пешеходката са били на зелен светофар. Блъснатата жена е в критично състояние и на апаратна вентилация, съобщиха от болницата. Дали първоначални данни за сигнала на светофарите ще се потвърдят, ще стане ясно тогава, когато стане готова автотехническата експертиза на произшествието. Най-вероятно разследващите ще изискат информация и за това как точно са регулирани светофарите на кръстовището между улиците „Съединение” и „Недялка Шилева” в ж.р. „Тракия”, където на 18 октомври около 12,10 часа стана кървавата катастрофа. Като по чудо едногодишното момиченце в бебешката количка не пострадало изобщо. Малката била прегледана в Спешния център на УМБАЛ „Св. Георги”, където била закарана с майка си след произшествието. 34-годишната жена обаче била приета в много тежко състояние и с опасност за живота в Клиниката по анестезиология и интензивно лечение (КАИЛ). Най-тежката й рана, която е и животозастрашаваща, е черепно-мозъчната травма. Блъснатата жена била приета в болницата и със счупен таз, както и с много други наранявания. Тя била поставена на апаратна вентилация и й предстоят още изследвания, уточниха от здравното заведение. На този етап от престоя й в болницата лекарите смятат, че трябва да се изчака с операцията на черепно-мозъчната травма. След катастрофата 47-годишният водач на рейса е бил задържан за срок от 24 часа от полицията. Ден по-късно от районната прокуратура, която наблюдава досъдебното производство, оставиха шофьора за нови 72 часа зад решетките. Мъжът не е бил осъждан до момента. Тестовете му с дрегер за алкохол и с драг тест за дрога били отрицателни.  ", "date": "2018.10.19", "title": "Решетки за шофьора, блъснал с рейс майка с бебе"}
{"url": "https://www.monitor.bg:443/bg/a/view/syosnovateljat-na-siri-tehnologiite-ne-ostavjat-izbor-na-horata-147369", "text": "Хората нямат право на избор, когато стане дума за развитие на технологиите. Това каза съоснователят на виртуалния гласов асистент Siri Норман Винарски по време на дигаталната конференция Innowave Summit 2018 във Варна. Винарски разказа откъде е тръгнала идеята за личен асистент и как се е стигнало до създаването на услугата на Apple. По негови думи това, което хората търсят, са отговори, а не линкове или връзки към други сайтове. Така се е появила на бял свят и идеята за Siri- личен асистент, който ще прави нещата вместо нас. „Siri е асистент, който Ви помага - тя може да Ви направи резервация в ресторант, може да закупи билет за голямо събитие като днешното, може и да Ви каже дали дават даден филм в киното“, поясни Винарски. За някои хора обаче технологиите не са толкова добри. Става въпрос за т. нар. състояние на „зловеща долина“, което се получава при контакта с роботи. Подобен случай беше налице, когато роботът Sophia бе представен на света и потребителите на социалните мрежи възроптаха заради това колко „човешки“ изглежда тя. По думите на съоснователя на подобен механизъм обаче хората нямат особен избор. „Това е бъдещето“, каза Винарски пред „Монитор“ и даде пример с ножовете и колите: „Да, един нож може да те нарани, но и може да ти помогне да се излекуваш, когато ти правят операция например. С колите е същото - те са големи и страшни, но могат да те заведат на различни места“. С личните асистенти от типа на Siri и Cortana положението не е по-различно - те са тук, за да помагат и да облекчават ежедневието, а не да го усложняват. Според Винарски в близките 2-3 години човечеството ще види голямо развитие в сферата на роботите, Интернет на нещата, както и добавената реалност. По негови думи чрез виртуалната реалност човек разширява кръгозора си и така контролира по-добре не само виртуалния, но и личния си, реален живот.", "date": "2018.10.19", "title": "Създателят на Siri: Технологиите не оставят избор на хората"}
{"url": "https://www.monitor.bg:443/bg/a/view/shofiori-na-pajaci-ot-sinja-zona-v-pazardjik-sys-7-akta-i-12-narushenija-za-4-meseca-147365", "text": "Със 7 акта и 12 нарушения на Закона за движението по пътищата, Кодекса за застраховането и Закона за българските лични документи са се сдобили само за 4 месеца водачи, управляващи репатриращи автомобили на фирмата“Контур 7“, която стопанисва“синя зона“ в Пазарджик. Справката бе оповестена от местната Областна дирекция на МВР като отговор от шефа на полицията ст.комисар Йордан Рогачев на питане от общинския съветник Благо Солов. На нарушителите са издадени или предстои да бъдат издадени наказателни постановления с размера на санкциите предвидени в административно-наказателните разпоредби. За установените нарушения вече са съставени 7 акта. В текстовете на чл.91 и 92 от Закона за движение по пътищата изрично е указано, кои са моторните превозни средства със специален режим на движение, както и какво е позволено на водачите на тези превозни средства по време на движение със специален режим. \"В контекста на това, автомобилите собственост на фирмата- оператор на дейността по репатриране на територията на гр.Пазарджик не са със специален режим на движение и подлежат на контрол от органите на „Пътна полиция“, както всички останали участници в движението.\", пише в отговора си до общинския съветник Благо Солов, директорът на ОДМВР - Пазарджик Йордан Рогачев. В края на септември Благо Солов изпрати официално запитване до полицията и изброи нарушения от страна служители на \"Контур 7\" като навлизане в забранени улици, движение и спиране в насрещното платно, пресичане на непрекъсната линия на маркировката, спиране на забранени места, с което се затруднява движението на останалите участници в движението и се създават предпоставки за ПТП.", "date": "2018.10.19", "title": "Шофьори на \"паяци\" от „Синя зона“ в Пазарджик със 7 акта и 12 нарушения за 4 месеца"}
{"url": "https://www.monitor.bg:443/bg/a/view/vseki-vtori-uchenik-ne-razbira-kakvo-chete-147370", "text": "Над 40% от българските ученици до 15г. не могат да разберат това, което четат, сочи доклад на екрокомисаря по образованието Тибор Наврачич. Това означава, че почти всеки втори ученик не може да осмисли текста. Страната ни е на последно място в ЕС по този показател, като в доклада се посочва още, че нещата не се подобряват, а напротив – влошават се. През 2014 г. процентът е 39.4%, през 2017-а той вече скача на 41.5%. В доклада се проследява изпълнението на шест образователни цели, които страните членки трябва да изпълнят до 2020г. Според една от тях процентът на децата с недостатъчни знания и умения по четене, математика и науки трябва да падне под 15 на сто. Другите са свързани с ранното отпадане на учениците от образователната система, обхватът на децата в предучилищно обучение и нивото на заетост сред новозавършилите. При работещите новозавършили имаме чувствително подобрение - от 65.4% на 77.7%. Средно за ЕС процентът е 80 на сто. Важен акцент, който трябва да се изпълни е и По този показател страната ни има подобрение – от 30.9% през 2014г., то през 2017г. висшистите между 30 и 34г. са достигнали 32.8% от всички. „България прилага реформи на всички нива в образованието, то е сред политическите приоритети. Въпреки че мерките все още не успяват да се справят с предизвикателствата има целенасочени усилия за намаляване на ранното детско отпадане от училище, отбелязва еврокомисарят Тибор Наврачич. За да докаже твърдението си той дава пример с увеличаването на учителските заплати, въвеждането на дуалното обучение, подобряването на дигиталните умения и подобряването на включващото образование. Същевременно Наврачич не пропуска да отбележи, че страната ни традиционно и началното си образование. В доклада си той посочва, че това са области, които са ключови за равния старт и за превенцията на неравенствата в доходите. Еврокомисарят отбелязва още, че родният модел на финансиране бил ревизиран, с цел да се отделят допълнителни ресурси за децата в неравностойно положение в училище. Освен това отчита подобрение и по отношение на знанията на българските ученици по гражданско образование, което също е в резултат на скорошни мерки на България. Предизвикателството да бъдат включени ромските деца в училище обаче остава голямо, а педагогическото съсловие застарявало, констатира той. В заключение еврокомисарят посочва, че уменията на висшистите и на тези, които завършват професионално образование не са достатъчни, за да отговорят на нуждите на пазара на труда.", "date": "2018.10.19", "title": "Всеки втори ученик не разбира какво чете"}
{"url": "https://www.monitor.bg:443/bg/a/view/goljamata-koalicija-na-merkel-prodyljava-da-potyva-147364", "text": "Десноцентристките християндемократи и левоцентристките социалдемократи, които след Втората световна война се редуваха да управляват в Германия, постигнаха ново най-ниско равнище в рейтингите си, сочи ново проучване. Християндемократическата партия (ХДС) на канцлера Ангела Меркел заедно с баварската си сестринска партия Християнсоциален съюз (ХСС) получават подкрепата на 25 на сто от избирателите. Традиционните им опоненти от Германската социалдемократическа партия (ГСДП) са на ниво 14 процента. И двете партии имат спад от един пункт спрямо проучване отпреди седем дни. Тези данни означават, че ако има федерални избори в неделя, сегашната управляваща коалиция от ХДС/ХСС и ГСДП няма да разполага с парламентарно мнозинство. Зелените бележат ръст от два пункта до 19 на сто - най-висок техен резултат от септември 2011 г., с който те са нареждат на второ място след консерваторите. Трета е антиимигрантската партия \"Алтернатива за Германия\" с непроменените 16 процента. Либералите от Свободната демократическа партия добавят един пункт до 11 процента, а Левите (крайната левица) имат спад от един пункт до 9 на сто, предаде ДПА.", "date": "2018.10.19", "title": "Голямата коалиция на Меркел продължава да потъва"}
{"url": "https://www.monitor.bg:443/bg/a/view/vaucherite-za-hrana-njama-da-se-oblagat-s-dds-147367", "text": "Ваучерите за храна няма да се облагат с ДДС – до това съгласие стигнаха финансовият министър Владислав Горанов и КТ „Подкрепа“, съобщават от синдиката. По време на срещата се е обсъдило и въвеждането на електронни ваучери и разширяване обхвата на стоките и услугите. Също така е било отбелязано, че в резултат на постигнатите от страните усилия, за първи път през 2018 г. се получава равновесие между отпуснатите квоти и нуждите на пазара. На срещата са присъствали още председателя на Комисията за бюджет и финанси Менда Стоянова, представители на Асоциацията на оператори на ваучери за храна, представители на френската и американската търговски камари и експерти за представяне на проучване на пазара на ваучери за храна в България, се уточнява в съобщението. ", "date": "2018.10.19", "title": "Ваучерите за храна няма да се облагат с ДДС"}
{"url": "https://www.monitor.bg:443/bg/a/view/marinov-njama-da-pozvolja-napadenie-nad-policaj-147360", "text": "Няма да позволя нападение над полицай, докато той си изпълнява служебните задължения. Това коментира вътрешният министър Младен Маринов в кулоарите на НС поредния случай с нападение над полицаи, но този път в ромската махала в Сливен. Само преди два дни подобен инцидент имаше и в Гълъбово. Маринов изрази съжаление, че това не е първи или втори случай. „Ситуацията е такава, че такива случаи за съжаление ще има. Ние прилагаме нулева толернтност към такива нарушения – говорим за нарушения от типа за силна музика. При всяка такава намеса се стига до такъв случай. като министър съм разпоредил на областните директори и на зам.главния секретар при такива действия да се прилага категорично законът, независимо от това колко полицаи са необходими, за да се въвори ред и да се задържат извършителите”, каза Маринов и даде да се разбере, че полицията ще санкционира всички веселби и висок шум в забраните за това часове. И също така - че полицаите ще се отзовават на подобни сигнали добре екипирани и оборудвани. \"Полицаят, като отива на такъв сигнал, първо трябва да е оборудван, за да може да се намеси категорично, и трябва да работим в посока на това да се изпълняват полицейските разпореждания, не да се оказва съпротива\", отсече МВР-шефът. По думите му той няма да позволи  нападение над полицай, когато той си изпълнява служебните задължения, както не толерира и нападения над журналисти. Причината за този коментар пък бе нападението над екип на телевизия България Он ер по време на репортаж. Маринов коментира и случая с убийството на русенската журналистика Виктория Маринова. Той даде да се разбере, че има нови доказателства, които също уличават Северин. „Вече нещата са във фаза на досъдебно производство, поради тази причина не можем да даваме допълнителна информация. След като Северин ни беше върнат сме документирали и други доказателства, които също го посочват за виновника за убийството\", каза МВР-шефът Младен Маринов още няма титуляр за поста на главния секретар. \"Когато стигнем до решение, тогава ще спазя процедурата\", каза той.", "date": "2018.10.19", "title": "Маринов: Няма да позволя нападение над полицай"}
{"url": "https://www.monitor.bg:443/bg/a/view/nato-se-gotvi-za-naj-goljamoto-si-uchenie-147366", "text": "НАТО се готви за най-голямото си учение от края на Студената война. Около 50 000 войници - с танкове, кораби и летателна техника - се събират в Норвегия, за да тренират реакция при нападение срещу алианса. Учението \"Трайдънт джънкчър\" ще изпита придобитите от НАТО способности, след като Русия нахлу в украинския полуостров Крим през 2014 г. Оттогава отношенията между западните съюзници и Москва се влошиха и съответно алиансът усили отбраната си. Източните съюзници в НАТО като например Полша и балтийските страни се чувстват особено застрашени от новата настъпателна политика на Русия. \"Живеем в по-опасен и по-непредсказуем свят, с нови заплахи и нови предизвикателства\", каза генералният секретар на пакта Йенс Столтенберг. \"Виждаме по-настъпателна Русия, готова да използва сила срещу съседи\", добави той. На среща на министрите на отбраната от НАТО този месец Столтенберг подчерта обаче, че учението съответства на по-големите изисквания на средата на сигурност, в която се намира алиансът. НАТО посочи, че \"Трайдънт джънкчър\" не е насочено срещу никоя страна, както и че при него ще се тренира реакция на условни сценарии. \"Това, както Русия много добре знае, е отбранително учение\", отбеляза американският министър на отбраната Джеймс Матис. \"Би било неправилно да се поставя в някакъв нападателен или дестабилизиращ контекст\", заяви той. \"Замисълът е е то да бъде демонстрация на спокойното единство между нас, що се отнася до поддържането на мира и благоденствието тук в Европа; нямаме нужда от повече лошо поведение на когото и да било\", добави американският министър на отбраната. \"Не би трябвало да има никакви причини руснаците да се плашат\", коментира началникът на норвежкото командване генерал-лейтенант Рюне Якобсен. Основният район на учението е на повече от 1000 км от руската граница, отбеляза той. Освен контингентите с военнослужещи от всички 29 съюзници в НАТО, както и от партньорските страни Швеция и Финландия, пактът обяви, че в Норвегия ще пристигнат и около 10 000 танка, 150 летателни машини и 60 кораба. За участие ще пристигне и американският самолетоносач \"Хари Труман\". Едно от предизвикателствата се очаква да бъдат и ниските температури в Норвегия. Грешка в планирането на холандската армия предизвика недоумение у някои, след като, както се твърди, там забравили да отчетат като фактор норвежкия климат, когато закупували униформите за наброяващия около 1000 души холандски контингент, съобщи норвежкият всекидневник \"Афтенпостен\". Когато се разположат в Норвегия, на холандските военнослужещи ще бъдат отпуснати 1000 евро, за да си купят допълнително топли дрехи. Учението ще изпита и уменията на съюзниците да прехвърлят техника през европейските граници, както би се наложило да направят при отговор на истинска заплаха. Великобритания избра да придвижи голяма част от техниката си по суша през Франция. \"Част от победата във всичко това е, че всички се явяват още в първия ден\", каза адмирал Джеймс Фого. \"Не очакваме всичко да мине съвсем безупречно. Затова правим учения\", заяви той. Приготвленията на терена ще започнат на 25 октомври, а самото учение ще се състои от 31 октомври до 7 ноември. Съюзниците ще бъдат разделени на две групи - \"южните сили\" с бригади от Германия, Италия и Великобритания и \"северните сили\", включително норвежки, канадски, шведски и американски сили.  В първата част на учението Северните сили ще нападнат Южните сили и после обратно. НАТО има силно желание да демонстрира прозрачност и покани всички членки на Организацията за сигурност и сътрудничество в Европа - включително Русия - да изпратят наблюдатели. През август Москва организира своето учение \"Восток\" в източната част на Русия. Москва твърди, че са участвали 300 000 военнослужещи, макар че според западните дипломати тази бройка е силно преувеличена. За Норвегия \"Трайдънт джънкчър\" създава и логистични предизвикателства. Освен че трябва да осигури за него обширни площи земеделски земи, приемната страна трябва да осигури 1,8 милиона хранения, както и 4,6 млн. бутилки вода и да се справи с 660 т мръсно пране.  С оглед на опита си от предишни учения норвежката армия откри гореща телефонна линия, на която фермери и други хора могат да съобщават за щети по земеделски земи, гори и животни. Кокошките например са чувствителни към силен шум, какъвто издават нисколетящи самолети. Норвежката армия разположи ветеринари и други експерти, които да проверяват пристигащите за учението машини, за да не се допуска разпространение на вредни биологични видове чрез семена и остатъци от почва по гумите и веригите им, предаде норвежката осведомителна агенция НТБ. Шофьорите - освен в Норвегия и в съседна Швеция - бяха посъветвани да имат предвид, че по пътищата може да се образуват тапи заради бавно движещи се военни конвои при подготовката за учението.", "date": "2018.10.19", "title": "НАТО се готви за най-голямото си учение "}
{"url": "https://www.monitor.bg:443/bg/a/view/majkite-na-deca-s-uvrejdanija-iskat-ostavkata-na-valeri-simeonov-147349", "text": "Премиерът Бойко Борисов се извини на протестиращите майки на деца с увреждания, заради думите на вицепремиера Валери Симеонов, като уточни, че такъв език е недопустим. Пред партийната си телевизия Симеонов ги определи като \"група кресливи жени, които спекулираха с децата си, изкарвайки  на пек и на дъжд тези уж болни деца\". В отговор на това на брифинг в Народното събрание днес те поискаха оставката на Валери Симеонов. В тяхна подкрепа на трибунката застанаха и лидерът на БСП Корнелия Нинова, и депутатът Антон Кутев. По думите на протестиращите майки явно не само децата им, но и обществото било болно след като имало хора на управленски постове като Валери Симеонов. Същевременно Борисов призова Симеонов да излезе и да обясни какво е имал предвид. Според премиера било крайно време всички, включително и БСП, да започнат да си мерят приказките. Заставайки до майките те превръщали исканията им в политически, затова  протестиращите трябвало да помислят какво е направила червената партия за тях по време на управленията си.„През трите години, когато не управлявахме ние, падна КТБ, платихме техните подписи за реакторите в Белене и за американските централи. Сумата беше 6 млрд. и 700 млн. Можехме да ги дадем за тези хора“, коментира Борисов. Той бе категоричен, че по време на управленията на социалистите парите за хора с увреждания са били в пъти по-малко, затова те не трябва да си градят политическия пиар на гърба на чуждото нещастие. „Когато майките дойдоха с проблемите си при мен се отнесох с уважение и внимание към тях. Изпратих двама министри, с които накрая постигнаха споразумение. Те ще получават всяка година със 150 млн. лв. повече. Дадохме си срокове и ги изпълнихме. В сряда проектозакона бе одобрен от МС, другата сряда го внасяме в НС, другия петък трябва да излязат и гласувани двата закона“, каза премиерът. Протестиращите майки пък обясниха, че проблемите им нямат политически цвят. Те уточниха още, че са дошли в Народното събрание, за да чуят дебатите по вота на недоверие към правителство на тема здравеопазване. Междувременно самият Симеонов публикува позиция в профила си във \"Фейсбук\". По думите му отново има \"поредната кампания\", провокирана от \"извадена от контекст фраза\" на негово изказване, но в \"компрометирано предване\", визирайки явно \"Господари на ефира\". В тази връзка Симеонов пуска и точният текс на изказането си, което гласи следното: \"„Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях\". Симеонов обяснява и смисълът н думите си. Според него с децата инвалиди се спекулира, дори и след като правителството е приело закон и били удовлетвори всички искания на майките.  \"Очевидно в случая става въпрос за политическа кампания.  Маските паднаха, в общ хор реват БСП, АТАКА, някои лидери на протеста на майките и всякакви политически маргинали\", пише вицепремиерът. Той заявява, че в семейството си също има човек с тежка инвалидност, за който полага грижи,  но когото няма никога да изкара на показ, за да постига политическа цел - сваляне на правителството. \"Знам, че истината боли, но не се отказвам от нито една своя дума\", казва Симеонов.  Майките на деца с увреждания пък обявиха, че в понеделник от 12:30 часа излизат на протест и ще искат оставката на Валери Симеонов. Като причина те посочват системни обиди на членове на обществото и използване на езика на омразата. Освен това те подчертават, че „неадекватното поведение“ на вицепремиера предизвиквало „срама за всеки нормален български гражданин“. Протестиращите майки са категорични, че е недопустимо той да продължава да представлява българския народ. По думите им Симеонов превърнал думата патриот в обида.", "date": "2018.10.19", "title": "Премиерът Борисов: Езикът на В. Симеонов е недопустим"}
{"url": "https://www.monitor.bg:443/bg/a/view/bronirana-vitrina-pazi-unikalna-marka-147355", "text": "Безценен филателен куриоз, поставен в бронирана витрина, посрещна първите посетители на изложението на колекционерите „Булколекто 2018“ в пловдивсккия панаир.  Карето от марки е изключителна рядкост, затова експертите не могат да дадат оценка за стойността му, съобщиха от панаира. Това е т. нар. „Обърнат фон” на марката 5 ст. „Царска поща” от 1881 г. При изработването й в печатницата в Санкт Петербург един лист е подаден обратно при отпечатването на фона и изображението на лъвчето е обърнато спрямо белия релеф. Карето е единствено по рода си, откъснато от дефектния лист, твърдят от  Съюза на българските филателисти (СБФ), който е съорганизатор на проявата. Най-атрактивната част от „Булколекто 2018“ е Националната филателна изложба, която е три пъти по-голяма от миналогодишната. На 160 пана са разположени 55 колекции с най-успешните български филателни експонати. Впечатляващи са сбирките „Източна Румелия и Южна България” на  председателя на СБФ Спас Панчев, „Селската поща в България (1889-1957)” на Орлин Тодоров и „История на пощите в България (1879-1901)“ на  Деян Николовски. Тук може да се види и любопитният клас  „Картофилия” с колекциите от илюстровани картички. След откриването на „Булколекто” бе валидиран блок от 4 марки „Фауна - изчезнали видове животни”. С избраната тема акцентираме на проблема за опазването на природата, като съхраняваме късчета от нея чрез изкуството на филателната миниатюра, заяви Димитър Геновски, заместник-министър на транспорта, информационните технологии и съобщенията. През следващите дни ще бъдат пуснати в употреба „Нестинарство“ и  „Бележити творци – Тинторето, Шарл Гуно, Майн Рид, Ингмар Бергман”. За целта е открита специална пощенска станция. Там се демонстрират и услугите на компания „Български пощи“, която има силно присъствие на „Булколекто“. Щандовете на колекционерите са разположени в палата 7 и ще останат там до 21 октомври. Паралелно се провеждат:  Международна изложба „Медикус, Денто, Галения” (до 20 октомври), Специализирана  изложба „Цветна есен“ (до 21 октомври), международна киноложка изложба с финали за Световната купа (20-21 октомври). Билетът за всички прояви струва 4 лева, като за ученици, пенсионери и инвалиди цената е два  лев. Експозициите са отворени от 9 до 18 ч., а в последния ден – до 16 часа. Наред с тях в Панаира гостува изложение на американски  коли и мотоциклети на 20 и 21 октомври, а  Световното първенство по савате продължава до 20 октомври.", "date": "2018.10.19", "title": "Бронирана витрина пази уникална марка"}
{"url": "https://www.monitor.bg:443/bg/a/view/erdogan-kani-merkel-makron-i-putin-na-sreshta-za-sirija-na-27-oktomvri-v-istanbul-147351", "text": "На 27 октомври в Истанбул ще се състои четиристранна среща на върха за Сирия с участието на лидерите на Турция, Русия, Германия и Франция, съобщи днес говорителят на турския президент Ибрахим Калън, цитиран от Ройтерс и турски медии. В четиристранната среща ще участват турският президент Реджеп Тайип Ердоган, президентът на Русия Владимир Путин, президентът на Франция Еманюел Макрон и германският канцлер Ангела Меркел, посочи Калън. На срещата на върха ще бъдат обсъдени последните развития в сирийската провинция Идлиб и политическият процес за разрешаване на конфликта. Страните ще опитат да координират съвместните усилия, които те полагат в Сирия, заяви турският президентски говорител, цитиран от Анадолската агенция.", "date": "2018.10.19", "title": "Ердоган кани Меркел, Макрон и Путин на среща за Сирия на 27 октомври в Истанбул"}
{"url": "https://www.monitor.bg:443/bg/a/view/fenove-iskat-duet-mejdu-krisko-i-skanda-u-147353", "text": "Да запише следващото си парче съвместно с група СкандаУ – това подсказаха феновете на Криско, след като хитмейкърът помоли за съвета им относно предстоящ дует. Йонислав Йотов-Тото и Лъчезар Евтимов бяха най-често срещаните имена в коментарите на почитателите на изпълнителя на Bazooka. Сред популярните предложения беше и Наско Колев, който сега се бори за приза „любима звезда на България“ в къщата на „Вип Брадър“. Зевзеци пък предложиха на идола си да обедини усилия с Ваня Костова, Наско Ментата и Джорджано. Близо 9 милиона гледания в YouTube пък генерира последната песен на Криско с Тита - „Искам да бъда с теб“. Парчето е кавър на хита на Мишо Шамара и Антибиотика от 2001 година. „Всичко това е с изричното мое разрешение и одобрение като продуцент на песента и собственик на правата. Клипът е на мега добро ниво. Песента е изцяло различна, но направена така, че да звучи в клубовете в следващите 20 години. Сметнах, че тази песен може да има втори живот, ако я направят млади хора, които знаят днес как да правят нещата така, че да гърмят.“, обясни Мишо Шамара. Част от неговите вокали от оригинала се чуват на края на актуалната песен.", "date": "2018.10.19", "title": "Фенове искат дует между Криско и СкандаУ"}
{"url": "https://www.monitor.bg:443/bg/a/view/act-festival-za-svoboden-teatyr-idva-s-multijanrova-mejdunarodna-selekcija-147354", "text": "Oсмoто издание на най-големия фестивал в България за независимо сценично изкуство - АСТ Фестивал за свободен театър, ще се проведе от днес до 25 октомври в София. Публиката отново ще има възможността да види витрина на най-доброто от съвременната българска независима сцена, международна селекция и богата паралелна програма със специални събития, дискусии, уъркшопи и гости от над 10 държави. Предстоящото издание е под наслов POST-POST и се стреми да улови пулса на времето в мрежата от смисли – от „постмодернизъм“ и „постдраматично“, през „постдигитално“, до постовете в социалните мрежи, оплитащи ни в безкраен поток от информация. Затова и фокусът на българската селекция е експериментът на ръба на познатите жанрове. Тя ще покаже осем ярки представителя на откривателския дух в сценичното изкуство. всеки от спектаклите развива собствен сценичен език, за да комуникира своите послания. Един от акцентите, които естествено се оформят в програмата е политическата и социална трансформация на обществото, както и ролята на изкуството в тези промени. Театралното представление “Опиянение и гняв. Изследвания върху авторитарния характер” (19.10, театър “Азарян”) ще постави под въпрос желанието, което поражда авторитаризма и динамиките, които стават двигател на масови социални движения с цел обществена промяна. Промяната е фокус и в европейската копродукция “Invisible republic #stilllovingtherevolution” (25.10, в театър “Азарян”), която разглежда концепцията за радикална демокрация през призмата на революцията и мястото на жената в нея. Темата ще бъде продължена от дискусията “Говорейки за революция?”, с участието на германския издател КД Волф, писателя Георги Господинов, директора на германския колектив andcompany&Co. и артистичния директор на прочутия независим театър “Арка” в Прага. Темата за феминизма и женското тяло е сред най-актуалните в света на изкуството в последната година. Тя се появява в “Съвършено розово” (21.10, 18:00 в ДНК) – танцов спектакъл, който разглежда женското тяло като субект на действие и въздействие, като употребява вече наложени еротизирани стереотипи и образи. “Still to come. A feminist pornscape” (22.10, 20:00ч., в „Червената къща“) ще покаже по експлицитен начин женската сексуалност и ще свърже зрителя с Границите между психиката и физиката, между вътрешния и външния ни свят са централни в много от постановките. „Интервюта с душата“ (21.10, 20:00ч., галерия „Етюд“) е представление-провокация в сферата на взаимоотношенията тяло-душа през призмата на изкуството и психодрамата. Премествайки границите между изпълнителското изкуство и визуалната инсталация, колективният ритуал „PURE“ (20.10, ДНК) изследва влиянието на въображението върху възприятието ни за реалност и човешки взаимоотношения. “Историята на вчерашния ден” (22.10, 18:00 ч., галерия „Етюд“) е невербален спектакъл, в което шестима артисти мечтаят с несигурни намерения, давайки внимание на усещането ни за самота, дори в присъствието на околните. “Щастливият Бекет” (20.10, 20:00 ч.,„Червената къща“) е интерактивно театрално представление, който се изгражда от текстове на зрителите, присъстващи в залата. Процесът на изграждане и разрушаване и връзката им с движението са силно центрирани в живота на всеки един от нас, като заемат различни форми и проявления. “This is how we do it” (20.10, 18:00ч., „Червената къща“) е израелска хиперактивна физическа театрална комедия, която поставя под въпрос цялостния смисъл на битието ни, разгледано като поредица от ежедневни движения. Принципът за разрушение е ключов във френския пърформънс “Buffet A Vif / Smashed to pieces.” (23.10, от 20:00 ч. в ДНК), който излага наяве изпълващото чувство от акта на чупенето и щастието от изграждането наново, като форма на емоционално освобождение от миналото. (24.10, 20:00 ч., ДНК) обръща внимание на движението като хореография, като природна и житейска потребност, на движението като разпространение на идеи, на дигиталната динамика, миграционни процеси и т.н. „Което остава” (24.10, от 16.30 и 18.00 ч. в „Червената къща.“) е документален вербатим спектакъл-променада, в който зрителят поема между три знакови софийски улици, за да стане част от паралелния живот на града, от ‘невидимото' му движение през очите и разказите хората, които отговарят за събирането на боклука. Международната паралелна и образователна програма на ACT Фестивал за свободен театър също търси пресечната точка между българската публика и театрално поле, международния опит и универсалните теми, където те се срещат. Сред темите са лекции и споделяне на опит за драматургия и нови режисьорски, репетиционни и кастинг подходи, работилници за радикално сценично присъствие и уъркшопи за ефективна емоционална и сетивна връзка между актьор и публика.  ", "date": "2018.10.19", "title": "ACT Фестивал за свободен театър идва с мултижанрова  международна селекция"}
{"url": "https://www.monitor.bg:443/bg/a/view/postaviha-stent-na-slavcho-peev-147356", "text": "Лекарите от частната болница в Дупница поставиха стент на сърцето на актьора Славчо Пеев, който бе хоспитализиран по спешност преди дни. 79-годишният любимец на няколко поколения българи се почувствал зле минути след премиерата на постановката „Почти като човешки глас“ от Вичо Балабанов във вторник вечерта. По-късно лекарите установили, че актьорът е получил инфаркт. Самият той обаче отрича състоянието му да е тежко и е категоричен, че се чувства добре. Отдава прилошаването му на вълнението от премиерата. „Славчо Пеев е приет в частната болница в Дупница, където медиците са установили, че е получил инфаркт. За броени минути е сформиран екип от специалисти в здравното заведение, които са предприели спешни мерки в борбата за живота му. Той остава под лекарско наблюдение, защото са критични следващите часове“, коментира говорителят на общинската администрация в града Христо Апостолов ден след приемането на актьора в лечебното заведение. Към момента състоянието на Пеев е стабилно.", "date": "2018.10.19", "title": "Поставиха стент на Славчо Пеев"}
{"url": "https://www.monitor.bg:443/bg/a/view/policai-spipaha-baba-rokerka-da-kara-neregistriran-motor-147359", "text": "Полицаи спипаха баба рокерка да кара нерегистриран мотор. В четвъртък 70-годишната жена била спряна за рутинна проверка с двуколесното си возило. При проверката станало ясно, че мотоциклетът не е регистриран по надлежния начин в КАТ. Заради това на възрастната жена ще бъде наложена парична санкция. В Лясковец пък полицаи спряха за проверка нерегистриран лек автомобил „Ауди”, управляван от 29-годишен мъж от село Камен. Освен това при проверката станало ясно, че номерът с който мъжът карал возилото си, бил на обявен за издирване друг автомобил.  ", "date": "2018.10.19", "title": "Полицаи спипаха баба рокерка  да кара нерегистриран мотор"}
{"url": "https://www.monitor.bg:443/bg/a/view/posred-bjal-den-hvanaha-pijan-i-nadrusan-zad-volana-na-porshe-kajen-147344", "text": "   Вчера посред бял ден около 12:55 часа на ул. Калина“ в Благоевград полицаи от Второ РУП спрели за проверка джип „Порше Кайен“ с благоевградска регистрация, шофиран от 31-годишният Владимир М. от Благоевград. Установено е с технически средства, че младежът е употребил алкохол 1,34 промила в издишания въздух. както и кокаин. При обиска в един от джобовете му са открити и две цигари марихуана.    Владимир М. е задържан с полицейска заповед до 24 часа. Образувано е досъдебно производство. ", "date": "2018.10.19", "title": "Посред бял ден хванаха пиян и надрусан зад волана на „Порше Кайен“"}
{"url": "https://www.monitor.bg:443/bg/a/view/fandykova-naredi-da-byde-izpratena-mineralna-voda-v-lom-147358", "text": "Кметът на София Йорднка Фандъкова нареди екип на Дирекция „Аварийна помощ и превенция“ да достави минерална вода на четири населени места от община Лом, които останаха без вода. Общо 7000 бутилки от 1,5 литра минерална вода ще бъдат доставени днес в Замфир, Добри дол, Сливата и Орсоя. Водата е предоставена като дарение от различни компании. Екипът на Столичната община работи в координация с община Лом за разпределянето на минералната вода на най-нуждаещите се, съобщиха от „Московска“ 33. От вчера Лом е в бедствено положение в Лом, заради авария на водопровод, чието отстраняване ще отнеме близо седмица. Аварията възниква в понеделник и е на довеждащия водопровод.", "date": "2018.10.19", "title": "Фандъкова нареди да бъде изпратена минерална вода в Лом"}
{"url": "https://www.monitor.bg:443/bg/a/view/derbitata-na-italija-i-ispanija-na-jivo-po-kanalite-na-a1-147357", "text": "Уикенд програмата на спортните канали на А1 ще предложи на футболните фенове поредната доза страхотни сблъсъци от испанската La Liga и италианската Серия А. Със сигурност вниманието на запалянковците се приковава от голямото дерби на Милано между \"Интер\" и \"Милан\". 222-ото издание на Дерби дела Мадонина ще е в неделя от 21.30 ч. и ще се предава пряко по MAX Sport 2. Освен битката за Милано, MAX Sport 2 ще излъчи пряко и още 6 сблъсъка от IX кръг на Серия А. Маратонът започва в събота от 16.00 с двубоя между \"Рома\" и СПАЛ. От 19.00 ч. абсолютният хегемон \"Ювентус\" ще преследва 9-а победа от 9 мача през сезона в домакинството си на \"Дженоа\". Кулминацията на съботните мачове ще е тежкото гостуване на претендента за титлата \"Наполи\" в Удине. В неделя програмата на Серия А започва от 13.30 ч. с мача \"Фрозиноне\" – \"Емполи\". От 16.00 \"Парма\" посреща \"Лацио\", от 19.00 \"Фиорентина\" е домакин на \"Каляри\", а денят се затваря с мегадербито \"Интер\" – \"Милан\" от 21.30 часа. По традиция MAX Sport 1 ще излъчи всички най-интересни двубои от поредния кръг на La Liga в Испания. В събота от 14.00 часа \"Реал\" (Мадрид) ще се опита да прекъсне кошмарната си серия от 4 поредни мача без успех и отбелязан гол при домакинството си на \"Леванте\". От 19.30 \"Атлетико\" (Мадрид) ще преследва трите точки при гостуването на коварния тим на \"Виляреал\". От 21.45 ч. е голямото дерби на кръга, в което вторият във временното класиране тим на \"Барселона\" посреща лидера в La Liga \"Севиля\". В неделя MAX Sport 1 ще направи феновете на Ла Лига свидетели на още три мача. От 17.15 \"Ейбар\" посреща \"Атлетик\" (Билбао), от 19.30 е мачът \"Уеска\" – Еспаньол, а в 21.45 \"Бетис\" посреща тима на \"Валядолид\", който наскоро бе закупен от бразилската футболна легенда Роналдо.", "date": "2018.10.19", "title": "Дербитата на Италия и Испания на живо по каналите на А1"}
{"url": "https://www.monitor.bg:443/bg/a/view/kiril-ananiev-zdrav-vot-ne-sa-pravi-s-bolni-argumenti-147342", "text": "Здравен вот на се прави с болни аргументи. Това коментира здравният министър Кирил Ананиев в пленарна зала по време на дебатите по вота на недоверие, внесен от БСП. Обсъждането по него се проточи близо 3 часа, a гласуването ще бъде следващата седмица в сряда - на 24 октовмри. По време на разискванията управляващи и опозицията си разменяхе реплики кой е виновен за състоянието на здравната система и кой всъщност предлагата решения и алтернатива. Самият Ананиев оспори упореците на опозицията, в лицето на БСП и ДПС и обясни, че с предложенията за нов здравноосигурителен модел се цели участието на чисти и светли пари и да не се позволи вземането на пари под масата от пациентите. \"Ще намалим възможниостта за взимането на допълнителни пари от пациентите\", каза Ананиев.  Министърът припомни, че когато преди повече от 11 месеца бил избран за поста, обещал да работи в консенсус и разбирателство с всички партии в НС.Той обори твърденията на БСП, че не се е срещал с никого и не е обсъдил предложенията за реформа със съсловните организации. Две седмиции преди кръглата маса, където били представени двата вариант за нов осигурителен модел, той провел разговори с пациенстките организации, фармацевтичните, синдикати, работодатели, сдруженията на всички видове болници, а не каквото БСП избирателно с някои от тях.  Така в резултат, само две от тях били категорично против - синдикати и пациентски ораганизации. Всички останали казали, че това  е едно добро начало и дебатът трябва да продължи. Така били назначени работни групи, чиито краен срок за работа е до 26 ноември, а те имат за цел да излязат с конретни предложения по двата модела или пък с предложение за трети.  \"Вие сте свикнали на командно-административен подход. Аз обаче съм друг човек\", каза Ананиев и обясни, че иска преди да тръгне към МС или НС с конкретни предложения, да има подкрепарта на всички организации в бранша. В тази връзка Ананиев обеща провеждането на втора кръгка маса по темата, където да бъдат отчетени резултатите от работните групи и когато има консненсус, ще внесе варианта за реформа в правителството.  По думите му лидредът на БСП Корнелия Нинова се срещналата само с 2-3 съсловни организации, които естветсвено са били против предложенията.  Ананиев намекна, че БСП са използвали буквално тези от неговата презентация за проблемите и недостатъчците в здравната системата, за да напишат мотивите си за вота на недоверие. Той обаче се обърна към социалистите да прочетат и останалата част от презентазията му, в това число за няколко важни проекта, в това число са търговете за медициснки изделия и за спешната промощ. Той обеща да доведе до край тези три проекта, което според него ще спомогне и за самата система.  Министърът отчете, че се увеличава ресурсът в извънболничната помощ, както и за профилактика и превнеция. Сега течало и релано остаойностяване на клиничните пътеки. \"Нещо за което и вие претендираме, но ние го правим\", обясни Ананиев, като уточни, че в прериода на прехода ще поридължи използването на клинични пътеки.  Накрая министъръ обеща да се срещне с всички пилитически сили, след като дебатите приключат. \"Ше дойда и във вашите централи. Явно не сте свикнали на такъв подход\", каза той.  Очаквайте подробности! ", "date": "2018.10.19", "title": "Кирил Ананиев: Здрав вот не са прави с болни аргументи"}
{"url": "https://www.monitor.bg:443/bg/a/view/kniga-na-britanski-jurnalist-razkriva-tajnite-na-skripal-147260", "text": "Агенция „Монитор“ продължава да публикува извадки от новата книга на журналиста от Би Би Си Марк Ърбан  The Skripal Files „Досиетата на Скрипал“, която по ирония на съдбата излезе в същия ден, в който Холандия заяви, че спецслужбите на страната са предотвратили хакерска атака срещу Организацията за забрана на химическото оръжие в Хага. По-късно САЩ предявиха обвинения в хакерство към седем руснаци, четирима от които бяха същите, задържани в Хага. Някои от тях се свързват с отравянето на Скрипал. В книгата си Ърбан подробно описва съвместната работа на ексътрудника на Главното разузнавателно управление /ГРУ/ с британските служби, неговата размяна с руски агенти, както и оставянето му в Солсбъри.  Както пише журналистът, в края на 90-те години на миналия век на немските спецслужби се отдало да изведат от Русия човек, свързан с разработката на химическо оръжие. Ърбан не назовава името му в книгата си. Този човек изнесъл от страната образец на синтезираното вещество от типа „Новичок“. До онзи момент на Запад само били чували за това вещество, но никога не се били сблъсквали с негов образец. Германия тогава споделила „находката“ си със своите партньори от Швеция, САЩ, Великобритания, Холандия и Франция. Така „Новичок“ попаднал в лабораторията Портън-Даун, намираща се в близост до Солсбъри. Именно по тази причина, след години, нейните специалисти успели бързо да определят с какво именно вещество е отровен Скрипал и дъщеря му Юлия.                      Съществува версия, че руският полковник се е срещал с украински контраразузнавачи. „Възможно е Скрипал да е консултирал Службата за сигурност на Украйна за това как ГРУ може да действа в Източна Украйна“, пише Урбан. Самият Скрипал обаче не споменава за контакти с Киев.                    Бившият полковник на Службата за външна разузнаване ва Русия Александър Потеев се смята за отговорен за един от най-гръмките провали на руското разузнаване. Именно той предаде на американските спецслужби сведения за групата руски „спящи агенти“, в която влизаше и Ана Чапман. Срещу тези агенти през 2010 г. беше разменен Скрипал. Самият Потеев в разгара на скандала с изобличените шпиони заминава за САЩ с фалшив паспорт, разказва Урбан.           През 2016 г., позовавайки се на анонимен източник, агенция Интерфакс съобщи за смъртта на Потеев. Официално потвърждение на излязлото съобщение обаче и няма и до днес, се казва в книгата на журналиста от Би Би Си. По негови данни, Потеев е жив, като за това твърдят източници, запознати със случая. Нещо повече – американската страна е уверена, че съобщението за смъртта на полковника е било пуснато с цел да се установи местонахождението на Потеев.        ", "date": "2018.10.19", "title": "Книга на британски журналист разкрива тайните на Скрипал - част втора"}
{"url": "https://www.monitor.bg:443/bg/a/view/merakliite-za-rodnoto-fbr-na-iq-test-147350", "text": "Мераклиите за служба в Държавна агенция \"Национална сигурност\" (ДАНС) ще трябва да покриват нови изисквания. Това астава ясно от проект за изменение и допълнение на Наредба № І-3 от 2015 г. за специфичните изисквания, условията и реда за постъпване на държавна служба в Държавна агенция \"Национална сигурност\" (ДАНС), публикуван за обществено обсъждане. Документът предвижда задължителни IQ тестове за всички кандидати за служба в Агенцията. Проектът на Наредба е изготвен по повод необходимостта от създаването в Глава четвърта на Раздел VІ с наименование \"Изследване на интелектуалните способности\". Отделянето на това изследване като отделен конкурсен етап, който да има елиминаторен характер, се обосновава от констатациите и извършените анализи от Специализирана административна дирекция \"Човешки ресурси\" на ДАНС на база проведените до момента процедури по подбор на кандидати. Изводите от тези анализи сочат, че спецификите на задачите, които изпълняват служителите на ДАНС, налагат да се обърне внимание на нуждата от назначаването на хора, чийто интелектуален потенциал позволява да бъдат адекватно обучени и да изпълняват задълженията си самостоятелно и ефективно, вземайки самостоятелно решения, когато се налага. Според проекта с въвеждането на изследването на интелектуалните способности като отделен етап, ще се елиминира възможността да се провеждат останалите конкурсни етапи с кандидати, чиито общи умствени способности не са на нужното ниво, за да изпълняват достатъчно ефективно възложените със закон дейности на ДАНС. \"IQ е най-добрият прогностичен фактор за цялостното представяне на работното място, в обучението и в изпълнението на конкретни задачи. Необходимо е да бъде отбелязано, че валидността на интелигентността като предсказващ фактор се генерализира много добре в различните държави, култури, индустрии и работни места. Нещо повече, тази валидност се повишава с увеличаването сложността на осъществяваната дейност. Колкото по-изискваща е осъществяваната дейност в интелектуално отношение, толкова по-важна за успеха е интелигентността. IQ има по- голяма валидност при предсказването на работното представяне, отколкото личностните качества, конкретни способности или професионални интереси. Хората с по-висок IQ придобиват по-ефикасно (по-бързо и повече) професионални познания, което от своя страна е изключително добър маркер за успешно представяне в осъществяваната дейност. С други думи, по-високият IQ индикира по-добра обучаемост\", пише в мотивите към проекта. Мнения и становища във връзка с предвидените изменения могат да се депозират до 16 ноември.", "date": "2018.10.19", "title": "Мераклиите за родното ФБР на IQ тест"}
{"url": "https://www.monitor.bg:443/bg/a/view/boston-dynamics-s-tancuvasht-robot-147341", "text": "За Boston Dynamics седмица беше доста натоварена, след пускането на видеоклипа, показващ уменията на Atlas в паркура, който бе последван от друго видео на четирикракия робот Spot обикаляш строителни обекти, компанията пусна още едно видео. То разкрива по-приятната и закачлива страна на роботите, като Spot прави някои впечатляващи танцови движения под съпровода на Uptown Funk. Видеоклиповете на Boston Dynamics показват развиващите се умения на роботите, които често са използвани от журналисти и коментатори, които намекват за ужасяващо бъдеще от научната фантастика, където роботите поемат контрол над света. Spot изглежда е робота на компанията с най-много търговски приложения, като вече няколко видеоклипа демонстрират способността му да се придвижва из строителни обекти. Въпреки че, компанията е известна с оскъдните подробности, известно е, че роботът трябва да бъде достъпен за закупуване, по-късно през 2019 г., което ще го прави един от първите предлагани на пазара продукти на компанията, след години разработване.    ", "date": "2018.10.19", "title": "Boston Dynamics с танцуващ робот"}
{"url": "https://www.monitor.bg:443/bg/a/view/v-debatite-za-vota-bsp-obvini-gerb-v-pogrom-cvetanov-ne-ste-alternativa-reshavame-problemite-147352", "text": "Близо три часа продължиха дебатите по вота на недоверие на социалистите за здравеопазването, но той ще бъде гласуван от депутатите следащата седмица в сряда.  Те обаче започнаха с разправия защо премиерът Бойко Борисов не присъства в залата, както и ресорният вицепремиер Валери Симеонов. Именно затова БСП поискаха те да бъдат поканени в НС.  „От самото начало започвате да неглижирате този инструмент, какъвто е вота. Още повече, че гражданите очакват този, който ръководи държавата, да ти каже тежката дума по темата за здравеопазването, заяви соцдепутатът Георги Гьоков. В отговор шефката на НС Цветан Караянчева обясни, че е разговаряла с премиера, но той е  чужбина - в Брюксел. „Вярвам, че той духом е с нас”, каза тя. Лидерът на левицата Корнелия Нинова аргументира мотивите си за вота и искането за оставка на правителството, като обясни, че ГЕРБ са докарали здравеопазването до погром. Тя изтъкна, че По думите парите за здраве са увеличават и стигат почти 9 млрд. лева, но 4 млрд. лева от тях българите плащат от джоба си. Разкритикува управляващите, че здравеопазването не е достъпно, а 80 % от болниците са в три големи града. Общинските болници пък били пред фалит и имали дългове от над 500 млн. лева. За 10 г. докарате системата дотам, че заменихте безплатното и достъпното с връзки, коментира соцлидерката и изброи предложенията за реформа от червената \"Визия за България\". По думите й БСП искат оставката на кабинета и заради лекарствената политика, за липсата на кадри  и обвини властта, че не връщат близо 1,5 млрд. лева в бюджета на НЗОК взети при първото правителство на Борисов. Наред с това държавата не плащала и пълните осигуровни за деца, възрастни и чиновници. Според Нинова правителството не предлага секторни реформи, а механизъм за увеличаване на плащанията. По думите й гражданите ще трябва да плащат 4 вида допълнителни плащания –здравна вноска от 8 %, застраховка от 12 лева, всичко над клиничната пътека и цени за екип и есктри.  Спред нея има алтернатива и БСП я предлага. Накрая тя призова всеки депутат, който се изказва по време на дебатите  за здравеопазването, да декларира конфликт на интереси - дали и бил шеф на болница или фармацевтична компания, от чие име говори и кого представлява. „Обединени патриоти” на свой ред обясниха, че няма да подкрепят вота. скочи атакистът Павел Шопав.  Стига с тези 10 години управление на ГЕРБ, ядоса се той и напомни, че допреди 3 г. е управлявало правителството на \"Орешарски\". Последните 29 г. БСП има мнозинство в 5 от 11 парламента и 13 г. управление самостоятелно или в коалиция, където винаги е старши партньор, направи сметката Шопов. Какво и правила БСП през тези управления, къде е отговорността, попита той.  ГЕРБ също защитиха здравния министър и политиката, която правителството води. обяви шефката на здравната комисия Даниела Дариткова. Тя призова да се правят политики за здравеопазването, а не политика от здравеопазването. Дариткова обвини опозицията  и за това, че с начина на внасяне на вота са направили поредната демонстрация за това как не се постига политическо съгласие. „Тръгнахте по села и паланки да представяте своята програма с претенциозното заглавие „Визия за България“, но явно не чухте хората”, каза тя. В мотивите на вота на БСП тя видя „еклектичен сбор от факти и неточно цитиране”. Тя отрече твърденията на БСП за открити множество болници. По думите и в периода от 2013 до 2014, когато на власт е правителство на Пламен Орешарски са открити 12 болници, докато през 2015-те те са само три, колкото и през 2016-та. Дариткова обясни още, че са оптимизирани и механизмите за цените на лекарствата, задълженията на болниците се свили с 13 %. Алтернативата на БСП пък нямала финансова обосновка. Така няма да спечелите избиратели, каза Дариткова. Шефът на ПГ на ГЕРБ Цветан Цветанов обяви, че БСП използват вота за политически послания, но никога не давали алтернатива.  Това, което прави ГЕРБ е да решава проблемите, каза той. По думите му за първи път в историята на парламентаризма БСП внесе вот на недоверие заради намерения. „Благодаря им за това, но обсъждането продължава и още нямаме решение на МС, което да бъде внесено в парламента и да има дебат по него”, каза Цветанов. Той благодари на депутатите от БСП, че са на работа в парламента, където е мястото за дебатите. По думите му посланията на БСП никога не са намирали подкрепа при избирателите. каза той и допълни, че именно затова получавали обществена подкрепа.  Ако имахме 7 последователни години, днес нещата щяха да са по-различни, каза той, напомняйки за правителството на \"Орешарски\".  ДПС на свой ред също ще подкрепят вота на недоверие, защото не вярва, че ГЕРБ и управляващите са способни да предприемат стъпки за промяна на порочната система в здравеопазването. Това заяви зам.-шефката на парламента от ДПС Нигяр Джафер по време на дебатите. Явно ще говорим намерение и покаяние, но дали ще говорим за изхода от тази ситуация, попита тя. Причината да подкрепят вота е „безвремието в здравеопазването”, срива на доверие в лекарите, факта, че България е с най-висока смъртност в ЕС и с най-кратка продължителност на живот. Тя разкритикува властта, че  здравеопазването в няколко големи града, а 1/3 от хората няма да имат достъп до него. каза тя и обвини ГЕРБ, че грешно е разбирането им за консенсус и как той да бъде постигнат. „Нямате смелост да назовете истинските представители на статуквото, срещу което ще се борите, обърна се тя към здравния министър Кирил Ананиев, който и в пленарната зала. И напомни за мораториума върху новите лекарства - как управляващите 6 пъти са гласували \"против\", а на 7-ия, след декрет на премиера, си обявиха за отпадането му. С фалшив диалог и с фалшиви герои, които предизвикват медийни скандали, няма да се стигне до изход, допълни  Дажфер и добави – „ Потъвате от скандал в скандал между самите вас. Няма изгледи да получите политическа подкрепа”. Според Хасан Адемов пък с доминиране на финансови параметри. Но така не могат да бъдат решени тежките структурни проблеми в системата, предупреди той. И даде пример - при 4 пъти увеличени средства за здравеопазване, смъртността се е увеличила на 15,4%.", "date": "2018.10.19", "title": "3 часа дебати за вота, гласуват го в сряда (ОБЗОР)"}
{"url": "https://www.monitor.bg:443/bg/a/view/nov-proekt-na-ek-shte-podkrepja-jenite-vyv-visokite-tehnologii-147345", "text": "Нов проект на Европейската комисия ще подкрепя жени развиващи се в сферата на изкуствения интелект. До 2020 г. ще бъдат създадени дигитални информационни хъбове, насочени към жените, които искат да развиват бизнес, обяви европейският комисар Мария Габриел по време на високотехнологична конференция „Innowave Summit“ във Варна. Идеята на проекта е жените-предприемачи да тестват бизнес модела си и иновацията си чрез хъбовете. Освен това в тях ще се получава информация, ще може да се ползват готови бизнес планове и ще се обучават, допълни Габриел. 30 на сто от работещите в ИКТ са жени в България, при средно ниво в ЕС 16%. Това обаче според Габриел не значи, че трябва да си затваряме очите пред друга реалност: на 1000 завършващи в сферата едва 24 са жени и едва 6 от тях правят кариера. Междувременно 90% от младите момичета имат интерес към технологиите, но някъде по пътя те биват обезсърчени. „Медиите и рекламите също носят отговорност, защото те представят жената като домакиня или супермодел“, каза още комисарят. Затова Габриел лансира идеята да бъдат създадени повече менторски програми, чрез които да се насърчат младите момичета. Нейното мнение бе подкрепено и от Нанси Ниймс, бивш мениджър по продажби и маркетинг в Google и Microsoft. „Трябва да се борим със стереотипите, за да се покаже на жените, че това е област с перспектива, затова трябва да продължим с менторските програми. Освен това трябва да работим повече в образователната сфера. Повече момичета в т.нар. СТЕМ специалности, повече дуално образование и професионално трупане на стаж още в най-ранна възраст“, заяви Габриел.   Данните за жените-предприемачи не са окуражаващи, около 17 на сто. Други данни показват, че стартиращи компании, ръководени или основани от жени, имат доста по-добри финансови резултати спрямо тези, които са водени само и единствено от мъже.  Според Нанси Ниймс за жените е по-трудно да получат финансиране, защото не са обучени да разговарят с представители на бизнеса или медиите, нито знаят как да се направи бизнес план. Затова и от ЕК подготвят новия проект, който предвижда изграждането на нови хъбове във всяка една точка на Европа. „В момента се опитваме да направим точно това - да насърчаваме момичетата да търсят, да се учат и придобиват умения и всъщност да изпробват своята иновация именно чрез тези хъбове“, каза още комисарят. Медиен партньор на „Innowave Summit“ е информационна агенция и вестник „Монитор“. По време на форума се разгледат теми, свързани с ролята на жените в дигиталния свят, неговото развитие, както и инвестициите в сферата.", "date": "2018.10.19", "title": "Нов проект на ЕК ще подкрепя жените във високите технологии"}
{"url": "https://www.monitor.bg:443/bg/a/view/stoeva-ostana-chetvyrta-v-boksa-na-mladejkata-olimpiada-147330", "text": "Горяна Стоева остана четвърта на младежките олимпийски игри в Аржентина. Последната ни участничка в Буенос Айрес отстъпи в мача за бронза на боксовия турнир в кат. 51 кг срещу представителката на САЩ Хевън Дестини Гарсия с 0:5 съдийски гласа. България записа най-успешната си младежка олимпиада с петима шампиони, десет медаласти и десет отличия: 5 златни, 3 сребърни и 2 бронзови. Александра Начева е шампионка на троен скок, титли в отборните състезанията спечелиха стрелецът Кирил Киров, бадминтонистката Мария Делчева и двойката акробати Мариела Костадинова-Панайот Димитров, които завоюваха и самостоятелно злато на смесени двойки. Вицешампиони са щангистът Христо Христов, състезателят на хвърляне чук Валентин Андреев и тенисистът Адриан Андреев на двойки. Бронзовите ни отличия са две - на Галя Шатова във вдигането на тежести и на Едмонд Назарян в борбата. Спортовете ни със злато са 4, а спортовете с медали 7 от общо 14, в които имахме представители. По-късно днес нашите ще участват в тържественото закриване, след което с полет през Франкфурт ще се приберат в България. С изключение на завърналия се вече тенисист Адриан Андреев всички български спортисти се очакват на Аерогара София Терминал 2 в неделя, 21 октомври около 22.10 ч.", "date": "2018.10.19", "title": "Стоева остана четвърта в бокса на младежката олимпиада"}
{"url": "https://www.monitor.bg:443/bg/a/view/nora-nedkova-otnovo-oglavjava-jenskoto-carstvo-v-bradyra-147347", "text": "Мис Плеймейт 2017 Нора Недкова ще се завърне триумфално в къщата на „Вип Брадър“ броени дни след като най-големият й враг сред съквартирантите – гримьора с поразяващата уста Валентин Кулагин, бе изгонен. Авторката на бисери като „Мъжът дебне като коала“ и „Аз съм намерила своя начин на оцеление“ ще прекрачи отново прага на студиата в Нови хан още тази вечер. Тя ще има специална роля в седмичната мисия на останалите участници в риалити формата, които към момента се подвизават като добродушни ангелчета. Моделът, който изхвърча първи от ВИП къщата ще може да се представи и като дявол пред съквартирантите. Докато бе извън пределите на предаването Недкова намери време за кратък отскок до Париж.", "date": "2018.10.19", "title": "Нора Недкова отново оглавява Женското царство в Брадъра"}
{"url": "https://www.monitor.bg:443/bg/a/view/borisov-na-sreshtata-azija-evropa-rabotim-aktivno-za-zasilvane-na-svyrzanostta-na-balkanite-147348", "text": "България работи активно за засилване на свързаността на Балканите. Това заяви министър-председателят Бойко Борисов на 12-ата среща на върха Азия - Европа (АСЕМ) в Брюксел, която тази година се домакинства от ЕС. Борисов припомни, че свързаността беше един от ключовите приоритети на Българското председателство на Съвета на ЕС през първата половина на тази година и посочи, че едно от най-съществените постижения на страната ни бе връщането във фокуса на внимание на европейската перспектива на Западните Балкани. „Приетата на срещата на върха ЕС-Западни Балкани Софийска декларация подчерта важността на сътрудничеството във всички области на свързаността – транспортна, енергийна, цифрова, икономическа и между хората“, допълни българският министър-председател. „Новата всеобхватна стратегия на ЕС по свързаността между Европа и Азия създава отлична основа за взаимодействие с нашите азиатски партньори“, посочи премиерът Борисов. Той подчерта, че през последните години България значително е засилила ангажираността си в рамките на АСЕМ с изпълнението на инициативи за укрепване на връзките между Европа и Азия в ключови области като заетостта, финансите, устойчивото развитие, правата на човека, културата, образованието и др. „Само през първата половина на тази година България беше домакин на две министерски срещи на АСЕМ – на културата и на финансите“, каза Борисов. Той добави още, че страната ни цени високо форума АСЕМ, тъй като той спомага за насърчаване на сътрудничеството и взаимното доверие между страните от двата континента. Пред журналисти Борисов разказа, че последната му двустранна среща е била с премиера на Русия Дмитрий Медведев. Двамата са отчели ръст в туризма, както и терористичните актове. „Успяхме да запазим държавата от терористични актове и каквито и да било други, които имахме за съжаление в миналото, какъвто беше случая в Сарафово“, заяви Борисов. Двамата премиер са обсъдили и енергийни въпроси и предстоящата смесена комисия в Москва. \"Обменихме мнения за възможностите на нашия газов хъб „Балкан“, където да привлечем газ и от терминала в Гърция, и от Черно море. Започва и трети сондаж в блок „Хан Аспарух“. Ще имаме възможности от много посоки да постъпва газ в газовия хъб\", каза Борисов. По думите му всички евролидери искат американският президент Доналд Тръмп да се върне към споразумението за климатичните промени, защото се виждат сериозни заплахи. \"Една от причините за миграциите са и климатичните промени\", каза министър-председателят. На въпрос какви ястия са сервирани на работната вечеря в четвъртък вечерта, на която са присъствали китайския му колега Ли Къцян, султана на Бруней и канцлера Меркел, Борисов отвърна: „От царя съм научил едно нещо, от този \"университет\", на такива форуми да не ям и да не пия. Той ходеше с една чаша и слушаше всички какво говорят, какво им е мнението“.", "date": "2018.10.19", "title": "Борисов на срещата Азия-Европа: Работим активно за засилване на свързаността на Балканите"}
{"url": "https://www.monitor.bg:443/bg/a/view/dvama-ubiti-i-dvama-raneni-policai-pri-prestrelka-v-germanija-147346", "text": "Кървава стрелба стана в петък сутринта в немския град Кирххайм, провинция Райнланд-Пфалц. При това са били убити двама души, а двама полицейски служители са били тежко ранени. При жертвите става дума за майка и син. Рано сутринта майката (на 56 години) се обадила в полицията и съобщила, че синът й, който имал проблеми с наркотиците, е полудял и я е нападнал. Пристигналите на място полицейски служители също били нападнати от дрогирания младеж – той скочил срещу тях с ножица и ги ранил. При това той бил застрелян. Майката очевидно е била наръгана със същата ножица от сина си (на 25 години) и е починала на място. Същевременно в Берлин също имаше престрелка, в която за щастие не загина никой. Няколко въоръжени мъже с маски на главите спряха инкасаторски микробус недалеч от Алекзандерплац в центъра на немската столица, разбиха задната врата на превозното средство, измъкнаха парите (местната преса не назовава откраднатата сума) и офейкаха с плячката с две коли. При това патрул на немската полиция се е опитал да преследва едната, но от прозореца й се показал един от обирджиите и хладнокръвно започнал да стреля по полицията. Колата на стражите на реда била повредена (пробит радиатор) и преследването било принудително прекратено, а злосторниците успели да се скрият. Ранени при това няма. По време бягството си престъпниците предизвикали катастрофа и изоставили повредената кола и продължили с другата.", "date": "2018.10.19", "title": "Двама убити и двама ранени полицаи при престрелка в Германия"}
{"url": "https://www.monitor.bg:443/bg/a/view/a1-startira-predvaritelni-porychki-na-i-phone-xr-147340", "text": "А1 България, част от A1 Group – официален партньор на Apple за Централна и Източна Европа, стартира предварителните поръчки на най-новия модел на iPhone – XR. Всички клиенти могат да заявят устройството в търговската мрежа на А1 на цени от 1 199,99 лева в брой или 54,99 лева на изплащане с абонаментни планове A1 ONE Unlimited 5XL. Моделът ще бъде наличен в магазините на телекома и на a1.bg от 26 октомври. iPhone XR предлага последните иновации от iPhone на по-достъпна цена. Устройството разполага с 6.1-инчов LCD Liquid Retina дисплей с 326 ppi. Моделът има 6 нови цвята и е с рейтинг IP67 за прахо- и водоустойчивост. iPhone XR залага на новия процесор А12 Bionic и използва новата версия на мобилната операционна система iOS. Устройството се предлага във варианти с 64 GB, 128 GB и 256 GB вградена памет. iPhone XR има единична 12-мегапикселова камера с широкоъгълен обектив с оптична стабилизация и достъп до най-новите алгоритми и системи за обработка на кадрите. Предната камера е 7-мегапикселова, с отделна инфрачервена камера и dot проектор за системата Face ID.", "date": "2018.10.19", "title": "А1 стартира предварителни поръчки на iPhone XR"}
{"url": "https://www.monitor.bg:443/bg/a/view/4-chasa-razpitvali-severin-147333", "text": "Разпитът на обвиненият за убийството на журналистката Виктория Маринова след конвоирането му до Русе е продължил повече от четири часа. Северин Красимиров казал пред разследващите къде точно е заровил телефона на жертвата след нападението. Той е дал толкова точно обяснение, че малко по-късно устройството е било намерено от полицаите. Това на практика обвързва Северин с убийството, отбелязва NOVA. Все още не е ясно дали разпитът е проведен пред съдия, защото, ако това не е така, казаното от обвиняемия няма стойност пред съда. Не е официално съобщено и дали Красимиров е признал вината си за жестокото престъпление. ДНК пробата, взета от Северин е съвпаднала с тази, намерена по жертвата, отпечатъците му също са съвпаднали. Т.е. разследващите казват, че всички доказателства, които събират до момента категорично обвързват Северин с тежкото престъпление и го сочат като извършител. Мярката му за неотклонение ще бъде гледана в Окръжния съд в Русе в петък. На заседанието на съда в Русе трябва да бъдат представени всички събрани до момента доказателства. Красимиров е настанен в следствения арест в Русе, в килия, която отговаря на европейските изисквания. Заподозреният Северин Красимиров беше задържан от германските власти миналата седмица. Той се е намирал в дома на майка си в германския град Щаде. Според информации в медиите той е направил пълни самопризнания, по-късно стана ясно, че е признал само, че е ударил Виктория Маринова. Главният прокурор Сотир Цацаров разкри, че задочно са повдигнати две обвинения. Първото е за изнасилване, за което предвиденото наказание е от 10 до 20 г. затвор. Второто – за извършване на убийство по особено жесток начин, което се наказва с 15 до 20 години затвор или доживотен затвор, или доживотен затвор без право на замяна. Вътрешният министър Младен Маринов допълни, че са иззети веществени доказателства, които свързват пряко лицето с местопрестъплението. Част от ДНК експертизите са готови и дават информация за наличие на негов ДНК материал върху тялото на жертвата. Тялото на 30-годишната журналистка беше намерено на 6 октомври следобед в храсти край Дунав след подаден сигнал от гражданин. Всички открити вещи са изпратени в Института по криминалистика. „Видяхме се за 4-5 часа в къщи, когато дойде в Германия. А после дойдоха полицаите. Тогава разбрахме за проблемите, които е направи в Русе“, това заяви в сутрешния блок на bTV доведеният баща на Северин Красимиров Асен Георгиев. „Каза, че е убил една от България. Не знае какво е правил и какво е вършил. Бил е пиян и надрусан. Каза, че е направил тази грешка“, сподели още мъжът. „Призна си, че е направил това“, категоричен бе доведеният баща на Северин, който е обвинен, че е убил и изнасилил русенската журналистка Виктория Маринова. „Като ни каза не му повярвахме. Той каза „Майко, направих тъй и тъй. Убих едно момиче. Не знам какво съм вършил. Бях пиян и надрусан. Тук съм само, за да видя теб, брат ми и сестра ми“, сподели още мъжът, който живее с майката на Северин. „Аз му казах, че няма смисъл да бяга, защото те сигурно вече знаят, че вече е тук. И така и стана“, поясни Асен. „Не беше спокоен. Плачеше. Ревеше. Каза, че е израснал без баща и ревеше. Баща му не се е обесил в затвора. Не съм чувал някой в България да е осъден за година затвор и да реши да се обеси за това. Баща му е лежал за желязо в затвора. Ние с него бяхме комшии“, спомни си доведеният баща на убиеца от Русе. \"Северин има заболявания по наследство. Не са добре с главата. Някой път не знаят какво правят и вършат. Някой път си седят и ядат и изведнъж почват да чупят. Ей, брат му е пред мен. Прави същото, седи си и почва да чупи. Даже някога викаме и Бърза помощ. Имат документи от София от психото. И тримата – Северин, брат му и сестра му, не са добре. Пият хапчета за спокойствие, но майка им не им дава хапчетата“, поясни още Асен, в отговор на въпрос дали това ще бъде основната защитната версия на Северин.", "date": "2018.10.19", "title": "4 часа разпитвали Северин"}
{"url": "https://www.monitor.bg:443/bg/a/view/geodezisti-shte-mogat-da-izdavat-kadastralni-skici-147332", "text": "Геодезисти, ще могат да издават кадастрални скици. Това ще стане възможно с предложените от МРРБ промени на Закона за кадастъра и имотния регистър (ЗКИР), кито са публикувани в портала за обществени консултации. Тези лица, придобили правоспособност по реда на този нормативен документ ще могат да подпомагат службите по геодезия, картография и кадастър (СГКК) при административното обслужване на потребителите на кадастрални услуги. Правоспособните по ЗКИР лица са инженери по геодезия, с образователно - квалификационна степен „магистър“ и минимум 2 години професионален стаж в областта на кадастъра. И към момента такива лица изпълняват дейностите по създаване на кадастрална карта и кадастрални регистри и по изработване на проекти за поддържането им в актуално състояние, обясни изпълнителният директор на АГКК инж. Виолета Коритарова. Това е основание да се прецени, че правоспособните лица притежават необходимата компетентност да извършват значително по-леката дейност по административното обслужване на потребителите, като предоставят на хартиен носител част от документите, генерирани от информационната система на кадастъра, каза още тя. Изпълнителният директор на агенцията подчерта, че професията „Геодезия“ е регулирана и допълни, че в регистъра на правоспособните лица има регистрирани около 2250 физически лица и около 620 юридически лица. Инж. Коритарова обясни също, че правоспособните лица ще имат право на достъп до информационната система на кадастъра, чрез която ще получават скици на поземлени имоти, на сгради, схеми на самостоятелни обекти в сгради и в съоръжения на техническата инфраструктура, както и удостоверения за наличие или липса на данни. Документите ще се изработват автоматично от информационната система на кадастъра, ще бъдат разпечатвани от правоспособните лица и след удостоверяване от тях ще бъдат предоставяни на потребителите на хартиен носител. Така предоставените документи ще имат силата на официален документ, издаден от агенцията. За извършваната от тях дейност правоспособните лица няма да получават възнаграждение от АГКК. Изпълнителният директор на агенцията коментира, че причина за предоставената възможност е увеличаването на териториалното покритие на страната с кадастрална карта и кадастрални регистри. Включването на правоспособни лица в процеса ще подобри и ускори обслужването на гражданите и бизнеса, каза още Виолета Коритарова. Към момента покрити с кадастрална карта са 66% от територията на страната. Предвижда се до средата на 2019 г. покритието да достигне 96%. В службите по геодезия, картография и кадастър дневно се изпълняват средно по около 3700 броя услуги, месечно те са около 75 000. През 2017 г. са извършени общо 902 963 услуги, като от тях 627 273 са свързани с издаването на скици, схеми и удостоверения за наличие или липса на данни. От началото на тази година до края на м. юли от СГКК са извършени 683 696 услуги, като от тях броят на скиците, схемите и удостоверенията за наличие или липса на данни е 549 441. По-големият брой заявления за услуги създава необходимост СГКК да бъдат подпомагани в изпълнението им, тъй като то не може да бъде обезпечено с наличния брой служители, обясни Виолета Коритарова. Необходимото ниво на познание на нормативната уредба и новостите в областта на геодезията, картографията и информационните системи ще се гарантират чрез задължението правоспособните лица да поддържат и повишават професионалната си квалификация чрез курс на всеки 2 години след годината, в която са придобили правоспособност или са преминали предишен курс. Комисия, определена от изпълнителния директор на АГКК, в която ще се включват представители на неправителствените професионални организации в областта на кадастъра и геодезията, ще установява нарушенията, при които ще се отнема правоспособност. При първо нарушение ще се налага глоба в размер от 1000 до 5000 лв. или имуществена санкция на стойност от 5000 до 10 000 лв., съобщи инж. Коритарова. От 1 до 3 години ще бъде лишаването от правоспособност при второ и следващо нарушение, като срокът ще се определя в зависимост от степента и характера на нарушението. Съдебните органи и заинтересованите лица - собственици на  недвижими имоти,  вече могат да получават скици, схеми и удостоверения от АГКК чрез информационната система на кадастъра. Промените дават възможност на съдиите по вписвания, които при вписване на актове за собственост проверяват наличието на скица/схема на вписвания имот, да се снабдяват с нея или да извършват справка. Добавянето на заинтересованите лица позволява електронната скица, схема или удостоверение да се предостави в електронен вид на съдебен или административен орган, на лице с публични функции или организация, предоставяща обществени услуги, за целите на производството, водено от тези органи и лица.", "date": "2018.10.19", "title": "Геодезисти ще могат да издават кадастрални скици"}
{"url": "https://www.monitor.bg:443/bg/a/view/sevrin-s-prangi-v-syda-snimki-147334", "text": "Седем жестоки удара в главата са сломили съпротивата на телевизионната водеща Виктория Маринова, която бе зверски убита и изнасилена до бетонната алея край Дунав в Русе, докато спортува. Нанесените удари са довели до тежки увреждания и са една от причините за настъпването на смъртта на младата жена. Това стана ясно в съдебната зала в Русе, където бе гледана мярката за неотклонение на обвинения в изнасилването и убийството 21-годишен Северин Красимиров. Искането на Окръжната прокуратура за налагането на постоянна мярка „задържане под стража“ бе внесено в 8,40 часа, а заседанието бе насрочено скоростно - за 10,30 часа. Двама прокурори се явиха в съдебната зала – Кремена Колицова и окръжният обвинител на Русе Георги Георгиев. Дългогодишни съдебни репортери си спомнят, че последно в Русе това се е случвало преди около 20 години. Северин бе докаран в съдебната зала окован с пранги. Облечен бе със същия панталон цвят бордо и сива блуза, с които слезе от самолета на летището в София, но имаше и черна жилетка. Впечатление направи, че си е пуснал брада, вероятно за да промени външността си и да не бъде разпознат. Макар че служебният му защитник Иван Дойнов го предупреждаваше да мълчи, той отговори на въпросите на журналисти на не много правилен български език. „Да, виновен съм. Спомням си, като минавам тъй и или тя, или аз я ударих, без да искам. „Оглеждай се нещо“, тъй съм казал и тя каза, нещо ми каза тя, не помня хубаво. И аз отидох там, ударих й един шамар, падна тя, после аз исках да си продължавам напред, тя ми хвана косата. Каквото ми дадат, доживотен затвор, ще го лежа“, почти проплака Северин. Каза, че съжалява и че не може да повярва, че той е извършил престъплението. В съдебната зала станаха известни някои подробности от живота на Северин. Той каза, че няма завършен осми клас, постоянният му адрес е в квартал „Тракцията“, където е домът на леля му, и се препитавал като докер, но никога не е имал постоянна работа. Според адвоката Иван Дойнов налагането на мярка „задържане под стража“ е най-подходящата за Северин, който имал притеснения за живота си, ако останел на свобода. „Не мога да преценя каква да ми бъде мярката, предоставям на съда“, пък каза Красимиров. След изслушването на страните съдия Милена Пейчева се произнесе с определение за налагането на най-тежката мярка за неотклонение и Северин остава в ареста. Обжалване може да се направи в тридневен срок пред Апелативния съд във Велико Търново, но това едва ли ще случи, като се имат предвид изразените притеснения за живота на обвиняемия. След приключване на заседанието окръжният прокурор Георги Георгиев обясни пред журналисти, че Красимиров е заровил телефона на Виктория, защото се опасявал да не бъде разкрита бързо самоличността й. В кейса на телефонае била служебната карта на Маринова и това е бил единственият документ, който тя е носела със себе си, докато спортува на бетонната алея край Дунав. Това важно веществено доказателство бе открито на мястото на престъплението след разпита на Красимиров в Русе в четвъртък. „С това практически, като че ли, изчерпваме работата си по версията за грабеж, придружен с убийство“, допълни Георгиев. По време на разпита Красимиров е обяснил, че няма някой, който да му е помогнал или да е участвал заедно с него в извършването на престъплението. Специално е разпитан и по версията за поръчителство или за действия, свързани с работата на Виктория, но Северин твърдял, че нито е познавал жертвата си отпреди, нито я бил виждал по телевизията, в която тя работела. „Нямаме доказателства за участие на други хора. Имаме свидетели, които са видели само един мъж, облечен с дрехи, каквито намерихме в него. Имаме ДНК експертиза, която казва, че няма генетичен материал от друго лице от мъжки пол, но продължаваме да работим и по тези версии“, уточни Георгиев. При разпита в Русе Красимиров е признал за нанесените удари, от които според медицинската експертиза е настъпила смъртта на Виктория. По отношение на обвинението в изнасилване не е дал обяснения, допълни окръжният прокурор. В съдебната зала присъства само един от близките на убитата Виктория. Свекърът й Румен Максимов, който е дългогодишен журналист, стоеше в ъгъла покрусен.", "date": "2018.10.19", "title": " Седем жестоки удара в главата сломили съпротивата на Виктория (ОБЗОР) (СНИМКИ + ВИДЕО)"}
{"url": "https://www.monitor.bg:443/bg/a/view/marija-gabriel-do-2020-g-ek-investira-1-5-mlrd-v-izkustven-intelekt-147337", "text": "Европейската комисия ще инвестира в изкуствен интелект (AI) 1,5 млрд. евро, а частните и публичните пари, вложени за целта, да достигнат 20 млрд. евро. Това обяви българският еврокомисар по цифровата икономика и общество Мария Габриел пред журналисти във Варна преди официалното откриване на високотехнологична конференция „Innowave Summit“. Конференцията се провежда за втора поредна година, но вече има славата на най-голямо технологично събитие за Югоизточна Европа. Медиен партньор на „Innowave Summit“ е информационна агенция и вестник „Монитор“. „За мен е чест да бъда тук, защото България показва, че иска да бъде активна в цифровата трансформация, но има специално място за Варна, защото се развива с голяма скорост и се превръща в хъб за цифрово предприемачество на Западните Балкани“, заяви Габриел. По думите й в цифровата трансформация лидери са градовете и регионите, които „ще ни позволят да бъдем най-близо до хората, до МСП-та и стартиращите фирми. Затова градим мрежа от контактите, за да може местните институции и бизнеса да дефинират какви са нуждите и приоритетите, и да се търси финансиране за тях“, допълни еврокомисарят. Изкуственият интелект ще бъде водеща тема в следващите години, затова Европейската комисия има стратегия по темата, която има 3 основни стълба: засилване на технологичния капацитет, защото често обвиняват Европа, че няма собствени платформи, но тя е лидер в роботиката и микро- и наноелектрониката. Затова ЕК до 2020 г. ще инвестира 1,5 млрд. евро за изкуствен интелект, а частните и публичните пари, вложени в сектора, да достигнат 20 млрд. евро. Целта е всяка година след 2020 г. бюджетът за изкуствен интелект да бъде 20 млрд. евро, анонсира амбициозната цел Габриел. Втората ос са т.нар. етични въпроси, защото хората се страхуват от AI. Затова Габриел е създала високо експертна група , която трябва да подготви насоки за правила за изкуствения интелект до края на годината. Третата част е влиянието на AI върху пазара на труда и върху цифровите умения. „Днес повече от всякога имаме нужда от специалисти по темата, затова хъбове като Варна са важни. Заложени са средства за обучение в новата програма „Дигитална Европа“ – 700 млн. евро – искаме да ги дадем за т.нар. „напреднали умения“ и AI несъмнено ще бъде част от тях“, каза еврокомисарят. Мария Габриел е един от най-активните политици в битката с дезинформацията. Преди дни тя съобщи, че представителите от медийния и рекламен сектор са ѝ предали индивидуалните си пътни карти, по които ще се водят в действията си срещу фалшивите новини. Днес тя обяви, че до края на годината представителите на бизнеса ще й представят как сами да се регулират като покажат ясно измеруеми резултати. В противен случай Европейската комисия си запазва правото да излезе с анализ по темата през декември и ако е необходимо да представят нова регулация, обяви Габриел.", "date": "2018.10.19", "title": "Мария Габриел: До 2020 г. ЕК инвестира €1,5 млрд. в изкуствен интелект"}
{"url": "https://www.monitor.bg:443/bg/a/view/biznesyt-ochakva-ryst-na-ikonomikata-i-dohodite-prez-2019-g-147335", "text": "Асоциация на индустриалния капитал в България (АИКБ) очаква през 2019 г. брутния вътрешен продукт на България да постигне ръст в размер на 3,8%, а общите разходи на работодателите за един отработен час на наетите лица в страната да нараснат с 8,4%. Това предположение е направено на базата на анализ на статистически данни, данни за капацитета на българската икономика, очакванията за развитие на пазара на труда в България и резултатите от ежегодното анкетно проучване, което АИКБ провежда сред членовете си. 55% от анкетираните очакват през 2019 г. продажбите на предприятията да нараснат, а 32 на сто - запазване на нивата от настоящата 2018-та година. Сходни са данните и за очакваните финансовите резултати през 2019 г. 47% смятат, че ще увеличат печалбата си през следващата година, докато 36% са заявили, че ще достигнат размера, реализиран през 2018 г. Сериозни са очакванията за ръст на възнагражденията в частния сектор и разкриването на нови работни места. Над 60% от мениджърите, участвали в анкетата, са посочили, че в техните компании се очаква увеличение на заплатите, а 40 на сто от тях смятат, че ще разкрият нови работни места. Около 40% са и мениджърите, които имат намерение да увеличат инвестициите в бизнеса си. Въпреки оптимистичните очаквания за 2019 г., трябва да отбележим, че година по-рано българските предприемачи са били значително по-големи оптимисти по отношение на развитието на бизнеса им. Охлаждане в нагласите на предприемачите се наблюдава основно за очакваните финансови резултати, които могат да постигнат, инвестиции, които биха направили и увеличението на възнагражденията в компаниите им. Всеки втори от анкетираните счита, че минимална работна заплата трябва да е в размер на 510 лв. или по-ниска. 60% са отговорили, че максималният осигурителен доход трябва да се запази в размер на 2 600 лв. По данни на Асоциация на индустриалния капитал в България факторите, които оказват влияние върху очакванията на бизнеса и биха попречили на по-осезаем икономически ръст през следващата година са недостига на работна ръка, административно определяната минимална работна заплата и осигурителни прагове, липсата на функциониращо електронно управление. В началото на октомври АИКБ изпрати препоръки до правителството във връзка с изготвянето на новата бюджетна рамка. Сред препоръките на АИКБ отбелязва необходимостта от реалистично планиране на бюджетните приходи и нулев бюджетен дефицит, както и ускоряване на преструктурирането и редуцирането на бюджетите на някои министерствата. От Асоциацията поискаха бюджет 2019 г. да осигури инструменти и стимули за ускоряване на реформите в сферата на пазара на труда, образованието, енергетиката, съдебната система, здравеопазването, сигурността и пенсионното осигуряване. Асоциацията е категорично против административното определяне на минималната работна заплата, повишаването на максималния осигурителен доход и повишаването на размера на социалните помощи и обезщетения за здрави хора в работоспособна възраст.", "date": "2018.10.19", "title": "Бизнесът очаква ръст на икономиката и доходите през 2019 г."}
{"url": "https://www.monitor.bg:443/bg/a/view/nfc-investira-v-jeni-rejisiori-147316", "text": "Да се изравни броят на мъжете и жените режисьори, които получават финансиране от държавата – такава заявка дадоха от Националния ни филмов център по време на първата по рода си открита среща на тема „Равнопоставеност на заетостта и заплащането в аудиовизуалната индустрия“. Събитието се проведе в рамките на заседанието на фонда „Евроимаж“ в София, където заместник-изпълнителният директор Енрико Ванучи и представителката на Австрия Ирис Запе-Хелер представиха стратегията си до 2020 г. да бъде постигнато равно съотношение в подкрепата на проекти на мъже и жени - 50/50 by 2020. Дискусията бе водена от шефа на НФЦ Жана Караиванова, а какви проблеми срещат в работата си споделиха режисьорите Адела Пеева и Ралица Петрова, както и продуцентът Мартичка Божилова. Едва 16,5% от подкрепените в периода 2005-2017 г. филми от НФЦ са режисирани от жени. Филмовият ни център е дал субсидия на общо 91 заглавия през тези 12 години. Начело на режисьорското столче на 76 от тях са застанали мъже, обясни Пеева.", "date": "2018.10.19", "title": "НФЦ инвестира в жени-режисьори"}
{"url": "https://www.monitor.bg:443/bg/a/view/sledstven-eksperiment-zatvarja-rishkija-prohod-v-sybota-147331", "text": "Ришкият проход ще бъде затворен напълно за 2 часа в събота заради провеждането на следствен експеримент, съобщи Агенция \"Пътна инфраструктура\". Движението през прохода по път II-73 Шумен-Карнобат ще бъде спряно от 12:00 до 14:00 на 20 октомври. Ограничението е по искане на „Пътна полиция“ - Шумен и Окръжна прокуратура – Шумен за извършването на следствен експеримент при 23-ти километър в близост до кръстовището за Смядово – път III-7302 Смядово-Велики Преслав. На това място на 13 април към 5 сутринта в гъста мъгла стана тежка катастрофа между \"Фолксваген Туран\" с варненски табели и бус на жандармерийското управление във Варна. Колата на жандармерията е правила ляв завой и  в мъглата е отнела предимството на цивилния \"Туран\". В катастрофата пострадаха четирима души - жена от \"Фолксвагена\", жандармеристи и полицай, който бил в смесен екип с тях. Алтернативните маршрути на път II-73 Шумен-Карнобат са проходите „Айтоски“, „Републиката“ и „Котленски“.  Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ, напомнят от агенцията.", "date": "2018.10.19", "title": "Следствен експеримент затваря Ришкия проход в събота"}
{"url": "https://www.monitor.bg:443/bg/a/view/zapochva-visokotehnologichnata-konferencija-innowave-summit-147327", "text": "Варна става столица на технологиите в бизнеса за два дни. В морския град от българският еврокомисар по цифровата икономика и общество Мария Габриел ще открие \"Innowave Summit\" - най-мащабната високотехнологична конференция в Югоизточна Европа. Организатор е Български Бизнес Форуми, в партньорство с Община Варна. Медиен партньор на събитието е информационна агенция и вестник „Монитор“. Изложението ще бъде разделено на три части - експо, иновации и бизнес. Ще бъдат представени иновации в сферата на блокчейн технологиите, интернет на нещата, виртуалната реалност, изкуствения интелект, нано технологиите, финансовите технологии, дигиталното здравеопазване, стартъпите, маркетинга, продажбите, електронната търговия и други. По време на пилотното издание през 2017 г. във форума участие са взели над 800 души. Тази година регистрираните към момента са почти двойно повече - над 1500 от 23 държави по цял свят. За първи път в България пристига мениджър „Глобални маркетингови решения“ за Централна и Източна Европа във Facebook - Андрю-Уелд Мур, който ще разкаже на гостите как да глобализират бизнеса си. Генералният мениджър продажби в Google - Нанси Немес, ще говори за виртуалната и добавена стойност. Тазгодишното издание подготвя серия от инициативи, в помощ на българския бизнес да бъде глобален. Над 500 собственици и мениджъри от Балканите, Европа, Америка и Азия, са потвърдили участие във форума до момента, съобщават организаторите. Над 60 световно признати маркетолози и мениджъри във водещи международни компании, бизнес ангели и представители на инвестиционни фондове от три континента, сред които Apple, Google, Facebook, Alibaba, Salesforce, Amazon, Ebay, SAP, Yandex, Dell, Twitter, LinkedIn, Oracle, Vimeo, Booking, Space X и много други ще разкажат какви са тенденциите и какво се очаква да се случи в сектора.", "date": "2018.10.19", "title": "Започва високотехнологичната конференция „Innowave Summit”"}
{"url": "https://www.monitor.bg:443/bg/a/view/emil-radev-nastojavame-da-otdeljat-bylgarija-ot-rumynija-v-monitoringa-147290", "text": "Заради натиск от крайнодесни партии правителства налагат допълнителни критерии за приемането ни в Шенген, казва в интервю пред \"Монитор\" евродепутатът от ЕНП/ГЕРБ. - След присъединяването на Хърватия към Европейския съюз тя започна да работи за прилагане на нужното европейско законодателство с цел присъединяване към Шенген. Към този момент страната е покрила по-голямата част от техническите критерии за присъединяване, като напр. защита на личните данни, и от миналата година има достъп и използва Шенгенската информационна система. Работата й обаче не е приключила. Част от критериите, които Хърватска все още трябва да изпълни, са свързани с подсигуряването на сигурността на границата с Босна и Херцеговина, особено имайки предвид, че много мигранти от Близкия изток влизат нелегално именно през тази граница. Освен това трябва да продължат обученията на полицаи и гранични служители, както и въвеждането на европейските мерки относно полицейско сътрудничество, реадмисия на мигранти, визова политика, както и съдебно сътрудничество по наказателни въпроси. След като страната приеме нужните мерки и закони, предстои оценка на Европейската комисия за изпълнението на всички тези технически критерии. Ако бъде дадена положителна оценка, ЕК ще препоръча на Съвета да приеме решение за присъединяването на Хърватия към Шенген. Държавните ръководители на Хърватия се надяват това решение да бъде взето до 2020 г., особено с оглед на предвиденото за тогава хърватско председателство на Съвета на Европейския съюз. Дали това ще стане обаче зависи от една страна от самата Хърватия - дали наистина ще успее да изпълни всички критерии до края на тази година и дали ще получи положителна оценка от Европейската комисия. От друга страна е нужно положително решение от Съвета, което, както знаем от българския опит, не е толкова лесно за получаване и за съжаление бива повлиявано от вътрешнополитическата обстановка в държавите, които трябва да вземат решението. - В действителност многократно получаваме политическа подкрепа за приемането ни в Шенген. Още преди шест-седем години сме изпълнили всички технически критерии за присъединяване и Европейската комисия от тогава многократно призовава да станем част от Шенген. Имаме личната подкрепа на председателите Юнкер, Туск и Таяни, както и широка подкрепа в Европейския парламент, който още през 2011 г. излезе с резолюция, даваща съгласие за присъединяването на България и Румъния в Шенген. Проблемът обаче е липсата на политическа воля от определени държави-членки да поставят спазването на европейските закони и правила над вътрешнополитическия натиск, на който са подложени. Европейските правила са ясни - ако са изпълнени законово определените технически критерии, се взима положително решение за присъединяването на дадена страна в Шенген. Това, което се случва, е че заради вътрешнополитически причини и натиск от крайно-десни партии, някои правителства като холандското например, налагат допълнителни критерии като условие за приемането ни в Шенген. Намирам това за недопустимо. Правилата следва да са еднакви за всички, а не да се променят на която държава както й харесва. - Правителството работи усилено за скорошно приемане на България в Шенген. Вярвам, че в последните години сме се доказали като сериозен партньор - доказали сме се с успешното пазене на външната граница с Турция, непрекъснато си сътрудничим с европейските правоохранителни органи, предоставяме информация в европейските информационни системи. Освен това аз непрекъснато се старая българските интереси да са защитени, когато се правят промени в шенгенското законодателство или се въвеждат нови изисквания за охрана на външните граници на ЕС. Уверен съм, че в скоро време тези наши усилия ще бъдат възнаградени и ще станем част от Шенген. - Относно Шенген ще бъде техническо трудно да сме отделени в момента, защото е нужно време за техническата подготовка на българо-румънската граница, ако има такова разделение. Но това, за което ще настояваме, е разделянето на България и Румъния относно Механизма за сътрудничество и проверка, където също вървим в пакет още от присъединяването ни. В последно време виждаме развития в Румъния, които определено не са в положителна насока, и за съжаление влияят и на имиджа на България точно заради тази обвързаност на двете държави. Станахме свидетели на провала на антикорупционния модел в Румъния, извършвани са редица законодателни промени, които връщат страната години назад. Тези притеснения бяха обсъждани в рамките на дебат в пленарната зала на Европейския парламент миналия месец, когато се чуха много остри изказвания за случващото се в страната. В същото време България изпълнява всички препоръки, които бяха дадени в доклада от 2017 г., като очакването е ако бъдат изпълнени, до края на мандата на тази Европейска комисия механизмът за България да бъде прекратен. В Румъния обаче отстъплението е доста голямо и това може да заплаши нашите усилия за прекратяване на мониторинга от Брюксел, ако продължаваме да вървим в пакет. - Поетапното влизане на България в Шенген, първо по въздух и вода, е една от разглежданите възможности. Естествено идеалният сценарий е за отпадането на всички гранични проверки, вкл. сухоземни такива, което ще улесни трафика по българо-гръцката граница и ще подпомогне износа. - Ситуацията в Македония наистина е сложна - от една страна повече от 90% от гласувалите на референдума подкрепиха споразумението за името, от друга страна не бе постигнат необходимият праг за валидност на допитването. Страната стана жертва на целенасочена кампания, призоваваща хората да не излязат да гласуват. Споразумението прокарва пътя на Македония към Европейския съюз и към НАТО поради много причини. То е проява на добросъседски взаимоотношение и на уважение към другите нации, докато в същото време запазва историческото и културно наследство на Македония. Всичко това са европейски ценности, които Македония трябва да докаже, че може да приеме, ако иска да стане част от европейското семейство. Още по-важното е, че приемането на това споразумение ще донесе стабилност на Балканите, която може да бъде само от полза на Македония. То ще позволи на страната да мисли дългосрочно за своето развитие, ще доведе инвестиции, ще подобри стандарта на живот на хората. - Всякаква форма на нестабилност на Балканите, особено при нашите съседи, неимоверно влияе на България. Предсрочни избори в Македония са притеснителни, защото те ще са в резултат на отхвърлени конституционни промени за промяна на името. Това означава, че не само спорът за името няма да бъде разрешен, а ще доведе до политическа криза, каквато за последно видяхме през 2015 г., и ще забави реформите, които трябва да бъдат извършени в Македония. Обикновено в такива случаи най-много страда обикновеният човек. - Не мисля, че ще стигне до удължаване на преходния период при Брекзит, но е възможно в последния момент да се вземе решение за удължаване на преговорния процес за излизането на Великобритания от ЕС. Но това би било решение наистина в последния момент, ако се стигне до него. Такова развитие би било проблематично с оглед на предстоящите европейски избори през май 2019 г., защото ще възникне проблемът дали и как Великобритания ще проведе такива избори. Но засега всичко това е в сферата на спекулациите. Последните година и половина доказаха, че нищо по отношение на Брекзит не е обичайно и че могат да се очакват много изненади, дори в последния момент. Все пак усилията на всички трябва да бъдат насочени към постигане на навременна сделка за излизането на Великобритания от ЕС - това е в интерес не само на Брюксел и на Лондон, но е от изключително значение за бизнеса и най-вече за обикновените граждани, които неимоверно ще бъдат засегнати под една или друга форма. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-ото НС, а през 2013 г. е избран за депутат в 42-ото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2018.10.19", "title": "Емил Радев:  Настояваме да отделят България от Румъния в мониторинга"}
{"url": "https://www.monitor.bg:443/bg/a/view/gryckoto-vynshno-finansiralo-medii-v-makedonija-i-albanija-147336", "text": "Гръцкият информационен портал iefimerida.gr публикува информация, за която твърди, че е взета от последния отчет на министерството на външните работи до парламента за изразходването на секретните фондове, внесен на 10 октомври - само седмица преди острия сблъсък между министъра на отбраната Панос Каменос и министъра на външните работи Никос Кодзиас във вторник, които на заседание на правителството си размениха взаимни обвинения за начина, по който техните министерства управляват тези фондове. На следващия ден Кодзиас подаде оставка. Според информацията на iefimerida.gr, цитирана от БТА, в секретния документ, внесен в парламента, има три кода за разходите, а общата сума в отчета е около един милион евро. Първият код се отнася до средства, които са насочени към медии в Албания. Вторият код се отнася до средства, които са насочени към медии в Република Македония. Третият код се отнася до средства, които са насочени за подкрепа на православни църкви и изобщо на Православието. По отношение на първите два кода заместник председатели на парламента са задали въпрос защо са финансирани медии в двете съседни страни. Обяснението, което е било дадено, е, че целта е била да има положителни публикации за Гърция и да бъде осигурено лобиране сред местните журналисти и ръководителите на медиите в полза на гръцките интереси. При предишни отчети заместник председателите на парламента са искали да им бъдат дадени допълнителни данни за това къде отиват тези фондове, но министерството не е удовлетворило тези искания. Според някои заместник председатели отчетите на министерството се дават формално, колкото да бъде изпълнен законът, и не достигат отвъд едно доста общо равнище. Председателят на парламента Никос Вуцис е изразил възмущение от изтичането на информация в печата за секретните разходи на министерството на външните работи.", "date": "2018.10.19", "title": "Гръцкото външно финансирало медии в Македония и Албания"}
{"url": "https://www.monitor.bg:443/bg/a/view/jana-marinova-prodade-privlichane-v-azija-147318", "text": "Филмът „Привличане“, който Яна Маринова отгледа от позицията на продуцент, съсценарист и актриса, ще получи разпространение в Азия. На голям екран ще го гледат в Япония, като дори музиката се превежда на съответния език и се подготвя с нов аранжимент. Международно признание филмът получи и от West Coast Film Festival в Малибу (форумът отличи и Стоян Любенов за главна мъжка роля – б.а.). „Привличане“ грабна приза за най-добра комедия, за главна женска роля в лицето на Маринова и златна награда Elbert Lewis за саундтрак. Междувременно звездата от „Връзки“ вече работи и по следващия си проект – отново с режисьора Мартин Макариев и актьорите Александър Сано и Луиза Григорова. Към каста на лентата с работно заглавие „Диви и щастливи“ се присъединява още и любимата двойка на телеманиаците от „Откраднат живот“ - Дария Симеонова и Димо Алексиев.", "date": "2018.10.19", "title": "Яна Маринова продаде „Привличане“ в Азия"}
{"url": "https://www.monitor.bg:443/bg/a/view/makron-sybira-trymp-i-putin-v-parij-147328", "text": "Френският президент Еманюел Макрон възнамерява да покани президентите на САЩ Доналд Тръмп и на Русия Владимир Путин на честванията идния месец по случай 100-годишнината от сключването на примирието след Първата световна война, предаде ДПА. Над 60 държавни и правителствени ръководители се очакват за тържествата на 11 ноември. Сред тях е и германският канцлер Ангела Меркел, която по план трябва да произнесе встъпителната реч, съобщи вчера Елисейският дворец. Според други източници предния ден - на 10 ноември - Макрон и Меркел, отделно от останалите лидери, ще отбележат края на войната в Компиен, северно от Париж. Там в един железопътен вагон Германия подписва своята капитулация и е сключено примирието.", "date": "2018.10.19", "title": "Макрон събира Тръмп и Путин в Париж"}
{"url": "https://www.monitor.bg:443/bg/a/view/amsterdam-shte-zabrani-jilishta-v-centyra-za-turisti-147329", "text": "Кметството на Амстердам планира да забрани на собствениците на жилища в три централни района на града да ги дават под наем чрез платформата Еърбиенби (Airbnb), съобщи \"Дъч нюз\". Причина за подобно решение е поскъпването на жилищата в тези райони заради силното търсене на апартаменти под наем от туристите. Забраната може да обхване и квартала на Червените фенери, както и района Йордан, известен с тесните си улички и художествени галерии. За останалите райони могат да бъдат въведени нови правила. Краткосрочното отдаване под наем например може да бъде ограничено до 30 нощи годишно спрямо сегашното ограничение от 60 нощи. Освен това за даване под наем на апартаменти може да се изисква лиценз, а за незаконно отдаване под наем да се налагат по-тежки наказания. По данни на Еърбиенби през 2017 г. в Амстердам да регистрирани над 2,5 милиона туристически нощувки през платформата. Това означава, че 800 000 туристи са наемали жилище в града за средно 3-4 дни. Много градове се опитват да ограничат краткосрочните наеми чрез онлайн услуги. През септември например заместник-кмет на Париж предложи да бъде забранено даването под наем на жилища в центъра чрез онлайн-услуги заради оплаквания на местните жители от скока на наемите. Властите в Кипър пък искат да контролират бизнеса с краткосрочното отдаване под наем и заплашват наемодателите с данък.", "date": "2018.10.19", "title": "Амстердам ще забрани жилища в центъра за туристи"}
