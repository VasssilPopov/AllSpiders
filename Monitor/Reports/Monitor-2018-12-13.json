{"url": "https://www.monitor.bg/bg/a/view/myj-napadna-s-noj-tri-jeni-i-dete-v-stolichnija-kvartal-hristo-botev-152182", "text": "Млад мъж нападна три жени и дете в столичния квартал „Христо Ботев“, после се барикадира се в дома си. Служители на полицията са успели да го изведат и вече е задържан в Първо РПУ, съобщиха от МВР.   Към 19:05 ч. в полицията бил получен сигнал за инцидент в столичния кв. „Христо Ботев“. Според първоначалната информацията, при конфликт, младеж на 24 години е нанесъл наранявания с хладно оръжие на три жени и дете, след което се затворил в дома и отказал да го напусне. Екипи на Спешна помощ са откарали пострадалите за прегледи и оказване на медицинска помощ, като сред тях евентуално по-сериозно е състоянието на най-възрастната жена.", "date": "2018.12.13", "title": "Мъж нападна с нож три жени и дете в столичния квартал „Христо Ботев“"}
{"url": "https://www.monitor.bg/bg/a/view/ludogorec-napusna-liga-evropa-s-remi-u-doma-152183", "text": "\"Лудогорец\" не успя да усети вкуса на победата в тазгодишната компания в групите на Лига Европа.  Българският шампион не записа успех и от шестия си опит. \"Орлите\" завършиха 1:1 с Цюрих в последния си двубой от групите.   Първото попадение вкара Одей в 22-ата минута, а в 45-ата Шверчок изравни. Така след всичките си шест срещи (4 равенства и 2 загуби) българският шампион за пръв път не успя да преодолее груповата фаза на този турнир. При преднишните си две участия разградчани преодоляваха своята група. \"Лудогорец\" завърши на последно място в група \"А\" от груповата фаза на Лига Европа. \"Орлите\" са с 4 точки (4 равенства и 2 загуби), а третият АЕК (Ларнака) е с една повече. \"Байер\" (Леверкузен) печели групата с 13 пункта, като има три повече от втория \"Цюрих\".  Лудогорец - Цюрих 1:1 0:1 Одей 22 1:1 Шверчок 45 Лудогорец: 1. Броун, 4. Сисиньо, 5. Терзиев, 3. Недялков, 90. Форстър, 6. Натанаел, 18. Дяков, 44. Горалски, 88. Вандерсон, 84. Марселиньо, 70. Шверчок", "date": "2018.12.13", "title": "\"Лудогорец\" напусна Лига Европа с реми у дома"}
{"url": "https://www.monitor.bg/bg/a/view/djendyrski-bilbord-na-kluchov-bulevard-vyzmuti-varnenci-152178", "text": "Джендърски билборд на ключов булевард, на който е показано как двама мъже се прегръщат пред сградата на Народното събрание и е изписано „Няма страшно. Това е просто любов”, като се вижда мотото на ЛГБТИ (лесбийки, гей, бисексуални и транссексуални) - общността “Различни хора, равни права”, както и, че е създаден по европейски проект, възмути варненци. Провокативната гей-реклама, поставена в района на спирка „Дубровник“ на булевард „Васил Левски”, близо до Майчин дом само за една нощ бе надраскана със зелен спрей, след като още след поставянето, бе инициирана акция по премахването й. Вчера винилът бе свален. Над 70 сигнала са постъпили в Община Варна от възмутени граждани срещу двата рекламни постера на бул. „В. Левски“ и бул. „Осми Приморски полк“, съобщиха от дирекция „Общинска собственост, икономически и стопански дейности“. От общината уточняват, че съдържанието на рекламните носители върху съоръженията за външна реклама са ангажимент на собствениците на самите съоръжения, монтирани на територията на Варна, съгласно договорни отношения. Контролът върху съдържанието на рекламите от страна на общината, се упражнява при констатиране на рекламни послания, които противоречат на Наредбата за рекламна дейност.", "date": "2018.12.13", "title": "Джендърски билборд на ключов булевард възмути варненци "}
{"url": "https://www.monitor.bg/bg/a/view/ubiha-kilyra-ot-strasburg-152180", "text": "Килърът от коледния базар в Страсбург Шериф Шекат е бил застрелян, съобщиха световните медии. Килърът се криел в склад в квартала. Точният адрес е бил 74, rue du Lazaret. Мено не е далече от Ньодорф - квартала, в който е живял Шериф. Полицейски хеликоптер е бил забелязан да лети над страсбургския район Мено. Шериф е оказал съпротива и е имало престрелка със силите на реда. Екип от трима души - двама мъже и една жена, са неутрализирали убиеца. Той е намерен заедно с оръжието му. Няма ранени полицаи. В района са чути изстрели. Има засилено присъствие на полиция и тежка техника. Министърът на вътрешните работи Кристоф Кастанер написа в Туитър, че е горд от полицаите. Свидетели от мястото на претърсването разказват пред медиите, че хората в Ньодорф са аплодирали силите на реда. При нападението срещу коледен базар в Страсбург бяха убити трима души, а 13 бяха ранени. Шестима от ранените са в тежко състояние. Килърът е 29-годишният роден в Страсбург Шериф Шекат, който избяга преди два дена след нападението. Той бе прострелян от полицията и следите му се губеха в страсбургския квартал Ньодорф. В четвъртък следобед там се проведе операция на полицията и специалните части.  Междувременно стана известно, че Това е Камал Нахбанд, който е с афганистански произход. Друга жертва на килъра е 47-годишният тайландец Анупонг Субсамарн, а третата е 61-годишен пенсионер от Страсбург. Радикалната групировка \"Ислямска държава\" заяви в сайта си Амак, че мъжът, който уби трима души в Страсбург преди да бъде застрелян от полицията, е бил неин боец, но не даде доказателство в подкрепа на това твърдение, предадоха Ройтерс и АФП. ИД твърди, че 29-годишният Шериф Шекат е извършил нападението над Коледния базар в Страсбург Според свидетели Шекат е викал \"Аллах акбар\" (\"Бог е най-великият\" на арабски), когато нападнал с огнестрелно оръжие и нож минувачи в базара. Килърът има 27 обвинения за различни престъпления в Швейцария, Франция и Германия. В деня на атаката е бил търсен още сутринта от полицията заради обир. В дома му са били намерени гранати. Шериф е бил с досие S, което предполага, че е възможно да е бил радикализиран. Той е прекарал известно време в затвор в Германия, където се предполага, че се е радикализирал. Шофьорът на такси, с когото Шериф е избягал от мястото на стрелбата, разказа пред полицията, че килърът е искал да отмъсти за загиналите ислямисти в Сирия.", "date": "2018.12.13", "title": "Спецчасти убиха килъра от Страсбург"}
{"url": "https://www.monitor.bg/bg/a/view/zdravnata-komisija-othvyrli-preobrazuvaneto-na-bolnica-lozenec-v-pediatrija-152179", "text": "Здравната комисия в парламента отхвърли предложението на правителството да се преобразува болница \"Лозенец\" в национална педиатрия. С 11 гласа \"за\" и 11 \"въздържал\" се депутатите не приеха на първо четене предложението на Министерския съвет за промени в Закона за лечебните заведения, което да позволи трансформацията. От Софийския университет обявиха, че са в протестна готовност заради преструктурирането на правителствената лечебница. Академичният състав призова депутатите да не приемат решението, защото не е ясно какво ще се случи с преподавателите и базата за обучение на Медицинския факултет. Основните възражения на гласувалите с „въздържал“ са, че няма избистрена концепция, как точно ще се преструктурира болницата. Сегашният шеф на здравното заведение проф.Любомир Спасов апелира да се отложи трансформацията, докато се структурира цялостна концепция стъпка по стъпка, как „Лозенец“ да се превърне в национална детска болница. Оказва се, обаче, че казусът може да зацикли, тъй като за да се представи план за преструктуриране, депутатите трябва да гласуват промените в Закона за лечебните заведения. „Не, че бързаме. Ситуацията с болницата е такава, че да не стане късно и факултета, и работещите там да бъде късно да вземаме решения за тях, заяви министърът на здравеопазването Кирил Ананиев.", "date": "2018.12.13", "title": "Здравната комисия отхвърли преобразуването на болница „Лозенец“ в педиатрия"}
{"url": "https://www.monitor.bg:443/bg/a/view/zyrnen-bos-otiva-na-syd-za-prisvojavane-na-stoka-za-2-5-mln-leva-152176", "text": "Окръжната прокуратура във Варна е предала на съд бизнесменът Тинко Д. за длъжностно присвояване на 5 190 800 кг. пшеница,  1 433 900 кг. слънчоглед и 32 400 кг. ечемик, поверени му да ги пази като собственик на зърнобаза в Провадия. Стойността на присвоените количества зърно възлиза на 2, 498 млн. лева. Длъжностното присвояване е в особено големи размери, представлява особено тежък случай и е извършено като продължавано деяние. Престъплението по член чл.203, ал.1, във връзка с чл. 201, ал.1 от НК, се наказва с лишаване от свобода от 10 до 20 години. През периода от 4 юли до 3 октомври 2014 г. в Провадия и във Варна, в качеството си на длъжностно лице, управляващ  и представляващ „Тинком Инвест” ЕООД - Варна, подсъдимият е присвоил зърното на 7 земеделски производители, кооперации и юридически лица, като потърпевш от престъплението му е и Професионалната гимназия по селско стопанство в Провадия. Така училището било принудено да намали разходите за храна и карти за пътуване на учениците си, а учебният процес бил затруднен. В хода на разследването безспорно било установено, че през този период Тинко сключил договори със ощетените производители на зърно да съхранява произведената от тях продукция в зърнобазата на фирмата си в Провадия. По своята правна природа това са договори за влог на движими вещи – зърно. По договор бизнесменът поел задължение да съхранява, да пази с грижата на добър стопанин вложеното за съхранение зърно на вложителите и да им го върне при поискване от тяхна страна. По тези договори вложителите плащали възнаграждение за съхранението на продукцията им. Вместо да изпълни поетите с тези договори задължения, Тинко противозаконно, без знанието и съгласието на вложителите, се разпоредил със стоката, намираща се в негова фактическа власт. Той продал вложената за съхранение земеделска продукция на вложителите от името на собствените си фирми „Тинком инвест“ ЕООД и „Агро Тинком“ ЕООД. Към момента на извършване на присвояванията на зърното на вложителите  Тинко е бил подсъдим по дело за данъчно престъпление в особено големи размери, по което е бил признат за виновен. С присвоената чужда продукция, която продал, той погасявал задълженията на собствените си фирми към НАП, НОИ,  лизингови компании, разходи за транспорт и вноски по кредити. Всичко това сочи изключително висока степен на обществена опасност на деянието му, което и обуславя квалификацията на престъплението и като особено тежък случай. Спрямо подсъдимия бизнесмен е взета мярка за неотклонение „Парична гаранция“ от 20 000 лева. Предстои делото срещу него да бъде насрочено за разглеждане във Варненския окръжен съд.", "date": "2018.12.13", "title": "Зърнен бос отива на съд за присвояване на стока за 2,5 млн. лева "}
{"url": "https://www.monitor.bg:443/bg/a/view/borjat-agresijata-v-uchilishtata-s-naredba-152173", "text": "Да се създаде наредба за защита от агресията в училище предлага синдикат „Образование“ към КТ „Подкрепа“. Идеята е на родители, като целта на документа е да се регламентира защитата на ученици и учители от вербално и физическо насилие. Това заяви председателят на синдиката Д-р Юлиян Петров пред „Монитор“. Той обясни, че при тях са постъпили около 15 сигнала на родителите, чиито деца са пострадали от агресията на свои връстници. Отделно има оплаквания от учители от цяла страна. Според Петров трябва срещу децата, които се бият в училище. Като проблем той изтъкна, че при проверки на инспекторатите те често взимали страната на родители на наказани ученици. „Ситуацията в българските училища все повече прилича на диктатура, която агресивните ученици налагат над възпитаните, толерантните и културните си връстници“, пише Петров в отворено писмо с позицията на синдиката. Министерството на образованието и науката не отхвърля идеята за наредба, но обясниха, че прилагат редица които се изпълняват от всички училища. Сред тях е и увеличаването на броя психолози. В анекса към колективния трудов договор за системата на предучилищното и училищното образование е заложено, че от 1 януари 2019 една щатна бройка ще се разкрива при над 350 ученици в училище, а не както досега, при над 400, а 2 щатни бройки – при над 800 ученици, вместо при 900. Когато има случаи на агресия в школата работят и мобилни групи, които разговарят както с учениците, така и с родителите. Те помагат и ако някой от школските психолози имат необходимост от тях. Освен тези мерки, някои училища предприемат и други. Така например в 119-о СОУ„Акад. Михаил Арнаудов“ имат кутия за сигнали. Пред „Монитор“ директорът на школото Диян Стаматов подчерта колко е важно е включването на учениците в извънкласни дейности, защото правенето на различни прояви и организирането на вниманието на малчугана в нещо, което му е интересно, помага за намаляването на агресията.", "date": "2018.12.13", "title": "Борят агресията в училищата с наредба"}
{"url": "https://www.monitor.bg:443/bg/a/view/sydjat-po-dvama-na-den-za-fiktivni-brakove-152174", "text": "По двама души на ден са съдени за фиктивни бракове у нас. Обвиненията на прокуратурата са за търговията с българско гражданство, при която нашенки се омъжват за чужденци, за да им осигурят европейски паспорт срещу пари или да се докопаят до наследство. Това показва статистиката на НСИ и на правосъдното министерство, предоставена за „Монитор“. Според данните точно 699 души са получили присъди за изминалата година заради това, че са сключвали фиктивни бракове. Най-тежките присъди са били от по 3 години затвор. На толкова престой зад решетките са осъдени 11 души, следват хората, които ще търкат наровете по 1 година. Те са 46. Най-много са с наказания до 6 месеца. Те са 182-ма човека. Останалите са с условни наказания. Най-много са наказаните жени. Те са 417, но има и 106 мъже. Другите са получили само пробация. Най-често наказания са получавали жени, които са сключвали бракове с чужденци, за да могат вторите да вземат гражданство. Не липсват обаче и случаи, когато дамите са влизали в брачен съюз, за да може някой да се докопае до наследство, което после да раздели с тях. Наказаните български гражданки най-често са от ромски произход, показват данните. Последните задържани такива са само от преди няколко дни в Рила. Те сключвали бракове с мъже от Шри Ланка, Индия, Пакистан и Бангладеш. В капана на полицията са попаднали общо 12 дами от ромската махала. Те станали булки в Кипър срещу заплащане. Проблем за тях обаче се оказало спирането на социалните помощи, на които разчитат, и затова се запънали да се развеждат пред съда. Емилия е една от жените, сключили брак с чужденец. Мислила, че е за кратко, а Твърди, че е взела 600 евро, съобщава бТВ. „Той изглеждаше младо момче, трябваше му за виза, не знам, те си знаят там, да може да излизат навън, каза, че е такъв брак за 3 месеца и той сам се анулира”, разказва Емилия. Докато тя не знае името на мъжа, с когото са семейство на хартия повече от година, Светла разказва, че контактува с нейния по интернет. У нас Светла си има мъж и семейство. Твърди, че отишла в Кипър по оферта за работа, но я затворили в къща. След половин месец се оказала булка. Казва, че през тези 15 дни не са я тормозили, а са я хранили и са й купували цигари. Тя получила 250 евро и разбрала, че е на загуба, като й спрели детските. „Те казват сума между 500 и 1000 лева, като седнем в частен разговор, сумата е доста по-голяма”, коментира кметът на община рила Георги Кабзималски. Общината е наела адвокат за разтрогване на браковете на 6 от жените, чиито деца посещават редовно училище. Останалите трябва да се оправят сами. Кои са посредниците и още в какви схеми са замесени имената на ромките от Рила, ще установява разследване на полицията. Междувременно за една от булките е установено, че е сключила два брака в Кипър, Според информация на „Монитор“ най-много наказани за фиктивни бракове има в Пазарджик, където 74-ма души са получили присъди за това престъпление. Следва Благоевград с 60 осъдени и Пловдив с 51. София област също не изостава с 39 души, повечето от които жени. Най-скромните са Велико Търново и Смолян, където има едва по 9 наказани по този член от Наказателния кодекс. Араби, руснаци, афганистанци, пакистанци и дори алжирци предлагат по 5 хил. евро, за да намерят българска булка, за която да се оженят и да получат българско гражданство, с което да пътуват из цяла Европа. Това съобщиха разследващи пред „Монитор“, които вече са получили множество сигнали за измамите, ставащи основно по интернет. Фиктивното бракосъчетание се е превърнало в много доходен бизнес не само за нашите кандидат-младоженци, но и за хората, които посредничат. Оказва се, че цели адвокатски кантори са посветени на уреждането на този вид сватби. Запитванията за брак срещу гражданство постъпват най вече от граждани на Русия, Пакистан, Иран, Ирак, Египет, Нигерия, Сирия, САЩ и Индия. Българските половинки пък са много търсени заради евтините тарифи за фиктивен брак. От Русия кандидатите са предимно жени, а от арабския свят – мъже. При арабите схемата най-често се организира с фиктивни булки от ромски произход от Северозападна България. Самият брак най-често се прави в Кипър, след което новото семейство се регистрира в България и чужденецът кандидатства за гражданство. Българките най-често пускат съобщенията за търгуване на брака си в родни и чуждестранни форуми. В тях нашенските моми заявяват, че са готови да сключат граждански брак с мъж, живеещ извън ЕС. Кандидатките са предимно жени от Хасково и Благоевград, не липсват и такива от Враца, Видин и Монтана. Понякога тарифите достигат и 8000 евро. На офертите на мъже най-често реагират жени от Русия и други бивши съветски републики. Вариантите за фиктивната сватба са няколко. Единият е да се сключи брак в страната на чуждия младоженец пред български дипломатически представител, а в другия случай – чужденецът идва в България и се прави обичайното бракосъчетание. Понякога може и в страна от ЕС, отново в българското консулство. Чужденците, сключили фиктивен брак с българи, получават туристически визи, която после се преобразува и получават дълготрайна за престой у нас до 1 година. Тя се подновява, щом изтече. Новите снахи и зетьове могат да получат българско гражданство след 5 години от брака. През това време обаче те могат да пътуват спокойно в страната ни и по целия ЕС.", "date": "2018.12.13", "title": "Съдят по двама на ден за фиктивни бракове"}
{"url": "https://www.monitor.bg:443/bg/a/view/panos-kamenos-podava-ostavka-ako-glasuvat-prespanskoto-sporazumenie-152166", "text": "Лидерът на партията Независими гърци Панос Каменос изрази намерение да подаде оставка от поста министър на отбраната на Гърция в случай, че Преспанското споразумение между Гърция и Република Македония бъде ратифицирано от гръцкия парламент, съобщават гръцките медии. В слово пред представители на въоръжените сили в Лариса, Централна Гърция, Каменос обвини Скопие, че от последните изявления на премиера на страната Зоран Заев изглежда, че Македония е решила да продължи с провокативните декларации и иредентистките намерения. Според Каменос, както е цитиран от телевизия Скай, това може да доведе до фактическото обезсмисляне на това споразумение, което е мъртво след подобни изявления.", "date": "2018.12.13", "title": "Панос Каменос подава оставка, ако гласуват Преспанското споразумение"}
{"url": "https://www.monitor.bg:443/bg/a/view/hranenicata-na-bg-madof-s-nagyl-fejk-sreshtu-peevski-152172", "text": "Храненицата на Българския Мадоф Соня Колтуклиева публикува брутален фейк срещу Делян Пеевски. В т.нар. анализ, озаглавен „Как Пеевски, Цацаров и Горанов впрегнаха държавата за личната си вендата срещу мен“, тя атакува нашия издател, НАП и прокуратурата и то само два дни след като съдът я закова, че е взела три пъти по 30 хил. лв. лично от банкера беглец Цветан Василев. Тези 90 хил. лв. всъщност са пари на вложителите в КТБ, раздадени с лека ръка от Цветан Василев, а въпросната госпожа, която се изявява като нежен глас на БГ Мадоф, ги е укрила от НАП. Целта на операцията е да се скрие грабежът на КТБ от Цветан Василев и вниманието да се насочи към Делян Пеевски, прокуратурата в лицето на главния прокурор Сотир Цацаров и НАП. Както многократно сме писали, нашият издател няма съдебни дела за активи от КТБ, а семейството му навремето е имало кредити към трезора, които е погасило ефективно. Атаката е заради поправката за КТБ, внесена от Пеевски заедно с колегите му от ДПС Йордан Цонев и Хамид Хамид, която цели да спре вторичния грабеж на активи на КТБ. Преди няколко дни синдиците на КТБ успяха да приберат 125 млн. евро от Цветан Василев, с които той се опита да заграби БТК. Анализът на журналистката със спорна репутация моментално бе препечатан от сайта „Фрогнюз“, собственост на агента от ДС Академик Огнян Стефанов. В деня на делото „Фрогнюз“ изманипулира информацията от съда, като написа, че Колтуклиева не била взимала пари от КТБ, същото се опитва да направи и сама тя в „анализа си“. Припомняме, че за скандалната схема, с която Колтуклиева се е облажила с 90 хил.лв., пред съда разказа някогашната дясна ръка на Василев Бисер Лазов. Той е основният свидетел на държавното обвинение по мегаделото за източването на трезора, който разказва от първо лице как е действал моделът „КТБ”. Пред магистратите показания даде и бившият главен счетоводител на финансовата къща на мустакатия аферист „Фина С“. Той обясни, че парите, които Колтуклиева е получила, са именно от активите на КТБ. Лазов разкри пред съда, че Цветан Василев лично му наредил да изплаща крупни суми ежемесечно на журналистката. Парите били преведени на няколко транша. Целта на поредното писание обаче е ясна – да бъде очернен Пеевски, тъй като медиите от нашата група разкриват системно с документи и факти грабежите на Василев, неговите авери и присъдружните му олигарси Иво Прокопиев, Сашо Дончев и Огнян Донев. Задачата на Фабриката за фалшиви новини, създадена от олигарсите, е да бъде забравен гуруто на престъпната приватизация Иван Костов, при когото активи за 30 млрд. лв. преминаха в ръцете на шепа олигарси за 3 млрд. лв., а Цветан Василев беше коронясан за банкер на КТБ.", "date": "2018.12.13", "title": "Храненицата на БГ Мадоф с нагъл фейк срещу Пеевски"}
{"url": "https://www.monitor.bg:443/bg/a/view/spipaha-7-uchenici-s-falshivi-bolnichni-te-sydjat-direktorkata-152170", "text": "Съд, прокуратура и полиция нищят едновременно скандал с фалшиви болнични в бургаската гимназия за чужди езици, по-известна като Руската. Седем ученици от 12-и клас са спипани с изфабрикувани медицински бележки. Последвало най-суровото наказание и след педагогически съвет те били отстранени от училище и прехвърлени в индивидуална форма на обучение. Седемте наказани дванадесетокласници обаче отвърнали незабавно на удара и дали под съд директорката. В административния съд на Бургас са заведени общо 7 дела, колкото са и наказаните, които вече са насрочени. С подадените жалби учениците искат от съда да отмени административните заповеди, с които те са отстранени и прехвърлени в индивидуално обучение. Сагата започнала в средата на октомври, само месец след старта на учебната година. Седмината представили на класния си ръководител фалшиви медицински бележки. Той обаче веднага забелязал, че са ментета. Всички без изключение били издадени от един и същи лекар, а освен това тотално били сгрешени и датите. В една от тях пишело, че е издадена на 9-ти октомври, а за дата на боледуването било посочена 17-ти октомври. От ръководството на школото се задействали и извършили проверка. Свързали се с доктора, издал бележките, който бил категоричен, че не е предоставял такива документи, дори и печатът му бил различен. Дванадесетокласниците пък, някои от които имат навършени 18 години, твърдели, че нямали никаква представа, че болничните им са фалшиви. Въпреки че признали, че си ги \"купили\", те се кълнели, че не знаят кой ги е фалшифицирал. Освен извинителните бележки, някои от учениците изфабрикували и подписи на родителите си под придружаващите бележките декларации, с които родителите заявявали, че са информирани за заболяванията и отсъствията. Когато разбрали, че заради подправените медицински не могат да завършат като редовни ученици последния клас от гимназията, сгафилите хлапаци обявили съдебна битка на училищното ръководство. Дори и да не ги спечелят, жалбите им до Административния съд блокират влизането в сила на наказанията, а процесът едва ли ще приключи до края на учебната година. От школото обаче също са се хванали на контра и случаят вече е стигнал до полицията и прокуратурата. От държавното обвинение съобщиха, че вече се води разследване. \"Въз основа на постъпилите материали от Икономическа полиция, наблюдаващият прокурор е преценил, че са налице данни за извършено документно престъпление. Назначени са графологични и технически експертизи, предстои разпит на свидетели, включително и на лекаря, който е посочен в документите\", коментираха от прокуратурата. Едно от децата си признало, че купило извинителната бележка срещу 60 лева от свой връстник от друго училище. Въпреки това до реални последици за учениците едва ли ще се стигне, тъй трябва да се докаже кой е изготвил фалшификатите, което е много трудно, коментираха запознати.", "date": "2018.12.13", "title": "Спипаха 7 ученици с фалшиви болнични, те съдят директорката"}
{"url": "https://www.monitor.bg:443/bg/a/view/20-godishen-student-posreshta-koleda-s-pobeda-nad-trudnolechim-rak-152168", "text": "В навечерието на един от най-светлите празници – Коледа, за едно семейство от Добрич той ще бъде най-щастливият от две години насам. 20-годишният Божидар Славов – момчето, за което „Монитор” писа и помоли за финансова подкрепа за лечение на страшна диагноза – злокачествен тумор в синусите, поставена от български лекари, вече е напълно здрав.   Щастливият край сложиха проф. Назъм Коркут и д-р Алпер Юздилек от клиниката „Аджъбадем Маслак“ в Истанбул. Само преди дни Божидар бе на контролен преглед в Турция. „Професорът му каза: „Перфектен си! Ще се видим след две години“, казва щастливата майка на младежа Веселина Славова. „Прегледът бе на 28 ноември. До днес се чудех дали да споделя с приятелите си радостната новина. Но реших да я кажа заради всички хора, които помогнаха и се интересуват как е синът ми. Така че, добри хора, отново Ви благодарим, че подадохте ръка на Божко, да му се сбъдне мечтата да е здрав и днес да бъде сред нас“, казва майката. Кошмарът за семейството започва през август 2016 г., когато на Божидар е поставена диагноза „хемангиоперицитом на максиларния синус“. Това е тумор на синусите и е изключително рядко заболяване. Във Варна отказват да оперират момчето и насочват Славови към светилото в тази област – проф. Иван Ценев в УМБАЛ \"Царица Йоана\" в София. Професорът отсича, че туморът е злокачествен и прави операция. След 3 месеца момчето е оперирано за втори път в същата софийска болница – операцията беше 4 часа, спомня си майката. Тъй като туморът е злокачествен, според медиците трябва да бъде извършена лъчетерапия. Тук се намесва сестрата на Божидар – Гергана, която търси помощ от клиниката в Турция. Родителите решават процедурите да бъдат направени в „Аджъбадем Маслак“. Назначени са 30 процедури, но необходимите средства са непосилни за семейството. Съучениците на Божидар, който вече е абитуриент във Финансово-стопанска гимназия „Васил Левски“ в Добрич, правят група във „Фейсбук“ „Да помогнем на Божидар. Ръка, която дава, не обеднява“ и отправят апел за помощ. Основните инициатори са четирима от най-верните приятели на Божидар – Наталия Лефтерова, Николета Миленова, Александър Марев и Момчил Колев. Подетата кампания се разраства и в нея се включват много добричлии, а след публикациите на „Телеграф” и „Монитор” – и хора от цялата страна. Един от дарителите е отец Сионий – игумен на Троянския манастир, който дари 1100 лева, а след операцията на Божидар в Турция лично го покани да му гостува в манастира. като 40 000 от тях – от края на февруари до края на март 2017 година. Божидар вече е в клиниката в Истанбул, за да му бъде направена лъчетерапия. Професорът го преглежда и установява, че туморът – с големина 7.5 на 3.5 сантиметра, въобще не отстранен от българските лекари и си стои. И още – заболяването на Божидар не е злокачествено, а доброкачествено. Тъй като младежът вече е пълнолетен, сам трябва да вземе решение дали да се подложи на операция. Той сам реши и каза „да”, разказва майка му. Много скоро след това кошмарът за семейството приключва. Божидар е опериран успешно и не са нужни никакви последващи процедури. В продължение на седмица младежът и баща му, който го придружава в Турция, са в дома на българската изселничка Айтен. „Изключително сме благодарни на тази жена, защото тя сама предложи да ги приюти, грижеше се изцяло за тях през цялото време”, спомня си Веселина. След щастливата развръзка от набраните средства за неговото лечение на две деца и жена на 40 години. Следва абитуриентски бал, кандидатстване. В момента Божидар Славов е студент във втори курс в специалност „Телекомуникации“ в Техническия университет в София. В столицата е и по-голямата му сестра Гергана, която работи като счетоводител. Първоначално след операцията момчето ходи на прегледи в Турция на всеки три месеца, след това – на година. Следващият преглед ще е чак след две години. На Коледа се събираме всички – с децата, идват моите родители, сестра ми, техните деца, ставаме около 20 души. Спазваме всички традиции, разказва Веселина Славова и допълва, че тазгодишното Рождество Христово ще е най-щастливо за всички.", "date": "2018.12.13", "title": "20-годишен студент посреща Коледа с победа над труднолечим рак"}
{"url": "https://www.monitor.bg:443/bg/a/view/otkazvame-globa-za-karane-bez-vinetka-vzimat-ni-talona-152171", "text": "Хванат ли ни без винетка и откажем да си признаем нарушението и платим глобата, тол контролът на пътя ще може да ни отнеме талона на автомобила. Нарушителите ще бъдат засичани чрез регистрационния номер на автомобила от камери, разположени по пътната мрежа и в мобилните екипи, съобщиха от Агенция „Пътна инфраструктура“ (АПИ). Нарушителите ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място. Размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3,5 до 12 т - 125 лв. и за тежкотоварните над 12 т - 175 лв. Контролните автомобили са оборудвани с ПОС терминали и плащането на таксата ще става с дебитна или кредитна карта. След заплащане на компенсаторна такса пътуването ще може да продължи до края на астрономическия ден без винетка, но на следващия ден, обясни проф. Олег Асенов, експерт към пътната агенция. От 17 декември започва продажбата на електронни винетки от сайта bgtoll.bg и мобилното приложение. Цената остава същата, както на стикер винетките. Асенов припомни, че се въвежда новата уикенд винетка, чиято цена е 10 лв. и е само за леките автомобили. Периодът на валидност на тази винетка ще започва от 12:00 ч. в петък и ще завършва неделя в 23:59 часа. „Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. както и с карта за гориво. Шофьорите ще могат да купят е-винетка и от пунктовете за продажба, разположени в търговските обекти“, посочи проф. Асенов, цитиран от пресцентъра на АПИ. От 16 август 2019 г. се въвежда тол такса за изминато разстояние за тежкотоварните автомобили над 3,5 тона. „До 15 август включително автомобилите над 3,5 т също ще заплащат електронна винетка“, разясни Асенов.", "date": "2018.12.13", "title": "Отказваме глоба за каране без винетка, взимат ни талона"}
{"url": "https://www.monitor.bg:443/bg/a/view/objaviha-za-izdirvane-shef-na-kat-ot-kazanlyk-152164", "text": "МВР обяви за общодържавно издирване началника на КАТ-Пътна полиция в Казанлък старши инспектор Тодор Николов, съобщи директорът на ОД на МВР-Стара Загора Георги Хаджиев. Молбата за издирването е била подадена към 21,00 часа на 12 декември от сестрата на 44-годишният, разведен служител, за последно той е бил видян към 16,00 часа на същата дата и нищо не подсказвало да има някакви проблеми. Опитите да бъде намерен на трите мобилни телефона, с които е разполагал се оказали неуспешни, те се оказали изключени. Липсвал и личният автомобил „Мерцедес“ на Николов. МВР обяви за общодържавно издирване началника на КАТ-Пътна полиция в Казанлък старши инспектор Тодор Николов, съобщи директорът на ОД на МВР-Стара Загора Георги Хаджиев. Молбата за издирването е била подадена към 21,00 часа на 12 декември от сестрата на 44-годишният ,разведен служител, за последно той е бил видян към 16,00 часа на същата дата и нищо не подсказвало да има някакви проблеми. Опитите да бъде намерен на трите мобилни телефона, с които е разполагал се оказали неуспешни, те се оказали изключени. Липсвал и личният автомобил „Мерцедес“ на Николов. „Впрегнали сме целият си човешки ресурс в издирване на колегата, надявам се да го намерим жив и здрав, не се наемам да коментирам за евентуалните причини. Николов е живеел в една  къща със сестра си, тя го е видяла за последно.“, уточни старши комисар Хаджиев. Той потвърди че пак в сряда в хода на акция на отдел „Вътрешна сигурност“ е бил задържан подчинен на Николов сред казанлъшките пътни полицаи, но на този етап липсвала връзка между двата случая. Според запознати в сряда представители на „Вътрешна сигурност“ са задържали Радослав Б., но няколко часа по-късно той е бил пуснат на свобода и в четвъртък е бил на работното си място в КАТ-Казанлък. Изчезналият Тодор Николов е на работа в системата на МВР от 2006 година, от четири години е началник на сектора , живее в близкото село Бузовград в наследствената къща на родителите си. Майка му Елена е била 3 мандата кмет на селото, починала е през 2013 година, баща му също е бил служител на МВР, разказват местните. Негови приятели и колеги споделят, че през последните седмици униформеният се чуствал унил, но отказвал да разговаря за проблемите си. Всички изключват изчезването му да е свързано с бившата му съпруга, с която се разделили преди време, от брака си и двамата нямали деца.", "date": "2018.12.13", "title": "Обявиха за издирване шеф на КАТ от Казанлък "}
{"url": "https://www.monitor.bg:443/bg/a/view/shefyt-na-buro-zelena-karta-podade-ostavka-152175", "text": "Председателят на Националното бюро на българските автомобилни застрахователи Орлин Пенев подаде оставка. Напускането му идва, след като в понеделник от Европейското бюро по надзора върху зелените карти уведомиха страната ни, че е поставена под мониторинг. От Асоциацията на застрахователите увериха, че въпреки мярката, спокойно можем да пътуваме в чужбина с личните си превозни средства, тъй като няма проблем с покритието на полиците. Заради зачестилите случаи у нас на застраховане на автомобили под себестойността, още преди няколко месеца Европейското бюро по надзора върху зелените карта започна наблюдение върху застрахователния пазар, а от понеделник вече сме първата страна в ЕС, която попада под официален мониторинг. Причината е, че при пътни инциденти в чужбина, полиците, издадени от някои български фирми не покриват щетите.", "date": "2018.12.13", "title": "Шефът на бюро „Зелена карта“ подаде оставка"}
{"url": "https://www.monitor.bg:443/bg/a/view/dejurnoto-djipi-v-radius-ot-40-km-152159", "text": "Дежурният джипи или практика на общопрактикуващи лекари, които ще поемат работата на личния ни доктор през нощта и в почивните дни, вече може да бъде и в радиус от 40, а не както до сега до 35 километра. Това предвижда проект за изменение на Наредбата за определяне на пакета от здравни дейности, гарантиран от бюджета на Националната здравноосигурителна каса, който вече е публикуван на сайта на Министерството на здравеопазването за обществено обсъждане. То ще продължи до 25 декември. Общопрактикуващите лекари няма да са задължени, както до сега, да издават служебна бележка за извършените задължителни имунизации и реимунизации и профилактични прегледи на деца. Такива документи се изискват за записване на детска ясла и градина, както и за училище, а също и за отпускане на социалните помощи за деца. Занапред, за да ги получат, родителите ще трябва да плащат на доктора. Платени стават и медицинските удостоверения за встъпване в брак. Без тях службите по граждански ритуали не записват часове за сватби. В бъдеще и те ще се заплащат. В проектонаредбата не се споменава каква ще бъде цената на въпросните удостоверения. „Документите се издават с оглед ползване на други права от лицата, а не с оглед извършване на медицинска дейност по отношение на тях, поради което същите по аналогия на медицинското свидетелство за постъпване на работа не са част от пакета от здравни дейности, гарантиран от бюджета на НЗОК“, се казва в мотивите към проекта за изменение. Включва се възможност в рамките на пакета от здравни дейности, гарантиран от бюджета на касата, да се прилагат в болниците лекарства при животозастрашаващи кръвоизливи и при спешни оперативни и инвазивни интервенции при пациенти с вродени коагулопатии. Така се наричат кръвоизливите в резултат на дефект, който пречи на съсирване на кръвта. Колпоскопиите без биопсия и абразио на цервикалния канал ще продължат да се изпълняват в доболничната специализирана помощ, а не в болници, каквато промяна имаше в наредбата пред миналата година. Създава се и нова амбулаторна процедура „Генетично профилиране на онкологични заболявания“. С нея в пакета от дейности, гарантирани от бюджета на НЗОК се включват специфични генетични изследвания за лица с колоректален карцином, карцином на млечната жлеза, меланом и недребноклетъчен карцином на бял дроб. По този начин се дава възможност за пациентите с посочените онкозаболявания в рамките на пакета от дейности на НЗОК да се извършат високоспециализираните изследвания, които да позволят на лекуващите екипи за вземат медицински обосновано решение за последващата терапия. Предлага се още операциите с робота „Да Винчи” по линия на касата да се извършват само при онкологични заболявания на гениталиите, но не и на гърдите, каквито възможности имаше до сега. Проектът за изменение на наредбата е съобразен със Закона за бюджета на НЗОК за 2019 г., се казва в мотивите на здравния министър Кирил Ананиев, който предлага промените. С проект за изменение на друга наредба, тази за въвеждане на Международната статистическа класификация на болестите и проблемите, свързани със здравето ще се създават нови кодове на заболяванията и ще се адаптират софтуерните продукти на здравната ни система. Промените трябва да влязат в сила от 2020 г., като първа стъпка към заменянето на клиничните пътеки с диагностично свързани групи. Така се нарича система за отчитане и заплащане не само на едно, основно заболяване, както е при пътеките, а и на съпътстващите болести, които трябва да бъдат лекувани при прием на пациент в болница. Към момента, за да не е лечебното заведение на загуба, се налага болният да бъде фиктивно изписват и приемат в рамките на един престой по няколко клинични пътеки, за да бъде лекуван комплексно, а не само от основното заболяване, за което е приет първоначално.", "date": "2018.12.13", "title": "  Дежурното джипи в радиус от 40 км "}
{"url": "https://www.monitor.bg:443/bg/a/view/radoslav-jankov-ne-stigna-do-1-8-finalite-v-kareca-152156", "text": "Радослав Янков не стигна до 1/8-финалите, от които започват елиминациите по двойки, в първия старт от Световното купа по сноуборд - паралелен гигантски слалом в Кареца (Ит). Най-добрият български състезател завърши на 23-о място в квалификациите, като записа 38,29 сек. по синьото и 39,02 по червеното трасе, с което събра общо време 1:17,31 мин. С това класиране той си осигури 80 точки за дисциплината и също толкова в генералното подреждане. Причина за това класиране на Радослав е контузията, която е получил в ръката в първия манш на квалификациите. При атака на една от вратите в средата на първия манш той е ударил лошо дясната си ръка. Въпреки болките чепеларецът кара и във втория манш, като даде второ време, но не успя да влезе във финалите. След състезанието с треньора му Георги Атанасов са посетили медицинския център, където е била направена рентгенова снимка на ръката. Хубавата новина е, че няма счупване. В събота Радослав Янков ще стартира в паралелния гигантски слалом в Кортина Д'Ампецо (Ит). Победата в Кареца спечели словенецът Тим Мастник, който беше по-бърз с 0,73 сек. от австриеца Бенямин Карл в големия финал. Преди това Мастник елиминира последователно Дарън Гарднър (Кан), Аарон Марч (Ит), Себастиян Кислингер (Ав). Третото място зае Кислингер, победил с 0,13 сек. сънародника си Андреас Промегер в малкия финал. При жените изненадваща победа постигна италианката Надя Охнер, изпреварила с 0,22 сек. олимпийската шампионка от Пьончан 2018 Естер Ледецка (Чех). Трета е Рамона Терезия Хофмайстер (Гер), спечелила дуела в малкия финал срещу друга германка - Шайена Льох, който не финишира.", "date": "2018.12.13", "title": "Радослав Янков не стигна до 1/8-финалите в Кареца"}
{"url": "https://www.monitor.bg:443/bg/a/view/kobrata-pravja-3-macha-dogodina-shte-ima-i-u-nas-152157", "text": "Кубрат Пулев се завърна от САЩ, където подписа договор с промоутърската агенция \"Топ Ранк\" на легендата Боб Аръм. Той пристигна на аерогара София с полет през Амстердам и разказа за новите си планове. “Според договора ми трябва да проведа три мача на година, парите са много сериозни, не като в България и Германия, каза Кобрата. - Ще има мачове в България, винаги съм го настоявал, парите не играят роля. Пак ще направя необходимото да има мач у нас. Продължавам да работя с Ули Вегнер, той почти е напуснал \"Зауерланд\" и е свободен. През януари отивам в Лас Вегас, а брат ми Тервел тръгва на 15-и, защото ще има мач в Щатите по-рано. Той ще отиде да се сработва, ще има американски треньор от \"Топ Ранк\", който ще работи с него и с мен.\" Кубрат сподели още, че ще присъства на церемонията по награждаването на Спортист №1 на 2018 г., независимо на кое място се е класирал в анкетата. „Ще уважа церемонията, това е признателност, независимо къде съм класиран, каза той. - Това е важна церемония. Смятам, че присъствието ми там ще мотивира допълнително изгряващите спортисти. Не е нужно да ставам “Спортист на годината”, защото има хора, които са пресни европейски шампиони и световни шампиони. Те имат нужда от крила, аз си имам крила. За мен е достатъчно, че съм в топ 10, защото съм печелил вече тази награда и не ми е “уау”, нека я дадат на друг заслужил. Миналата година беше успешна за мен, въпреки че чаках толкова време, мачът се случи, беше в България, това беше важно. През новата година си желая световна титла. Ще работя усилено за това.“ Пулев уточни, че не е спечелил дори 10% от спряганите милион лева за мача с Хюи Фюри, но парите не са са били важни за него. \"Глупости са приказките, че съм взел милионите и няма да правя битки в България. Даже почти не съм на печалба от мача с Фюри тук, не съм взел и 10% от милиона, който се визира като хонорар”, каза той. Кобрата сподели и впечатленията си от срещата с Боб Аръм, който е водил делата на легенди като Мохамед Али, Джордж Форман, Рей Шугър Леонард, Ивендър Холифийлд: „Много усмихнат и позитивен човек е новият промоутър, има планове за бъдещето, изглежда добре и добре се държи. Има няколко спрягани имена за противника ми през март, може би ще е американец. Като цяло договорът ми с тази компания ще отвори вратите към върха.“", "date": "2018.12.13", "title": "Кобрата: Правя 3 мача догодина, ще има и у нас"}
{"url": "https://www.monitor.bg:443/bg/a/view/rabotodateli-iskat-otlagane-na-po-visokata-minimalna-zaplata-152158", "text": "Повишаването на минималната работна заплата да се отложи за 15 икономически дейности. Това е предложението на АИКБ в становище, което ще бъде предоставено на вицепремиера Марияна Николова, министъра на труда и социалната политика Бисер Петков и на секретаря на НСТС Васка Шушнева. Становището си АИКБ ще предостави и на социалните партньори преди предстоящия Съвет по тристранно сътрудничество. В становището, се предлага в текста на постановлението на МС за определяне на новия размер на минималната работна заплата да се запише новият размер на минималната месечна работна заплата влиза да влезе в сила от 1 януари 2020 г., а не от следващата година.. Предложението е за дейностите: отглеждане на други животни - пчеларство; добив на глина и каолин; производство на хляб, сладкарски и тестени изделия. производство на други хранителни продукти; производство на облекло; обработване на кожи; производство на обувки и други кожени изделия; производство на дървен материал, на изделия от дърво и корк, производство на мебели; и за секторите Хотели; Ресторанти; Туристически агенции и оператори; други дейности, свързани с туризма; пътнически сухопътен транспорт; товарен автомобилен транспорт и услуги по преместване; дейности по охрана и разследване; медико - социални грижи с настаняване; социална работа без настаняване; ремонт на компютри, на лични и домакински стоки; други персонални услуги. В редица от тях, ниският среден осигурителен доход се дължи на крайно неблагоприятна международна конюнктура, за която работодателите в България нямат никаква вина. В други, като частния охранителен сектор, доходите буквално са \"смачкани\" от порочната система на обществени поръчки по единствен критерий - най-ниска цена, уточняват от работодателската организация.", "date": "2018.12.13", "title": "Работодатели искат отлагане на по-високата минимална заплата"}
{"url": "https://www.monitor.bg:443/bg/a/view/ahmed-dogan-stana-djado-152160", "text": "Почетният лидер на ДПС Ахмед Доган стана дядо. Синът му Демир е баща на момченце. Бебето е кръстено Адмир и е с мерки 51 см и 3250 гр. Момченцето се е появило на бял свят в „Майчин дом“. Майката Памела, с която Демир живее на семейни начала е избрала здравното заведение, в което да роди по естествен път.", "date": "2018.12.13", "title": "Ахмед Доган стана дядо"}
{"url": "https://www.monitor.bg:443/bg/a/view/bojan-radev-sybra-shampioni-i-medalisti-na-ubilej-152161", "text": "Двукратният олимпийски шампион Боян Радев събра шампиони и медалисти за 50-годишнината от спечелването на втория си златен олимпийски медал - в Мексико 1968 г. На церемония, организирана от Българския олимпийски комитет (БОК) в гран-хотел \"София\", именитият ни борец получи специално отличие от президента на Международната федерация по борба (UWW) Ненад Лалович. Призът му беше връчен от Цено Ценов, вицепрезидент на UWW и президент на Европейската федерация (CELA), който му поднесе и поздравителен адрес от Лалович. \"Боян Радев е епоха, плакат на световната борба, заяви Цено Ценов. - Той откри нов е етап от развитието на класическата борба. А и не веднъж сме давали примери за притегателната сила на хората от спорта към изкуството. И Боян Радев е един от тях. Той е най-изявеният колекционер не само в България, но и в света. Той е човек, от който всички се нуждаем.\" Сред гостите бяха много олимпийски шампиони и медалисти от големи първенства, като Мария Гроздева, Петър Киров, Ваня Гешева, Здравка Йорданова, Валентин Райчев, Йорданка Благоева, Живко Вангелов и др., както и Слави Славов, личен треньор на Боян Радев. \"Думите \"икона\" и \"велик\" са много малки за личност, като Боян Радев - каза председателят на БОК и олимпийска шампионка Стефка Костадинова. - Не случайно ти си първият, който бе удостоен с първото отличие на МОК \"Пиер дьо Кубертен\". Ти си част от историческото наследство на България. Човек, който е пример за младите, а на нас ни даваш светлина, сила и дух.\" Самият Боян Радев благодари за вниманието и изрази гордост, че тази награда идва 50 години след спечелването на олимпийската му титла в Мексико'68. \"Няма какво да искам още, доволен съм от всичко, което съм постигнал - заяви шампионът. - Може би ми се иска още съвсем малко, като да направя още една-две изложби.\" И в типичния си стил се пошегува с другия ни двукратен олимпийски шампион в борбата Петър Киров: \"Поздравявам и Петър Киров, той през моето полувреме е играл борба, все пак нещо е научил от мен.\" Петър Киров също тази година чества 50 г. от спечелването на първата си олимпийска титла в Мексико 1968-а. Второто му злато е в Мюнхен 1972, а Боян Радев става за първи път олимпийски шампион в Токио 1964 г.", "date": "2018.12.13", "title": "Боян Радев събра шампиони и медалисти на юбилей"}
{"url": "https://www.monitor.bg:443/bg/a/view/banev-se-oplaka-ot-uslovijata-v-aresta-152165", "text": "Апелативният спецсъд остави окончателно в ареста Николай и Евгения Баневи, които са обвиняеми за ръководене и участие в организирана престъпна група за фалирането и източването на приватизирани заводи и пране на пари. Втората съдебна инстанция бе категорична, че има обосновано предположение Баневи да са извършили 7-те престъпления, в които са обвинени. Тричленният съдебен състав се мотивира за решението си с множеството показания на свидетели – бивши изпълнителни директори на заводите и счетоводители там, част от които са свидетелствали пред съдия от спецсъда. Петима от свидетелите са предоставили на разследването документи, касаещи обвинението. Сред свидетелите е и синът на Николай Банев – Николай-младши от втората му съпруга Дочка. Съдът съобщи, че до момента са изготвени 2 компютърно-технически експертизи и една съдебно-счетоводна. Магистратите отхвърлиха възражението на адвокатите, че обвиненията срещу Баневи не са конкретни. В определението си съдът заяви, че на свобода има реална опасност Баневи да извършат друго престъпление и че престъпленията, в които са обвинени са с висока степен на обществена опасност. Апелативният спецсъд не се съгласи с извода на спецсъда, че няма опасност Баневи да се укрият. „Обвиняемите бяха предадени на България от властите във Франция след европейска заповед за арест. Те имат банкови сметки у нас и в чужбина. Голяма част от контролираните от тях дружества са в Панама и на Сейшелите. Налагането на забрана за напускане на страната не може да осигури гаранция, че това няма да стане, защото могат да минат граници. Съдът не намери доказателства да са искали доброволно да се върнат в страната“, заявиха апелативните спецмагистрати. По-рано прокурорът по делото заяви, че на 5 ноември т.г. държавното ни обвинение е изпратило молба за правна помощ до швейцарските власти да запорират банковите сметки на Баневи, но няма данни това да се е случило. Прокуратурата внесе в съда допълнителен том с доказателства от над 200 страници. Пред съда Николай Банев се оплака от условията в ареста на „Г.М.Димитров“. „Ние сме хвърлени в ареста, където между другото условията са ужасни и категорично нечовешки. Шептим си с адвокатите през стъкло, по телефони, които перманентно прекъсват и така в 3 кабинки“, ожали се Банев. Той дойде в съда в официален черен костюм и лилава вратовръзка. Съпругата му Евгения пък носеше черна лачена чанта, която при влизането в съдебната зала оставяше на пейката за адвокати с преметната върху нея луксозна връхна дреха. Въпреки жалбите си и упоритото повтаряне, че са абсолютно невинни, Баневи не спираха да се усмихват. Съдът разреши след края на заседанието те да дадат пресконференция за журналисти в съдебната зала. Банев заяви, че част от свидетелите срещу тях са били техни служители, които сега работят за конкуренцията, а за други отрече да са работили във фирмите им. „Целият съдебен процес е нещо като селска вечеринка“, заяви Банев. Според думите му той информирал за състоянието на завод „Полимери“ две правителства, но нищо не последвало. Отрече някой някога да му е искал пари от партийни централи, защото знаели, че той не дава. Банев яростно отрече да има 598 млн. евро в швейцарска банка. „Ако дойде документ от Швейцария, че имам 1,2 млрд.лв., ще си посипя главата, има с какво в ареста“, заяви той и се ожали, че със съпругата му преживявали ужас и срам пред децата им, свидетели на техния арест. Баневи бяха задържани на 26 октомври т.г. на летището в Ница и екстрадирани на 6 декември след решения на две съдебни инстанции във Франция. Според думите им на връщане към България били с белезници и на краката. „Аз не казвам, че те са невинни, съдът ще каже виновни ли са или не“, каза пред журналисти майката на Евгения – Мария Генчева.", "date": "2018.12.13", "title": "Банев се оплака от условията в ареста"}
{"url": "https://www.monitor.bg:443/bg/a/view/borisov-nashite-letishta-sa-dokazano-shengenski-152162", "text": "„Нашите летища са доказано шенгенски.“ Това коментира премиерът Бойко Борисов в Брюксел, където е за заседанието на Европейския съвет. Той даде да се разбере, че страхове на част от държавите, които са против пълното ни присъединяване към Шенген, са свързани с евентуалната смяна на правителството и невъзможността да удържаме както сега миграционната вълна. „За сухопътната граница страхът на някои европейски държави е, че при друго правителство, което не се справя с миграционната вълна, както примерно нашите съседи, минавайки през шенгенска България, Гърция, Румъния, Унгария, стигат до Западна Европа, без да има къде да ги спрат“, каза той. И добави: „Шенген по земя вече няма, навсякъде вече има граници.“ Той подчерта, че с оглед на актуалната обстановка в Европа за България най-оптимално би било влизането в Шенген по въздух, тъй като голяма част от държавите в зоната са възстановили граничния си контрол по сухопътните граници. Борисов разказа, че е бил попитан от своите колеги в Брюксел за решението да не подкрепим в Маракеш споразумението на ООН за миграцията. Премиерът дал пример с терористичната дейност, извършвана от хора с миграционни корени. Преди заседанието на съвета Борисов се срещнал със зам.-шефа на ЕК Франс Тимерманс, който го насърчил да продължи работата по изпълнението на останалите изисквания за прекратяване на мониторинга. Двамата обсъдили Шенген, борбата с контрабандата, както и действията в Агенцията за българите в чужбина. Премиерът получил похвали от Тимерманс и германския канцлер Ангела Меркел, с която разговарял по-късно, за работата на българските служби по разкриването на корупционната схема в агенцията.", "date": "2018.12.13", "title": "Борисов: Нашите летища са доказано шенгенски"}
{"url": "https://www.monitor.bg:443/bg/a/view/nad-187-mln-lv-za-zaetost-na-ujazvimi-grupi-152153", "text": "187 590 467 млн. лв. ще отидат за обучения и заетост на уязвими групи през 2019 и 2020г. Това предвижда плана на Националната стратегия за намаляване на бедността, който е публикуван за обществено обсъждане. Уязвими групи са хората с увреждания, малцинствата, както и тези, които живеят в риск от социално изключване. Над 30 млн. лв. ще отидат за насърчаван на работодателите да наемат инвалиди. Очакванията са по схемата да бъдат включени 4310 души. Освен това за провеждането на 80 специализирани трудови борси за младежи са заделени 160 000 лв. Така например за 2021 г. е заложено младежката безработица да е 7% при 9.5% за второто тримесечие на 2017 г. През 2019г. над 9 хил. безработни ще могат да се възползват от програмата „Работа“, която е с общ бюджет от 80 000 000 лв. Със стратегията и мерките заложени в нея се цели хората, живеещи в риск от бедност у нас да намалява. България е сред държавите, в които рискът от бедност за населението е над средното равнище за Европейския съюз. По последни данни за 2017 г. равнището на бедност у нас е малко над 23%. За преодоляване на негативните социално-икономически явления освен в насока заетост на безработните ще се работи и за повишаване на трудовите доходи и редуциране на неформалното заплащане на труда. Минималната работна заплата през 2021г. трябва да достигне 650 лв. Сред мерките са борба с бедността и социалното изключване, подобряване адекватността на системите за социална закрила, осигуряване на добри условия на труд. Според документа ситуацията на пазара на труда у нас устойчиво се подобрява.", "date": "2018.12.13", "title": "Над 187 млн. лв. за заетост на уязвими групи "}
{"url": "https://www.monitor.bg:443/bg/a/view/es-i-japonija-pravjat-svobodna-zona-za-tyrgovija-za-635-mln-dushi-152163", "text": "Европейската комисия публикува съобщение, с което приветства решението на Европейския парламент да одобри Споразумението за икономическо партньорство между ЕС и Япония и Споразумението за стратегическо партньорство между ЕС и Япония. То е първото по рода си, в което изрично се прави позоваване на Парижко споразумение относно изменението на климата. С него ще се създаде свободна зона за търговия, която ще обхване 635 млн души и почти една трета от общия световен БВП. Очаква се то да влезе в сила през февруари 2019 г. Япония е четвъртият по големина пазар за износа на селскостопански продукти от ЕС. Износът на селскостопански продукти от ЕС за Япония повече от двадесеткратно превишава този на Япония за ЕС. Европейските фирми обаче се сблъскват с многобройни търговски пречки при износа си за Япония. Споразумението за икономическо партньорство ЕС - Япония ще позволи на фермерските общности и производителите на храни и напитки от ЕС да получат улеснен достъп до японския пазар и повече възможности за продажба на своите продукти на 127-те милиона японски потребители. Японските потребители са любители на висококачествените европейски продукти, като например вина, сирена, шоколад, свинско месо и макаронени изделия. В същото време засега Япония налага високи мита върху вноса на тези и други европейски хранителни продукти и напитки: - 30 - 40 % върху сирената; - 38,5 % върху говеждото месо; - 15 % върху вината; - до 24 % върху макаронените изделия; - до 30 % върху шоколада. Споразумението за икономическо партньорство ЕС - Япония ще доведе до автоматично премахване още от първия ден на митата за повече от 90 % от селскостопанския износ на ЕС. Това ще направи европейските продукти по-общодостъпни и дори по-атрактивни за японските потребители. Със споразумението няма да се променя правилата на ЕС за третираното с хормони говеждо месо, нито тези за ГМО.", "date": "2018.12.13", "title": "ЕС и Япония правят свободна зона за търговия за 635 млн. души"}
{"url": "https://www.monitor.bg:443/bg/a/view/osydiha-jrici-svili-parite-na-chichko-parichko-152148", "text": "Три жрици на платената любов бяха осъдени на по 1 година и 4 месеца условно за източване на пари от банкови карти. През февруари т.г. в Горна Оряховица трите жени се запознали с възрастен мъж, който ги канел редовно в дома си и ги черпел с храна и алкохол срещу секс. При едно от посещенията те видели банковите му карти. Успели да научат пин кода на две от картите, задигнали му ги и източили от тях общо 860 лв. След като разбрал за кражбата мъжът подал сигнал в полицията и трите крадли били задържани и изправени пред съда. Освен условните присъди всяка от тях ще трябва да заплати и по 400 лв. парична глоба.    ", "date": "2018.12.13", "title": "Осъдиха жрици свили  парите на Чичко Паричко"}
{"url": "https://www.monitor.bg:443/bg/a/view/el-maestro-nedelev-trudno-shte-dojde-v-cska-152145", "text": "Треньорът на ЦСКА Нестор Ел Маестро охлади мераците на феновете за привличане на национала Тодор Неделев. От няколко години „армейците“ правят всичко възможно да привлекат звездата на „Ботев“ (Пд), но винаги удрят на камък. Сега между двата тима предстои мач на стадион „Българска армия“, като отново се заговори за сделка за Неделев. Ел Маестро обаче бе категоричен, че това е малко вероятно. „Неделев е звезда, наистина много добър футболист, сподели треньорът на ЦСКА пред „Диема Спорт“. - Доколкото знам, на този етап шансовете той да се превърне в играч на ЦСКА не са особено големи. Като цяло има и други футболисти в Първа лига, които смятам, че имат качествата да играят в още по-силни отбори. Това, че свързват Неделев с ЦСКА, е малко повече плод на спекулации в медиите, отколкото нещо наистина реално. Колкото до идването на Люпко Петрович в ЦСКА - той е легенда с изключително голям опит. Все още не сме имали много време за разговори, но се видяхме и разменихме приказки. Определено ще ни помогне много. Все още не съм много наясно в каква насока ще работи, но той разбира играта и познава обстановката в България, а това е изцяло позитивно за ЦСКА”, допълни Ел Маестро. ЦСКА и „Ботев“ играят в неделя от 17:30 часа на „Армията“.", "date": "2018.12.13", "title": "Ел Маестро: Тодор Неделев трудно ще дойде в ЦСКА"}
{"url": "https://www.monitor.bg:443/bg/a/view/otkradnat-jivot-se-vryshta-naprolet-v-nova-bolnica-152154", "text": "Още тази пролет телеманиаците ще видят как ще се развърже възела около героите на медицинската драма „Откраднат живот“, чиито шести сезон приключи едва преди дни. Новите серии ще са под мотото „Любовта лекува“, а лекарите ще оперират в чисто нова болница. За последното намекна още сюжета от последните епизоди, когато финансовият директор Ина Фотева (в ролята Ирина Митева) събра цялата колегия. „На финала на сезона тя предложи на лекарския екип да я последва в нова болница, където ще осигури не само нови помещения за специалистите, но и Кой от лекарите е готов да направи тази крачка – зрителите ще разберат скоро“, коментира екипът на продукцията. С този ход сценаристите вече имат свобода за кадрови рокади в сериала. Сред феновете вече се спекулира, че няма да видим отново на малкия екран Владо Пенев, чиито образ като че ли е единственият, които на финала на шести сезон не остави въпросителни, които да решава за напред. Актьорът е затрупан и с други професионални ангажименти особено в театъра, където се изявява и като режисьор. От продукцията обаче твърдят, че все още няма категорично решение кой остава и кой си тръгва от сериала. Като че ли със сигурност След като актрисата се отдаде на личните грижи за сина си Максим в последните месеци, тя е готова да се гмурне отново в сагата, особено след като в последните излъчени серии тя се появи епизодично. Пък и идеално ще се впише в „любовния“ седми сезон, като възроди отношенията си с доктор Захариев (Емил Марков). Под въпрос остават и новите попълнения Тоеодора Духовникова и Владо Карамазов, които публиката заобича от раз, но точно те двамата трябва да износят на гърба си друг български сериал, който е готов и чака излъчване по Нова тв - „Дяволското гърло“. Един от символите на „Откраднат живот“ - доктор Борис Тасев (Наум Шопов-младши) също наскоро намекна, че не е сигурен дали ще продължи работата си на снимачна площадка, особено след като се дипломира и вече има право да упражнява лекарската професия в истинска болница. След 295 епизода с участието на най-големите имена от българските кино и театрална сцена, сериалът ще постави ново начало за професионалния живот на героите. Това е и гаранция, че към екипа ще се присъединят поне 1-2 нови лекари, които да освежат сюжета и да вкарат нови интриги.", "date": "2018.12.13", "title": "“Откраднат живот” се връща напролет в нова болница"}
{"url": "https://www.monitor.bg:443/bg/a/view/75-ot-tyrgovcite-v-evropa-ne-sa-najasno-s-novite-standarti-za-plashtanija-152149", "text": "75% от търговците в Европа не са наясно с новите стандарти за плащания и защита, които влизат в сила следващата година сочи проучване на Mastercard, обхващащо група от онлайн търговци, показа, че 75% от тях не са запознати с новите. Създаден за подобряване на дигиталните плащания, EMV 3-D Secure (EMV 3DS) ще въведе нова ера на стандарти за сигурност на онлайн транзакциите и ще даде възможност на SCA да подкрепи новите технологии, като биометрична идентификация. Въпреки тези промени, само 14% от тази група от европейски онлайн търговци вече подкрепят SCA, като 51% от тях споделят, че ще са готови след септември 2019 г. или изобщо няма да подкрепят промяната. SCA ще бъде задължителна в съответствие с Директивата за платежните услуги 2 (PSD2) от септември 2019 г. Преди това, обаче, онлайн търговците трябва да са подготвени. Долу са изброени задължения, които трябва да се изпълнят преди лятото на 2019 г. 1. Свържете се с вашия доставчик на платежни услуги, за да сте сигурни, че бизнеса ви е готов и е включен в Identity Check. 2. Обучете вашите потребители. Нека да знаят, че ще правите промени в начина им на плащане, като подчертайте ползите от тях. (Няма нужда да си спомняте паролите и вероятното намаляване на измамите). Успоредно с това банките също ще включат своите картодържатели в Identity Check и ще им предложат по-добри методи за удостоверяване, включително биометрично удостоверяване.", "date": "2018.12.13", "title": "75% от търговците в Европа не са наясно с новите стандарти за плащания"}
{"url": "https://www.monitor.bg:443/bg/a/view/arestuvaha-bivsh-chechenski-terorist-v-polsha-152150", "text": "Руски гражданин от чеченски произход, бил се в редиците на организацията \"Ислямска държава\", е арестуван в Полша \"за участие и подкрепа на терористични организации\", съобщиха полските специални служби, цитирани от АФП. Мъжът е на трийсетина години и е идентифициран като Алви А. Той е бил заловен на 28 ноември и е бил вкаран в ареста за срок от три месеца, съобщи за АФП Станислав Жарин, говорител на координатора на полските специални служби. Алви А. е участвал в боеве в Турция и в Сирия. Пребивавайки легално в Полша, той е участвал в \"група за логистична подкрепа на терористични организации\", каза говорителят. Той се е занимавал и с трафик на нелегални имигранти.", "date": "2018.12.13", "title": "Арестуваха бивш чеченски терорист в Полша"}
{"url": "https://www.monitor.bg:443/bg/a/view/pero-na-monitor-s-nagrada-ot-ispanoezichnite-jurnalisti-152146", "text": "Наградата „Светове и цветове“ в категорията „Печат и интернет медии“ на Шестия журналистически конкурс, учреден от Сдружението на испаноговорещите журналисти в България получи нашата колежка от в. „Монитор“ Ирина Гигова. Тя бе отличена за очерк за актрисата Ева Волицер и нейния проект за музикален спектакъл на старинния испански език ладино „От Толедо до Пловдив. Пътят на еврейската сефарадска песен“. В същата категория и направление – „За екология, култура и традиции“, бяха номинирани още две известни дами на перото – Оля Ал-Ахмед от БТА и Гергина Дворецка, автор на сайта „Европа и светът“. В категорията за телевизия наградата спечели предаването на БНТ „Култура.БГ“, а за радио – певицата Мирослава Кацарова, водеща на предаването Desafinado, посветено на латиноджаза, по Джаз FM. Целта на конкурса е да се популяризират и откроят журналистически постижения на български или испански език, които спомагат за взаимното опознаване между България и испаноезичния свят, които отразяват важни обществени теми и обръщат специално внимание на сближаването на културите. Чрез конкурса сдружението отдава почит на двама рано напуснали ни колеги, допринесли много за разширяване на контактите между страната ни и испаноезичните държави – Светлана Плашокова-Митева и Самуел Франсес. Ненапразно две от наградите носят техните имена. Самите отличия представляват дипломи, както и книги от личните библиотеки на двамата, дарени от техните семейства. След официалната част по награждаването, в което се включиха топдипломати от Испанското посолство в София, както и посланиците на почти всички латиноамерикански държави у нас, имаше и танци под звуците на латиномузика в изпълнение на Янко Константинов и групата Los Diablos Reunion.", "date": "2018.12.13", "title": "Перо на „Монитор“ с награда от испаноезичните журналисти"}
{"url": "https://www.monitor.bg:443/bg/a/view/shvecija-arestuva-terorist-152147", "text": "Шведската полиция е арестувала лице, заподозряно в планиране на терористично престъпление, незаконно притежание на оръжие и контакти в чужбина, съобщава Ройтерс. Полицията САПО е извършила акция в Западна Швеция след обширно събиране на информация, а няколко човека са разпитани във връзка с ареста. \"Лицето вече известно време е извършило подготовка за предполагаемото терористично престъпление и има международни връзки\", коментира САПО, без да разкрива самоличността на задържаното лице. Говорителят на полицията Габриел Върнстедт отказва да коментира, с кои страни е свързано разследването, но допълва, че операцията няма никаква връзка с нападението на Коледния пазар в Страсбург. Швеция, където узбек търсещ убежище връхлетя с камион върху пешеходци и убил пет души в Стокхолм миналата година, запази предупреждението за терористична заплаха непроменено на ниво 3 от скала до 5.", "date": "2018.12.13", "title": "Швеция арестува терорист "}
{"url": "https://www.monitor.bg:443/bg/a/view/trymp-otkaza-koledna-vecherja-s-jurnalisti-152144", "text": "Президентът на САЩ Доналд Тръмп отмени коледното парти за журналистите в Белия дом, съобщиха американските медии. Така той нарушава дългогодишна традиция заради изопнатите отношения с медиите. На ежегодното събитие са канени журналистите, които отразяват събитията в Белия дом, включително телевизионни водещи и коментатори. През миналата година Тръмп и първата дама Мелания се появиха за кратко, но не позираха за снимки. Преди няколко седмици американският лидер влезе в сблъсък с журналиста от Си Ен Ен Джим Акоста. Тръмп също така на два пъти отказа да присъства на ежегодната вечеря на кореспондентите в Белия дом, която се провежда от времето на бившия американски президент Ричард Никсън. Междувременно Тръмп заяви, че никога не е искал от бившия си адвокат Майкъл Коен, осъден в сряда на три години затвор, да нарушава закона. Нюйоркската прокуратура смята, че Коен е нарушил закона за финансирането на предизборните кампании и че е действал под давлението на Тръмп.  ", "date": "2018.12.13", "title": "Тръмп отказа коледна вечеря с журналисти"}
{"url": "https://www.monitor.bg:443/bg/a/view/kornelija-ninova-sled-operacija-v-pirogov-152152", "text": "Заради абсцес на лицето е била оперирана лидерът на БСП Корнелия Нинова в „Пирогов“. Още вчера тя се е оплакала от болки и подутина, но не обърнала внимание, защото решила, че е само дерматологичен проблем. След като болките се засилили обаче, нинова все пак потърсила лекарска помощ в спешната болница. След интервенцията се е прибрала вкъщи, тъй като отказала да остане под наблюдение в болницата.", "date": "2018.12.13", "title": "Корнелия Нинова след операция в „Пирогов“"}
{"url": "https://www.monitor.bg:443/bg/a/view/cvetanov-se-sreshtna-s-shefkata-na-evropol-152134", "text": "Шефът на вътрешнта комисия и председател на групата на ГЕРБ Цветан Цветанов проведе работна среща с изпълнителния директор на Европол Катрин де Бол. Разговорът се състоял в рамките на посещението на Цветанов във Виена за 109-ата среща на Управителния съвет на Европол.  Цветанов е там в качеството на представител на Съвместната група за парламентарен контрол. Двамата дали висока оценка на добавената стойност, която сътрудничеството между Агенцията и Съвместната група осигурява на европейската сигурност.  Цветанов отбелязал, че в допълнение към надзорната си функция, Групата трябва да възприеме като свой ангажимент и подкрепата за доброто функциониране на Европол. По време на разговора били обсъдени и заплахите пред сигурността, попадащи в мандата на Агенцията. Де Бол и Цветан Цветанов се обединили около становището, че едно от най-динамично променящите се и нарастващи предизвикателства е киберсигурността. Засилването на сътрудничеството със страните от Западните Балкани също били сред акцентите в разговора. Двамата обсъдили и терористичния акт в Страсбург от 11 декември и подчертали важността от споделяне на информация между държавите-членки. ", "date": "2018.12.13", "title": "Цветанов се срещна с шефката на Европол"}
{"url": "https://www.monitor.bg:443/bg/a/view/kijt-richards-sprja-pieneto-152136", "text": "Емблематичната китара на Rolling Sotnes Кийт Ричардс заяви, че е спрял алкохола. „Просто беше време да престана“, коментира лаконично пред американските медии той. Пред списание „Ролинг Стоун“ Ричардс разказа, че в последната една година е намалил драстично спиртните напитки и че просто е Все още обаче си позволява по чаша вино или една бира, но 75-годишният музикант (ще ги навърши на 18 декември) смята, че точно сега е било правилно време да се откаже от порока. В момента групата е САЩ за американската част от турнето си „No filter“ и Кийт допълва, че се чувства добре без чашката и не иска повече да се връща към нея. Колегата му Рони Ууд също е забелязал промяната в Ричардс, откакто спрял да пие. „Стана удоволствие да работим заедно. Много по-мек е. Отворен е към повече идеи. Просто не ставаше вече по стария начин. Тази точка на пречупване идваше все по-рано и по-рано, и той го осъзна“, коментира Ууд, който даде пример и с личната си история – как е спрял алкохола, и добави че ще даде „пълната си подкрепа“ на Кийт. заяви шеговито Рони.", "date": "2018.12.13", "title": "Кийт Ричардс спря пиенето"}
{"url": "https://www.monitor.bg:443/bg/a/view/kmetove-pishat-do-transportnija-ministyr-zaradi-spreni-vlakove-152137", "text": " Кметовете на Пещера и Брацигово Николай Зайчев и Петко Петков са изпратили официално писмо до министъра на транспорта по повод на спрените 2 влака по линията Пловдив-Пещера и обратно. Това информираха от родопската община и допълниха, че към писмото са се присъединили и кметовете на общините Стамболийски и Кричим Георги Мараджиев и Атанас Калчев. С проблема е запознат и областния управител Стефан Мирев. По повод спрените два влака по линията Пловдив – Пещера и Пещера - Пловдив кметът на община Пещера Николай Зайчев проведе поредица от срещи. Първият разговор бе с ръководството на БДЖ Пещера. В последствие Зайчев инициира срещи с кметовете на общините Стамболийски, Кричим и Брацигово, чиито жители също са ощетени от спрените влакове. Четиримата кметове поискаха официално да бъдат възстановени влак 18276, тръгващ от гр.Пловдив в 17:35 ч. и влак 18277, тръгващ от гр.Пещера в 18:55 часа. За проблема със спрените влакове стана ясно, след като 117 жители на Пещера внесоха до кмета Николай Зайчев подписка срещу новото разписание на БДЖ. Конкретните влакове са известни между хората като „работнически влакове“, защото се ползват основно от хора, които работят в други населени места по тази линия. При въведената промяна са засегнати също така ученици и студенти от трите общини.  ", "date": "2018.12.13", "title": "Кметове пишат до транспортния министър заради спрени влакове"}
{"url": "https://www.monitor.bg:443/bg/a/view/fiki-pokaza-toni-mladshi-snimki-152135", "text": "Поп-фолк певецът Фики разбуни духовете в социалните мрежи със снимки на сина си. Изпълнителят на „Измръзнах“ сподели кадри на малчугана, който носи името на гласовития си дядо – фолкидолът Тони Стораро. Феновете са категорични, че най-новото попълнение в клана Стораро е очарователно. „Той е красивото ми момче. написа звездата на „Пайнер“. Припомняме, че съпругата на Фики – Гюлджан, го дари с мъжка рожба на 16 февруари.", "date": "2018.12.13", "title": "Фики показа Тони-младши (СНИМКИ)"}
{"url": "https://www.monitor.bg:443/bg/a/view/vyvejdat-stres-testove-za-dopylnitelnoto-pensionno-osigurjavane-152140", "text": "Депутатите въведоха изискване за осъществяване на надзор, основан на риска, какакто и извършването на стрес-тестове, което способства за оптимално разпределение на надзорните ресурси и навременно установяване на потенциални проблеми при допълнителното пенсионно осигуряване. Това стана ясно след като народните представители приеха на първо четене промените в Кодекса за социално осигуряване. Измененията бяха приети единодушно със 100 гласа за. Освен това се регламентира и прехвърлянето на допълнителното доброволно осигуряване, уговорено в колективен трудов договор между предприятието,служителя и синдиката, от един в друг фонд. Вече ще могат да бъда правени прехвърляния и от към чуждестранни институции за професионално пенсионно осигуряване. С промените се въвеждат и премахването на професионалната тайна, т.е. вече ще може да бъде изисквана информация какво е състоянието на сметката във фондовете. Част от промените са свързани с режима на инвестиране на средствата на фондовете по професионални схеми. Въвеждат се принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестирането. Измененията са свързани с въвеждане в българското законодателство на европейска директива относно дейностите и надзора на институциите за професионално пенсионно осигуряване.Спазването на предвидените изисквания ще бъде контролирано от Комисията за финансов надзор.", "date": "2018.12.13", "title": " Въвеждат стрес-тестове за допълнителното пенсионно осигуряване"}
{"url": "https://www.monitor.bg:443/bg/a/view/nim-pokazva-zlatnite-si-arheologicheski-otkritija-152151", "text": "Някои от най-големите археологически открития на 2018 г. – златни и сребърни съкровища, изящни древни предмети и културни ценности, показва Националният исторически музей на специална едномесечна изложба, която се откри днес. С нея НИМ възстановява традицията да бъдат представяни значимите находки на музейните археолози в годината на откриването им. Експозицията е и най-подходящият начин да бъде отбелязана 45-годишнината на музея. Не е лесно да се откроят акцентите между най-бляскавите от 400-те находки през изключително богатата археологическа година. За първи път в изложбата могат да се видят част от стотиците златни и сребърни монети, пръстени, обеци, накити, обкови и др., открити от директорката на НИМ доц. Бони Петрунова в крепостта Калиакра. От малкото глинено гърне, изровено изпод опожарена къща от края на ХІV век, тя е подбрала най-впечатляващите екземпляри. На специален екран ще бъде показван филм, заснет с дрон, за разкопките, разкрили най-голямото съкровище от този период по нашите земи, отбелязват от екипа.  Според специалистите изключително ценни са 10-те жълтици с изображения на четирима императори от VІ-VІІ век, част от съкровището от 100 монети, намерено от проф. Иван Христов при проучването на ранновизантийския град Хрисосотира между Созопол и Черноморец. Посетителите ще видят и рядка бронзова тежест за кантар с изображение на византийска принцеса от VІ век, както и бронзова лампа с предполагаем египетски произход от същия период. Още много значими находки са показани в експозицията благодарение на откритията на археолозите Мариела Инкова, Маргарита Попова, Мартин Христов, Павлина Девлова , Елена Ендарова, Панайот Антонов и Илия Киров. Куратор на изложбата „Археологическите открития на НИМ. Обекти, съкровища и проучватели през 2018 г.“ е зам.-директорът на музея проф. Иван Христов.", "date": "2018.12.13", "title": "НИМ показва златните си археологически открития"}
{"url": "https://www.monitor.bg:443/bg/a/view/rekord-ne-stigna-na-petkova-za-polufinal-v-kitaj-152143", "text": "Младата ни плувкиня Диана Петкова подобри националния рекорд на 100 м съчетано за жени по време на световното първенство в малък басейн в Ханчжоу, Китай. 18-годишната пловдивчанка финишира 22-ра в сериите на дисциплината с време 1:01,75 мин. и подобри собственото си постижение от 1:02,09, поставено преди два месеца в Стара Загора. Така при дебюта си на световно първенство за мъже и жени на малък басейн Петкова остана на пет десети от полуфинала, затворен от китайката Чан Ян с резултат 1:01,24 мин. Най-бърза в сериите бе световната рекордьорка Катинка Хошу от Унгария с 58,05 сек. „Съвсем реален беше шансът да плувам на полуфинал на 100 м съчетано, но все пак съм доволна от постижението си“, коментира пред Bgswim.com Петкова, която направи 5-а поправка на национален рекорд при жените в своята кариера. Тя ще плува и в сериите на 50 св. стил в събота, а днес бе част и от смесената щафета на България на 4 по 50 м съчетано, която също постави национален рекорд. Квартетът Габриела Георгиева, Любомир Епитропов, Антъни Иванов и Диана Петкова финишира 18-и с време 1:43,57 мин. При едва втората ни щафета в историята на шампионатите в този формат нашите изпревариха 29 държави. Извън българите Кирил Пригода (Рус) постави нов световен рекорд на 200 м бруст за мъже. Той спечели златото във финала с 2:00,16 мин. и прати в историята предишното върхово постижение на Марко Кох (Гер) от 2:00,44 мин., поставено преди две години в Берлин. Втори остана представителят на домакините Хаян Цин с нов рекорд на Азия (2:01,15), а трети е Кох с 2:01,42 мин. Раноми Кромовиджоджо (Хол) пък спечели златото на 100 м св. стил при жените с рекорд на шампионатите от 51,14 сек. Втора остана нейната сънародничка Фемке Хеемскерк с 51,60, а трета - американката Майори Комърфорд с 51,63 сек.  ", "date": "2018.12.13", "title": "Рекорд не стигна на Петкова за полуфинал в Китай"}
{"url": "https://www.monitor.bg:443/bg/a/view/ludogorec-nadcakva-stjaua-za-julien-beg-152142", "text": "„Лудогорец“ е спечелил битката със „Стяуа“ за крилото на „Астра“ Жулиен Бег. Така поне твърдят медиите в Румъния, според които офанзивният футболист е бил искан много от треньора на местния гранд Николае Дика, но босът на тима Джиджи Бекали се е отказал да предлага по-висока оферта от тази на българския шампион. Дика бил провел разговор с боса на „Астра“ Дани Коман, който му споделил, че офертата на „Лудогорец“ за Бег е много по-добра. Медиите в северната ни съседка подчертават още, че „орлите“ винаги са печелили трансферните битки със „Стяуа“.  За първи път двата тима се сблъскаха за тунизийския нападател Юнес Хамза, който бе привлечен в Разград от „Ботев“ (Пловдив). След това от „Стяуа“ са искали и Мей Махлангу, който се озова на „Лудогорец Арена“ през лятото, но към момента играе по-често за втория отбор на „орлите“. Жулиен Бег бе привлечен в „Астра“ в началото на сезона. Френското крило бързо се наложи като един от основните играчи в отбора, но по всичко изглежда, че ще бъде продаден на българския шампион.", "date": "2018.12.13", "title": "„Лудогорец“ надцаква „Стяуа“ за Жулиен Бег"}
{"url": "https://www.monitor.bg:443/bg/a/view/za-nova-godina-blagoevgrad-po-skyp-ot-solun-152125", "text": "Парадоксално, но е факт - Благоевград се оказа по-скъпа дестинация за посрещане на Нова година от Солун. Разходка из сайтовете с оферти за Новогодишните празници показва, че цените в областния град на Югозапада започват от 300 лева нагоре. Толкова ще платите за две нощувки и съответния брой закуски, празнична вечеря в новогодишната нощ и новогодишен брънч. Ще имате достъп до СПА екстри, Интернет, телевизия, джакузи, сауна и прочие. Цената е на човек, а ако искате да останете повече дни, съответно трябва да платите - 320 лв. за 3 нощувки и 350 лв. за 4 нощувки. В главния град на Северна Гърция, Солун, например офертите канят с показателно по-ниски цени. Цените там започват от около 230 лв. за същите условия. Освен това гостите на хотелите могат да се възползват от безплатен паркинг и неограничени закуски на блок-маса. Е, транспортът до Солун оскъпява малко стойността на офертата, но най-евтините двупосочни автобусни билети започват от 40 лв., което пак прави почивката на Нова година там по-евтина. Сайтовете за различни ваучери и оферти за празниците също дават изненадваща информация. Нова година в Габрово, при сходни условия с горните оферти, ще ни излезе 179 лв. на човек, а в Созопол - 109 лв. Велико Търново ни приветства с оферти от 170 лв., включващи и обиколка за туристи. Експерти в туристическия бранш гадаят, защо това е така:\"Странно, Благоевград задмина Видин по най-ниски заплати, но когато сметнем и разходите за дрехи, подаръци и алкохол, се оказва, че на човек му трябва минимум 500 лв. за да посрещне празника\", питат се реторично експертите.", "date": "2018.12.13", "title": "За Нова година Благоевград по-скъп от Солун "}
{"url": "https://www.monitor.bg:443/bg/a/view/9-godini-zatvor-za-ukraineca-premazal-bremennata-severina-i-myja-j-152126", "text": "За 9 години в затвора при първоначален общ режим отива украинецът Станислав Пислар, който на 28 май т.г. на магистрала „Тракия” край Пловдив уби бременната Северина Коралска и бащата на нероденото й дете Ивайло Минчев. Със същата присъда Пислар остава без шофьорска книжка за 10 години, реши окръжният съд в Пловдив. Тежката катастрофа този май стана на участък от аутобана, който бе в ремонт. Според Пислар нямало достатъчно отдалечени от ремонта знаци, които да укажат промяната в движението на пътните превозни средства. Впоследствие се установи, че той е шофирал след употреба на марихуана, което най-вероятно е забавило шофьорските му реакции. Пислар е карал товарен „Волво” с латвийска регистрация към Бургас. По същото време по автомагистрала „Тракия“, но в посока към София,  пътували Ивайло, който шофирал и Северина, която била на предната пътническа седалка. Около 13,40 часа тирът се намирал на километър 123, като се движел със скорост от 79 км/ч. Станислав бил разсеян и не наблюдавал внимателно пътя пред себе си. Не видял паркираното в същата лента ремарке с поставените върху него пътни знаци. Не намалил скоростта на движение, въпреки ясните предупреждения за предстоящи препятствия по пътя и не се престроил в лявата лента на платното за движение. Така предната част на товарния автомобил се ударила в задната част на ремаркето. То отхвръкнало напред и надясно, като в този момент Пислар навил волана рязко наляво. Така обаче навлязъл в насрещното платно на магистралата. Тирът блъснал и разрушил мантинелата, след което продължил неконтролируемото си движение, навлизайки в лявата лента за движение на северното платно. Там влекачът ударил аудито с Ивайло и Северина. Лекият автомобил бил повлечен и завъртян обратно по посока на движението, като двете превозни средства излетели от аутобана. От удара лекият автомобил бил тотално смачкан в предната си част, именно където пътували бременната жена и приятелят й. Те починали на място. Украинецът бил изпробван с техническо средство за алкохол, като пробата била отрицателна. Впоследствие му била взета проба, която установила употреба на наркотични вещества.", "date": "2018.12.13", "title": "9 години затвор за украинеца, премазал бременната Северина и мъжа й"}
{"url": "https://www.monitor.bg:443/bg/a/view/planinskite-i-tradicionni-hrani-v-e-registyr-152133", "text": "Парламентът прие на второ четене промени в Закона за прилагане на Общата организация на пазарите на земеделски продукти на Европейския съюз. Измененията са свързани с биологичното производство. Предвижда се в едногодишен срок министерството на земеделието, храните и горите да създаде публични електронни регистри на лицата, които извършват дейност по производство, преработване, съхранение и търговия на земеделски продукти и храни, произведени по правилата на биологичното производство, включително подизпълнителите; на лицата, които осъществяват контрол за съответствие на биологичното производство; както и на посевния и посадъчния материал и семената от картофи, произведени по правилата на биологичното производство. От БСП възразиха, че този срок е твърде дълъг и поискаха да бъде три месеца, но предложението им не беше прието. Предвижда се министърът на земеделието да определи с наредба условията и реда за търговия от разстояние с биологични продукти, етикетирането и контрола на продуктите, произхождащи от заведенията за обществено хранене. Въвеждат се текстове, регламентиращи използването на незадължителния термин за качество \"планински продукт\". Условията и редът за неговото използване и осъществяването на контрол върху неговата употреба също ще бъдат определени в наредба. От закона отпаднаха разпоредбите, уреждащи производствените квоти и одобряването на рафинерии на вносна сурова тръстикова захар и на производители на изоглюкоза. По отношение на сектор \"Зърно\" е предвидено земеделските производители да подават декларациите за произведените количества зърно само веднъж годишно (до 30 септември) за цялото произведено количество зърно.", "date": "2018.12.13", "title": "Планинските и традиционни храни в е-регистър"}
{"url": "https://www.monitor.bg:443/bg/a/view/drama-na-svetovnoto-klubno-pyrvenstvo-arabi-likuvat-sled-znamenit-obrat-152141", "text": "Домакинът “Ал Аин” се класира за четвъртфиналите след драматична победа над “Тийм Уелингтън” в плейофния мач от световното клубно първенство по футбол. Отборът от ОАЕ губеше с 0:3, но успя да изравни до 3:3 и да спечели при дузпите с 4:3. Новозеландците, които са шампиони на зона Океания, започнаха силно и набързо поведоха с 3:0. В 36-а минута гол на “Ал Аин” бе отменен чрез ВАР, но в самия край на първото полувреме домакините започнаха обрата с попадение на Цукаса Шиотани. Така „Ал Аин“ се класира за 1/4-финалите, където ще срещне тунизийския “Есперанс”, а победителят от тази среща ще се изправи срещу шампиона на Южна Америка “Ривър Плейт”. В другия четвъртфинал ще играят японският “Кашима Антлърс” и мексиканският “Гуадалахара”, а победителят от този мач ще спори на полуфиналите с „Реал” (Мадрид).  Още тази събота мачовете от Световното клубно първенство влизат в българския ефир благодарение на БНТ 3. Финалът на надпреварата е на 22 декември. 15 декември, от 14:50 часа: “Кашима Антлърс” - “Гуадалахара” 18 декември, от 15:20 часа: Мач за 5-о място 18 декември, от 18:20 часа: Полуфинал, “Ривър Плейт” - Победител 1/4-финал 19 декември, 18:20 часа: Полуфинал, “Реал” (М) - Победител 1/4-финал 22 декември, от 15:20 часа - Мач за 3-ото място 22 декември, от 18:20 часа – Финал", "date": "2018.12.13", "title": "Драма на световното клубно първенство, араби ликуват след знаменит обрат"}
{"url": "https://www.monitor.bg:443/bg/a/view/kryshtavat-klinika-na-hristo-stoichkov-152139", "text": "Клиниката за рехабилитация и долекуване на МБАЛ ''Света София'' ще носи името на Христо Стоичков. Най-успешният български футболист ще посети Корпус 2 на болницата на 14 декември (петък) от 9.30 часа, за да пожелае успех в работата на екипа на клиниката. ''Идеята клиниката да носи името на великия Стоичков се роди преди малко повече от месец'', разказва д-р Христо Мазнейков. Началникът на клиниката по ортопедия и травматология и Камата са приятели от години. Междувременно продължава националната обиколка на Стоичков, който лично представя превърналата се в хит автобиографична книга. Днес легендата бе в Стара Загора, където кемтът Живко Тодоров му връчи символите на званието \"Почетен гражданин\". Камата беше удостоен през есента на 2017 г. след тайно гласуване на общинските съветници. \"Стоичков е най-добрият футболист за всички времена, неговото име по цял свят се свързва с България“, изтъкна кметът на Стара Загора. Гостът пък също не му остана длъжен и разказа интересни истории от личния си живот, свързани с града. „За мен Стара Загора е много специален град, защото тук бях войник, призна Стоичков. - Няма да забравя как почти всеки ден бях на пост, а почти всеки уикенд – в ареста. Добри Джуров е виновен да не остана в „Берое“, а да замина за София, натисна едно червено копче и аз отпътувах“, допълни Камата, като препоръча спортните училища да бъдат с общежития, защото „там с ред и дисциплина ще се формират бъдещите успешни футболисти“. Званието \"Почетен гражданин\" е придружено с парична премия, която Стоичков дари за лечението със стволови клетки на бебето Мая в Турция. През следващата година легендата планира сформирането на футболен тим „Тракия“ от най-добрите футболисти в региона, който да се изправи срещу равностоен тим. Легендарният ни футболист ще посрещне Коледа в Маями. Той сподели, че е най-щастлив със семейството си, имал е 30 прекрасни години със съпругата си иска да има поне още 30.", "date": "2018.12.13", "title": "Кръщават клиника на Христо Стоичков"}
{"url": "https://www.monitor.bg:443/bg/a/view/enrike-iglesias-i-ana-kurnikova-prodavat-kyshtata-si-152124", "text": "Латиноидолът Енрике Иглесиас и тенесистката Ана Курникова продават къщата си в Маями, предаде ТАСС, позовавайки се на съобщение във в. \"Уолстрийт джърнъл\". Цената на дома на звездната двойка в Малибу се дава за 4, 85 милиона долара. Изпълнителят на Bailando и спортистката закупиха къщата през 2015 година за значително по-ниска сума – 1, 8 милиона долара. Тогава обаче те почти на пълно я преустроиха. Първоначално там трябвало да се нанесат родителите на Курникова, но по-късно двойката решила да заживее там с двете си деца. Сега обаче те продават къщата, защото се е оказала твърде голяма за семейството, уточни агенцията за недвижими имоти, която ръководи продажбата. Припомняме, че певецът и чаровната блондинка са заедно от 2001-а, а преди година им се родиха близнаци. Рожбите им са момиче и момче – Люси и Николас.", "date": "2018.12.13", "title": "Енрике Иглесиас и Ана Курникова продават къщата си     "}
{"url": "https://www.monitor.bg:443/bg/a/view/poslednijat-shans-da-vidite-zvezdata-na-monti-pajtyn-predi-da-umre-152129", "text": "Циничният мизантроп с култов, черен, британски хумор – Джон Клийз ще разсмее българските ценители с ексцентричното си шоу „Последен шанс да ме видите преди да умра“ на 4 септември 2019-та в зала 1 на НДК. Звездата и съосновател на култовата комедийна трупа Монти Пайтън е избрал нашата столица за спирка от турнето си. Билетите за спектакъла на Бийтълса на смеха вече са в продажба в две ценови категории – от 55 и от 68 лв. Клийз ще гостува за първи път в България и с бруталния си хумор ще затвърди имиджа си на един от най-великите комедийни гении на всички времена. У нас той стана любимец с друга поредица, която написа и изигра със съпругата си Кони Буут в средата на 70-те - „Фолти Тауърс“. За нея двамата спечелиха и награда БАФТА. Клийз е записал името си не само като актьор, но и като сценарист на редица филми, сред които „Риба на име Уанда“, а в биографията си има участия дори в „Джеймс Бонд“ и „Шрек“. 78-годишната звезда наскоро шокира феновете си като заяви, че усеща, че скоро ще умре. Явно точно тази мисъл му е дала повод за новото комедийно шоу, в което се шегува дори със собствените си страхове. Толкова, че дори така кръщава турнето си. Старостта донесе и някои физически неудобства за актьора, който в интервю за вестник „Мирър“ призна, че все повече оглушава. „Това не е бреме. Напротив, доста освобождаващо е. Усмихвам се, кимам, посочвам ушите си и така не трябва да обръщам внимание на всички глупости, насочени срещу мен\", обърна на шега проблема си Клийз. Звездата на Монти Пайтън призна през лятото, че планира да се премести да живее на карибския остров Невис, защото е \"толкова разочарован\" от британските политици.", "date": "2018.12.13", "title": "Последният шанс да видите звездата на Монти Пайтън преди да умре"}
{"url": "https://www.monitor.bg:443/bg/a/view/haknaha-sajta-na-frenskoto-vynshno-ministerstvo-152128", "text": "Хакери откраднаха информация от сайт на Министерството на външните работи на Франция, създаден за френските граждани, които пътуват в чужбина, обяви ведомството, цитирано от \"Ройтерс\". Проникването повдига въпроси относно сигурността на френските правителствени сайтове, макар че ведомството уверява, че откраднатата информация не е секретна и че е безопасно да се използва сайтът Ariane. \"Открадната е лична информация за регистрация на платформата Ariane. Не може да се злоупотреби с тази информация, тъй като не включва чувствителни финансови материали или информация с вероятните дестинации\", поясняват от министерството. Сайтът е създаден през 2010 г. Той осведомява френските граждани за ситуацията с безопасността в чужбина. Не е ясно към момента от коя държава или група са хакерите.", "date": "2018.12.13", "title": "Хакнаха сайта на френското външно министерство"}
{"url": "https://www.monitor.bg:443/bg/a/view/avril-lavin-posveshtava-album-na-bolestta-si-152127", "text": "Канадската звезда Аврил Лавин ще посвети новия си албум на заболяването, което я прикова на легло за няколко години – лаймска болест. Певицата обяви пред последователите си в Туитър, че тавата Head Above Water ще излезе на пазара на 15 февруари 2019 година. 34-годишната красавица пусна и втория сингъл от нея - Tell Me It's Over, в който се пее за раздели. Самата тя има два брака зад гърба си. Първият е с рок музиканта Дерик Уибли от групата Sum 41, а вторият е с вокалиста на групата Nickelback - Чад Крюгер. Head Above Water е първият албум на известната още от дете певица, откакто през 2014 г. се разболя от лаймска болест. Водещият сингъл е посветен на борбата й с нея. Тогава майка ми легна до мен и ме прегърна. В този момент се помолих: Господи, помогни ми да задържа главата си над водата.\", разказа тя, като името на песента в превод означава \"глава над водата\". Предишният албум на Аврил Лавин, който носи нейното име, излезе през 2013 година.", "date": "2018.12.13", "title": "Аврил Лавин посвещава албум на болестта си"}
{"url": "https://www.monitor.bg:443/bg/a/view/cigarite-v-bylgarija-napolovina-po-evtini-ot-celija-es-152130", "text": "Средната цена на цигарите в България е с 25-30 на сто по-ниска от тази в новите страни-членки и наполовина спрямо средните цени за ЕС (без Великобритания и Ирландия). Това показват данни от анализ на ценовата еластичност и достъпност на тютюневите продукти в България в рамките на общата европейска акцизна политика на Института за пазарна икономика. В средносрочен план, дори и без поставянето на нова цел в европейската директива, дискусията за плавно покачване на акцизите върху цигарите най-вероятно ще продължи, смятат от Института. Новите страни-членки, в т.ч. и България, следва да се придържат към политика, която от една страна да залага на предвидимост и постепенност в акцизните промени, а от друга да отчита промяната в доходите на гражданите. Това означава да се предприема покачване на акцизите най-вече в добрите години, когато нарастващите доходи могат да притъпят негативните ефекти от евентуалната загуба на ценова достъпност, се препоръчва в анализа. Анализът е част от проект на Института под мотото \"По правилата\", чиято основна цел е подобряване на водените политики и преодоляване на институционални и регулаторни слабости, които са предпоставка за незаконна търговия с тютюневи изделия в страната. Докладът обхваща периода 2007-2018 г., като коментира и наскоро проведената обществена консултация на Европейската комисия върху облагането на тютюневите изделия в ЕС. Предходен анализ на ИПИ показва, че незаконната търговия на цигари в България е донесла приходи на криминалния свят между 2,5 млрд. лв. до 3,5 млрд. лв. за периода 2007-2016 г. Макар към момента нивата на незаконната търговия на цигари да са относително ниски - в рамките на 5-6 на сто от пазара, криминалните приходи от тази дейност не са за пренебрегване, като се оценяват на 100-140 млн. лв. за 2017 г., изтъкват авторите на анализа. За да бъдат по-ясно откроени ефектите от акцизната политика върху цигарите в рамките на ЕС, последните месеци ИПИ изследва и ценовата достъпност във всички страни-членки на Съюза, както и еластичността на търсенето на цигари в България. Според авторите това е първото подобно изследване от приемането на България в ЕС през 2007 г. Прегледът на ценовата достъпност на цигарите в ЕС ясно показва, че достъпността е доста по-ниска в новите страни-членки и конкретно в България, въпреки по-ниските цени на цигарите. Според три различни методологически подхода за изчисляване на достъпността на цигарите ценовата им достъпност в България е 1,6-1,7 пъти по-негативна спрямо средните нива за ЕС. През 2018 г. с разполагаемия нетен дневен доход на човек от населението в България могат да се купят 5,8 кутии цигари, докато с разполагаемия доход в ЕС-28 могат да се купят 9,3 кутии цигари. Това са съответно 17,1 на сто от дневния разполагаем доход в България и 10,8 на сто от този в ЕС. Като цяло в рамките на ЕС-28 за последните 10 години се наблюдава влошаване на ценовата достъпност на цигарите, като най-отчетливо това се проявява в новите-страни членки, както и в южните държави - Португалия, Испания, Франция, Италия и Гърция, се изтъква в анализа. След 2015 г. обаче има обръщане на тенденцията, като в някои страни ценовата достъпност на цигарите се подобрява въпреки покачването на акцизите. Такъв е случаят и в България, където се наблюдава ясна тенденция за подобряване на ценовата достъпност в последните 3-4 години в резултат на добрия икономически растеж. Що се отнася до еластичността на търсенето, изчисленията на Института показват, че тя е сравнително висока в България. По-високата еластичност означава, че потребителите реагират осезаемо на промени в достъпността на цигарите, като при загуба на достъпност ограничават своето потребление, но и търсят по-евтини алтернативи, в т.ч. незаконни продукти. Макар цените на цигарите да са се удвоили през последните десет години, достъпността на цигарите, отчитайки и нарастването на доходите, се е свила далеч по-малко - с 29 на сто. В същия период потреблението на легални цигари е спаднало с 27,6 на сто. Според социологическо проучване на Института и \"Алфа Рисърч\" сред 5200 пушачи в България през март-април 2018 г. за потребителското поведение при евентуално покачване на цената на цигарите, при неголямо покачване на цените най-вероятно потреблението ще се свие по-малко, но при по-рязък ценови скок ще предизвика по-сериозна реакция от потребителите. Видима е разликата в еластичността между по-богати и по-бедни, както и между работещи и пенсионери - хората с по-високи доходи и работещите реагират по-слабо на хипотетични покачвания на цените спрямо тези с по-ниски доходи и пенсионерите. Последното показва, че различията в социалния статус и дохода водят до различно поведение и следва да се взимат предвид при провеждането на акцизната политика, изтъкват авторите на анализа. Дискусията за евентуалните промени в европейската акцизна рамка, в т.ч. и проведената консултация от ЕК, показва ясно обществените нагласи за обвързване на целите на европейската политика не толкова с номиналното изравняване на облагането в отделните страни, колкото с установяването на общи дефиниции, предпазването на общественото здраве и ограничаването на незаконната търговия, отбелязват авторите на анализа. Според тях това означава, че въпросите за достъпността на цените и еластичността на търсенето са определящи за поведението на пушачите, в т.ч. обръщането им към незаконни алтернативи. Общата дискусия към момента говори по-скоро за запазване на основната рамка, което, в условията на продължаващ ръст на европейските икономики (според последните прогнози), би следвало да подобрява ценовата достъпност и да потиска незаконния пазар. Изводите за новите страни-членки и конкретно за България разкриват, че през последните 3-4 години на практика има възстановяване на ценовата достъпност на цигарите въпреки покачването на акцизите. Това е ограничило незаконния пазар и е донесло стабилни приходи в бюджета. В анализа се изтъква, че през 2018 г. облагането с акциз и ДДС на тютюневите изделия ще донесе близо 3 млрд. лв. на хазната. През 2019 г. в България не са предвидени промени в акцизната тежест, което означава, че ценовата достъпност на цигарите допълнително ще се подобри спрямо очаквания ръст на икономиката.", "date": "2018.12.13", "title": "Цигарите в България наполовина по-евтини от целия ЕС"}
{"url": "https://www.monitor.bg:443/bg/a/view/popravkite-v-antikorupcionnija-zakon-minaha-i-prez-resornata-komisija-152114", "text": "Поправките в антикорупционния закон, касаещи гражданската конфискация, получиха одобрение и от ресорната комисия в НС и бяха приети на първо четене. Промените трябва да бъдат разгледани в петък от пленарна зала. Причината за тях пък е тълкувателното решение на ВКС от края на миналата седмица, с което блокират работата на КПКОНПИ и редица дела за незаконно имане остават замразени. Вносител на поправите бе шефът на правната комисия Данаил Кирилов. По време на заседанието той обясни, че е възникнал проблем, който изисква спешна реакция. По думите му след тълкувателното решение на ВКС държавата може да загуби възможността да претендира за незаконно имущество в големи размери. Това води и до огромна обществена опасност и води до промяна на смисъла на закона. „Води до това, че се променя волята на законодателя, който още 2012 година е приел, че има институт на гражданска конфискация на незаконно придобито имущество, аргументира се Кирилов. По думите му тълкувателното решение не само е поставило въпрос към действието на закона, но и връща назад към отменения закон. Именно в закона за отнемане на незаконното имущество, действащ през 2012, са образувани множество производства, които не са приключили и има данни, че някои производства се прекратяват. На свой ред шефът на КПКОНПИ Пламен Георгиев обясни пред депутатите, че съдът е приел, че прекратяването на наказателното производство е абсолютна пречка да се стига до иска за незаконно имущество. По думите му започва да се създава една порочна практика, съдът започва да изземва правомощия на парламента, което заплашва устоите на държавата и разделението на властите.  „Вие сте законотворците, избрали са ви точно за тази работа. Това си е изменение на закона”, каза Георгиев и поясни, че това тълкуване показва как не трябва да се прави и съдебната власт да се меси в правомощията на законодателната. Той припомни и становището на Венецианската комисия, според което законът е в унисон на правилата. Именно механизмът на гражданската конфискация пък е причината за похвалите в последните няколко мониторингови доклади. „Сега по терлици да го закриваме този институт, и то да не го правите ние, е абсолютно недопустимо”, заключи той.  На свой ред Борис Ячев от Обединени патриоти, който оглавява комисията в НС за борба с корупцията, поясни, че гражданската конфискация се доказала като един от много силните механизми на държавата. Той увери, че чисто технологическа невъзможност попречила той също да бъде един от съвносител на промените. „Или продължаваме борбата, или разпускаме комисия”, заяви пък Спас Гърневски от ГЕРБ.", "date": "2018.12.13", "title": "Поправките в антикорупционния закон минаха и през ресорната комисия"}
{"url": "https://www.monitor.bg:443/bg/a/view/puskame-jalbi-za-domashen-tormoz-onlajn-152131", "text": "Заявления на жертви на домашен тормоз по Закона за домашното насилие, сигнали, жалби и искания по Закона за достъп до обществена информация ще могат да се подават вече онлайн. От 7 януари 2019 г. прокуратурата ще въведе 9 електронни услуги за гражданите, които ще им спестят време и нерви. За да се възползвате от услугите на електронното правосъдие, обаче е необходим електронен подпис. Проектът за въвеждане на онлайн услугите се осъществява с финансовата подкрепа на Оперативна програма „Добро управление”, съфинансирана от Европейския съюз чрез Европейския социален фонд. До 7 януари услугите ще са в тестов режим.", "date": "2018.12.13", "title": "Пускаме жалби за домашен тормоз онлайн"}
{"url": "https://www.monitor.bg:443/bg/a/view/leo-vryshta-oskara-si-152132", "text": "Холивудската звезда Леонардо ди Каприо ще върне своята награда „Оскар“. Тази новина разочарова многомилионната армия от фенове на актьора, тъй като той спечели заветното отличие след големи агитации и подигравки. Те обаче могат да си отдъхнат, тъй като не става въпрос за наградата от 2016 година, отредена за ролята му във филма „Завръщането“. Екранният вълк от Уолстрийт получи статуетка и през 2015-а, подарена му от малайзийският бизнесмен Джо Ло. Той връчи на Ди Каприо трофея на Марлон Брандо от 1954 година, редом с други подаръци, сред които картина на Пикасо. Според New York Times, бизнесменът е купил статуетката от търг за 600 хиляди долара. В съдебен иск обаче се посочва, че тя е била открадната от дома на Брандо. В момента Ло е обвинен в измама с инвестиционен фонд за милиарди долари и звездата от „Титаник“ трябва да предаде на полицията всичките си дарове от него. Академията за филмови изкуства и науки си запазва правото да изкупува която и да е от статуетките на символична цена от един долар и се предполага, че именно там ще бъде върнат трофеят на Брандо след като приключи разследването.", "date": "2018.12.13", "title": "Лео връща Оскара си"}
{"url": "https://www.monitor.bg:443/bg/a/view/levski-vdiga-obertan-za-bitkata-s-beroe-152123", "text": "В лагера на „Левски“ правят всичко по силите си да вдигнат на крака звездата Габриел Обертан за тежкия сблъсък с „Берое“ от последния есенен кръг на Първа лига. Двата тима се срещат в събота от 17.30 ч. в Стара Загора, а „сините“ влизат в мача като трети в класирането, изоставайки на 7 точки от лидера „Лудогорец“ и 1 от втория ЦСКА. Левскарите са амбицирани да завършат успешно годината и си в челната тройка, като желанието и на самия Обертан е да помогне на своите съотборници. Французинът не тренира с отбора във вторник и сряда, а вчера се подготвяше по индивидуална програма. Въпреки това от лекарския щаб са гарантирали на Славиша Стоянович, че ще може да разчита на най-скъпоплатения си играч. Обертан получи контузия в мача с „Етър“, а до този момент не е пропускал мач от първенството. Върналият се с важен гол за „сините“ срещу „виолетовите“ Серджиу Буш пък също се очаква да попадне сред 11-те за „сините“. Румънецът заслужи отново доверието на Стоянович след серия от контузии и се надява да се отблагодари с нов гол и в Стара Загора. „Знам, че „Берое“ е силен отбор вкъщи. Ще бъде труден мач, но трябва да си свършим работата. Мислим за всеки следващ мач със стремеж Когато шампионатът се раздели ще бъде още по-голяма битка и се надявам, че ще се получат интересни мачове“, сподели нападателят преди двубоя със старозагорци. Междувременно бившият треньор на „сините“ Делио Роси подписа договор с италианския втородивизионен „Фоджа“ до края на сезона. Специалистът заменя на поста Джанлука Грасадоня, който бе освободен след загубата с 1:3 от последния в класирането „Ливорно“. „Червено-черните“ са на предпоследната позиция след серия от седем мача без победа.", "date": "2018.12.13", "title": "„Левски“ вдига Обертан за битката с „Берое“"}
{"url": "https://www.monitor.bg:443/bg/a/view/mladen-marinov-kolednite-bonusi-na-policaite-shte-sa-po-100-leva-njama-poveche-pari-152113", "text": "Коледните бонуси на полицаите ще са по 100 лева, защото няма пари за повече, каза вътрешният министър Младен Маринов по повод искането на СФСМВР парите за Коледа да са по 385 лева. Маринов разпоредил проверка как са харчени парите на МВР и станало ясно, че след като били платени заплатите за декември, остават по 100 лева на човек, в т.ч. и на наказаните. Така парите за бонуси общо са около 5 млн лева. Колкото до 100-те милиона, отпуснати на среща при премиера в началото на годината - парите били дадени за увеличение на заплатите, като в тях били включени и заплатите на новоназначените служители, каза Маринов. И поясни, че няма как да бъдат прехвърляни пари от различни пера в бюджета за заплати. Трябва да се намери консенсус между големите желания и възможностите, посочи Маринов. През 2019 година увеличението ще е 10 на сто върху основната заплата. Така тези полицаи, които имат стаж над 15 години стаж в МВР ще получат около 12-13 процента увеличение, защото то се отразява и върху частта за прослужено време.", "date": "2018.12.13", "title": "Младен Маринов: Коледните бонуси на полицаите ще са по 100 лева, няма повече пари "}
{"url": "https://www.monitor.bg:443/bg/a/view/danail-kirilov-kameri-pri-broene-na-buletinite-moje-da-ima-polojitelen-efekt-152120", "text": "Камери при броенето на бюлетините може да имат положителен ефект. ГЕРБ ще обмисли дали да подкрепят идеята за видеонаблюдение в секциите при преброяването. Това стана ясно от думите на шефа на правната комисия Данаил Кирилов в кулоарите на НС. Поводът е предложението на държавния глава Румен Радев, което той отправи на кръгла маса днес в президентската институцията. Там той настоя за видеонаблюдение със звук при броенето в секциите, но не и при самото гласуване през деня. На свой ред Кирилов припомни, че тази теза била развита и от ДПС по време на заседанието на  правната комисия преди дни. Самата идея за камери в секциите е на партия „Воля”, която бе подкрепена на първо четене както от комисията, така и в пленарна зала. Кирилов припомни, че това предложение има логика. Той припомни, че досегашната практика е възприета от Венецианската комисия - да не се слага видеонаблюдение, за да се гарантира тайната и спокойствието на вота. „Ако се приложи тази идея само за броенето в районните секции на избирателните комисии, ще се получи положителен ефект. Така ще има поглед и контрол над изборния процес.\", каза обаче Кирилов. По думите му така всички ще бъдат сигурни в отразяването на гласовете в протоколите. Ако получи подкрепата на повече от една парламентарна група и ние ще обмислим дали да го подкрепим. Това означава, че публиката иска да знае , каза Кирилов, но уточни, че най-вероятно на следващия вот това ще бъде критикувано и този способ ще отпадне. Той поясним, че  и сега закона гарантира наблюдатели на всички възможни лица по време на самия процес. Според него едва ли ще се наложи голяма част от секциите да се оборудват с камери. Той припомни, че голяма част от тях са в училища, където вече има поставени камери. Въпреки това той побърза да уточни, че това са устройства с ниска резолюция и  не могат да дадат специфична идентификация на лицата или конкретна бюлетина.  Кирилов поясни, че са подкрепили предложението на „Воля” за камери в секциите, за да има дебат. Като шеф на правната комисия обаче на него би му било трудно да обясни на Венецианската комисия, че има видеонаблюдение по време на целия изборен процес. От опозицията пък щели да кажат, че това е свръх контрол. Според него обаче ако има такива крайни мнения, то „този експеримент” няма да бъде подкрепен.  В закона на хората на Веселин Марешки  се предлага камери, който да предават на живо през цялото време. Междувременно стана ясно, че от „Воля” ще направят предложения между първо и второ четене, така че камерите да се включват след като ЦИК обяви края на изборния ден. Самите комисии ще са длъжни да предоставят за съхранение записите на областната, съответно общинската администрация, заедно с останалите книжка. Архивът трябва да се съхранява 4 г, а при спорове и повече.  По време на кръглата маса Радев предложи да няма и 2-ри екземпляр от беловата на протоколите. Кирилов обаче коментира наличието на черновата на протоколите, като обясни, че не е било обсъждали дали тя може да бъде отменена. Според него ако се отмени черновата, то това рязко ще влоши качеството на самите протоколи. Може обаче да се помисли черновата сериозно да се различава от официалните екземпляри на протоколите. Кирилов отрече ГЕРБ да бойкотират кръглата маса на Радев за Изборния кодекс. Той поясни, че чисто технологични били причините да няма техни представители. По думите му мястото за дискутиране на тази тема е в НС. Междувремнно от \"Воля\" коментираха, че не са изпратили свои предсатвители на кръглата маса, защото не искат да участват в пиар акциите на БСП. Лидерът на НФСБ Валери Симеонов пък обясни, че няма как да прави депутати при президента в работно време. ", "date": "2018.12.13", "title": "Данаил Кирилов: Камери при броене на бюлетините може да има положителен ефект"}
{"url": "https://www.monitor.bg:443/bg/a/view/otlichiha-naj-dobrite-studentite-na-unss-152117", "text": "За седма поредна година отличиха най-добрите студенти от Университетът за национално и световно стопанство. На тържествена церемония в аула „Максима“ наградата „Студент на година“ бе връчена в четири категории - „Студент на годината“, с подкатегории “Бакалавър на годината”, “Магистър на годината” и “Докторант на годината”; „Спортист на годината”; “Талант”; „Личност, допринесла за утвърждаване на студентското самоуправление в УНСС. Церемонията започна с връчването на наградите в категория „Талант на годината“. В приза се прибра Валентин Шиков, който е танцьор по спортни танци и студент в специалност „Финансов контрол“. За „Докторант на годината“ бе отличен Джеймс Йоловски от специалност „Счетоводство и анализ“. Студентът от специалност „Право“ Тюркер Моллахасан бе избран за „Магистър на годината“. В категория „Личност с принос за утвърждаване на студентското самоуправления в УНСС“ бе избран гл. ас. д-р Драгомир Стефанов, който е преподавател в катедра „Недвижима собственост“. 20-годишната каратистка Цветелина Иванчева от специалност „Финанси, счетоводство и контрол“, която вече е завоювала черен колан, бе избрана за „Спортист на годината“. Гвоздеят на церемонията бе награждаването на „Бакалавър на годината“. С приза бе награден Александър Димитров, от специалност „Международни икономически отношения“. „Не съм очаквал да спечеля тази награда. Голяма част за мене е да съм тук. Благодаря на всички, допринесли за моето развитие. Нека всички млади хора да бъдат все така активни и да се развиват“, посочи победителят в най-оспорваната категория.", "date": "2018.12.13", "title": "Отличиха най-добрите студенти на УНСС"}
{"url": "https://www.monitor.bg:443/bg/a/view/papata-pristiga-u-nas-na-5-maj-152116", "text": "Папа Франциск ще бъде на официално посещение у нас между 5 и 7 май догодина, съобщиха от Министерския съвет, позовавайки се на официално съобщение на Светия Престол. Светият отец ще посети София и Раковски, след което ще замине за Скопие. „Приемайки поканата на съответните най-висши власти на Републиките и на Католическата църква, Негово Светейшество Папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Програмата на пътуването ще бъде оповестена своевременно“, се посочва в съобщението.", "date": "2018.12.13", "title": " Папата пристига у нас на 5 май"}
{"url": "https://www.monitor.bg:443/bg/a/view/pylna-mobilizacija-vyv-francija-izdirvat-kilyra-ot-strasburg-jiv-ili-myrtyv-152115", "text": "Франция издирва килъра от Страсбург жив или мъртъв, съобщи Ройтерс. Полицията публикува в Туитър информация за 29-годишния убиец Шериф Шекат, който отне живота на трима души и рани над 13 човека на коледния базар в Страсбург. Стотици полицаи са мобилизирани в североизточна Франция. Френските власти вдигнаха до най-високо нивото на сигурност заради заплахата от терористично нападение. Френското правителство укрепи силите за сигурност, като антитерористичните сили \"Операция Сентинел\" ще бъдат подсилени Шериф уби двама човека на място, а още един човек е загинал след нападението, като е починал от раните си. Така загиналите са трима, а един е в мозъчна смърт. 13 човека бяха ранени, като 7 от тях много тежко. Майката, бащата и двама братя на Шериф бяха задържани за разпит в Страсбург, предаде Ройтерс. Самият Шериф има 27 повдигнати обвинения за престъпления, извършени във Франция, Германия и Швейцария. Според някои медии той е избягал в Германия заедно с брат си Сами. Федералната прокуратура на Германия също се включи в следствените действия. Според германското издание е заведено дело по подозрение в убийство, опит за убийство и нанасяне на тежка телесна повреда. Една от причините за започване на разследването от прокуратурата е, че шестима германски граждани са получили психологическа травма, макар и да не са пострадали при нападението. Прокуратурата подчерта, че основното следствие се води от френските власти. Същевременно шофьорът на такси, който е бил заставен от Шериф да го отведе от мястото на стрелбата, е разказал пред полицията, че килърът споделил, че е искал да отмъсти за гибелта на радикални ислямисти в Сирия. Това съобщи френската телевизия Бе Еф Ем. На този фон френското правителство призова демонстрантите, известни като \"жълтите жилетки\", да не протестират този уикенд след нападението на коледен базар в Страсбург, предаде ДПА. \"Решихме да не забраняваме демонстрациите в събота\", каза правителственият говорител Бенжамен Гриво. Той заяви, че решението да няма протести е оставено на демонстрантите. По думите му е по-добре хората да се погрижат за своите задачи преди края на годината. Според него няма да е разумно да се налага забрана, защото това няма да предотврати плячкосването и безредиците. Същевременно стана ясно, че още един човек, \"Шофьорът на камиона е арестуван. Жертвата е на 23 години\", заяви заместник-прокурорът на Авиньон Каролин Арман. След три седмици демонстрации и две поредни съботи, в които имаше бунтове в Париж, френският президент Еманюел Макрон призна, че не е действал достатъчно бързо, за да повиши покупателната способност на работещите след избирането си миналата година. В реч по телевизията той обеща бонусите в края на годината да не се облагат с данъци, а заплащането за извънреден труд напълно да бъде освободено от данъци и социални удръжки. Въпреки тези отстъпки много \"жълти жилетки\", интервюирани от френски медии, заявиха, че смятат да продължат да протестират.", "date": "2018.12.13", "title": "Пълна мобилизация във Франция - издирват килъра от Страсбург жив или мъртъв"}
{"url": "https://www.monitor.bg:443/bg/a/view/okolo-nikulden-babh-zabrani-prodajbata-na-7-kg-riba-152118", "text": "По време на направените 1087 извънредни проверки около Никулден Българската агенция по безопасност на храните (БАБХ) спря от реализация и насочи за унищожаване са 7 кг охладена риба, съобщиха от санитарното ведомство. Съставени са 7 акта за установяване на административно нарушение и са издадени 6 предписания. Констатираните нарушения са за продажба на риба от обекти, които не са регистрирани съгласно действащото законодателство, предлагане на риба и рибни продукти с изтекъл срок на годност, без документи за произход и неправилно етикетирани, неспазване на изискванията за температура при съхранение и лоши хигиенни условия, както и нерегламентирана продажба на риба (без свидетелство за произход) от нерегистрирани по Закона за ветеринарномедицинската дейност превозни средства. По време на проверките са установени несъответствия по сграден фонд и оборудване в търговски обекти, предлагащи риба и липса на коректно и редовно водени записи в дневниците за самоконтрол (по Системата за управление безопасността на храните). От санитарното ведомство отчитат, че в периода от 3 до 7 декември контролните органи на БАБХ инспектираха водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене на територията на всички области. Агенцията извършва и проверки в зимните курорти, които започнаха на 10 декември и ще продължат до края на сезона. По традиция по време и на Коледните и Новогодишни празници контролните органи на БАБХ ще инспектират обекти за търговия и предлагане на храна на територията на цялата страна. Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки и по сигнали на потребители, които ще могат да подават и онлайн или на горещия телефон на БАБХ - 0700 122 99.", "date": "2018.12.13", "title": "Около Никулден БАБХ забрани продажбата на цели 7 кг риба"}
{"url": "https://www.monitor.bg:443/bg/a/view/kamata-podpomogna-kauzata-na-bebe-maja-152122", "text": "Паричната премия в размер на 3 000 лв, която върви заедно с почетното гражданство на Стара Загора , присъдено през  2017 година на Христо Стоичков ще отиде за лечението на бебе Мая. Това съобщи Камата на церемония в Града на липите. За първото вливане на стволови клетки, което предстои през януари в турска болница са необходими 55 000 лв, до сега от различни благотворителни акции са събрани общо 54 000. „Трогнат съм от признанието на старозагорци, градът ми е особено скъп може би защото от тук тръгна практика голямата ми футболна кариера. Надявам се че ще има с какво да допринеса за спорта под липите, отворен съм за всякакви предложения. Има възможност и сигурно ще го реализираме да направим тук един тим, в който да се включат играчи от Пазарджик, Пловдив, Хасково, Харманли, Сливен, с който да се изправим срещу отбор от Северна България за радост на запалянковците…“ сподели легендарният ляв, след което върна лентата на спомените към времето, когато отбива редовната си воинска служба в старозагорското поделение 26110, когато му е било забранено да играе футбол. „Или бях въоръжен караул или бях в ареста, сутрин се редях на опашка пред хлебарницата, за да занеса топъл хляб на старите войници…В крайна сметка тогавашният министър на отбраната Добри Джуров един ден „натисна червеното копче“ и ме върнаха обратно в София и така се разминах с възможността да ритам за старозагорския „Берое“, видимо обзет от носталгия разказа Стоичков. Той обаче категорично отрече да е бил извеждан тайно „през оградата“ от офицери, за да подпомага  футболни тимове от региона, каквито легенди се носят от десетилетия. „Нямаме никакви шансове да повторим чудото от САЩ и не защото липсват треньори, Хубчев е много добър , а защото липсва някогашната подготовка, която започваше от детско юношеските школи и спортните училища.Избийте си от главата че ще станете големи футболисти с няколко снимки във Фейсбук или Инстаграм. Не зная кой и къде пише разни стратегии за българския футбол, но истината е че сега като излезе някой извън страната и го гледат  като …мишок.Необходима е намесата на държавата.Ние имахме големия шанс да тръгнем 7—8-10 души, които бяха преминали през цялата стълбица на подготовката и с помощта на още няколко с опит в националния отбор успяхме.А сега чакат Петьо Хубчев с магическа пръчка да ги направи футболисти.Как да стане при липсата на материал, как да класира Петър отбора…“, сподели яда си Стоичков. За Коледа и Нова година той ще пътува за Маями, за да се види с внучката си, след празниците щял да продължи турнето из страната за представяне на автобиографичната си книга.", "date": "2018.12.13", "title": "Камата подпомогна каузата на бебе Мая"}
{"url": "https://www.monitor.bg:443/bg/a/view/industrijata-bi-mogla-da-poluchi-pomosht-za-razhodite-za-vyglerodni-emisii-152119", "text": "Индустриалните предприятия в България, чиято конкурентоспособност е изложена на риск поради влиянието на квотите за въглеродни емисии върху крайната цена на електрическата енергия, биха могли да получат помощ под формата на компенсиране на непреките разходи. Тази възможност обсъди с представителите на бизнеса министърът на енергетиката Теменужка Петкова. Опцията е предвидена в Директива 2018/410/ЕО, която трябва да бъде транспонирана в българското законодателство. Сумите за компенсация могат да се изчисляват по специална методика, като директивата предвижда те да бъдат до 25% от постъпленията от продажба на квоти. До момента България няма действаща схема за компенсации. Предстои до края на годината страната ни да уведоми официално Европейската комисия за това. След това регламентите от директивата ще бъдат транспонирани с промени в Закона за ограничаване изменението на климата. Разработването на механизъм за компенсиране и определянето на администратор за помощта са следващи стъпки от процедурата. Ако такава бъде разработена, тя ще бъде съобразена изцяло с правилата за държавните помощи.", "date": "2018.12.13", "title": "Индустрията би могла да получи помощ за разходите за въглеродни емисии"}
{"url": "https://www.monitor.bg:443/bg/a/view/zadyrjaha-velingradchanin-zastreljal-ovcharsko-kuche-152112", "text": "Велинградчанин, прострелял със законно притежавана пушка овчарско куче, е задържан от служители на полицейското управление в курорта. Сигнал за случилото се бил получен вчера сутринта от собственика на животното – велинградчанина П.Д.- 37г. Той съобщил, че вторник вечерта в местност край курортния град неизвестен е прострелял кучето му - от породата „българско овчарско куче“. На мястото е извършен оглед от дежурна група при РУ-Велинград, предприети са действия за установяване на извършителя. Оказало се, че това е 53-годишният К.В. от същия град. Той е ловец и прострелял животното със законно притежавана ловна пушка. Мъжът е задържан в ареста, а оръжието му, заедно с още две пушки са иззети. По случая е образувано полицейско производство. Това е втори случай в рамките на 4-5 дни на застреляно с пушка четириного, след като в края на миналата седмица мъж от пазарджишкото село Алеко Константиново вдигна мерника на съседско куче, което лаело срещу него и жена му.    ", "date": "2018.12.13", "title": "Задържаха велинградчанин, застрелял овчарско куче"}
{"url": "https://www.monitor.bg:443/bg/a/view/lion-hvana-poslednija-vlak-za-1-8-finalite-v-shampionskata-liga-152107", "text": "„Лион“ е последният осминафиналист в Шампионската лига. Френският тим се добра до равенство 1:1 като гост на „Шахтьор“ (Донецк) в прекия сблъсък между двата тима за последната свободна квота за следващата фаза. Жуниор Мораес изведе украинците напред в 22-ата минута, но Набил Фекир стана герой за гостите, вкарвайки изравнителния гол в 65-ата минута и така гарантира второто място в група “F”. Кралят на Европа „Реал“ (Мадрид) претърпя най-тежкото си домашно поражение в цялата история на европейските клубни турнири, като отстъпи с 0:3 на гостуващия ЦСКА (Москва) в последен от група G. Публиката на \"Сантиаго Бернабеу\" беше подготвена за среща без особено напрежение предвид протоколния характер за домакините. \"Лос меренгес\" обаче озадачиха най-вече с бледото си представяне след почивката. Единственият светъл лъч за мадридистите беше представянето на Винисус Жуниор. Чалов (37), Шенников (43) и Сигурдсон (73) отбелязаха за руснаците. Въпреки победата си \"армейците\" останаха на последно място в групата заради по-лоши показатели от „Виктория“ (Пилзен). „Реал“ си беше осигурил първото място в групата още предния кръг. Един от фаворитите за трофея – „Ювентус“, също загуби с 1:2 при гостуването си на „Йънг Бойс“. Срещата не беше решаваща за \"бианконерите\", които преди този двубой си бяха подсигурили класиране напред. Нападателят на швейцарците Гийом Оаро отбеляза две попадения (30-дузпа и 68-ата мин.), а Пауло Дибала оформи крайния резултат в 80-ата минута. „Юве“ се класира напред като първи в групата, следван от „Манчестър Юнайтед“. „Червените дяволи“ обаче също загубиха последната си среща – от „Валенсия“ с 1:2. Испанците, които са 15-ти в първенството, спечелиха на \"Местая\" в мач, ръководен от българския съдия Георги Кабаков. Солер откри резултата в 17-ата минута, а в началото на втората част Фил Джоунс си отбеляза автогол. Малко преди края влезлият като резерва Маркъс Рашфорд отбеляза почетно попадение за гостите.   Аякс - Байерн Мюнхен 3:3 (0:1 Левандовски 15, 2:1 Тадич 62, 81-дузпа, 2:2 Левандовски 87-дузпа, 2:3 Коман 90, 3:3 Зюле 90+5-автогол; ч.к Вьобер 66-Аякс, Мюлер 75-Байерн) Бенфика - АЕК Атина 1:0 (Грималдо 88; ч.к Галанопулос 87-АЕК) 1. Байерн 6 3 2 0 15:5 14 т. 2. Аякс 6 3 3 0 11:5 12 т. 3. Бенфика 6 2 1 3 6:11 7 т. 4. АЕК 6 0 0 6 2:13  0 т. Манчестър Сити - Хофенхайм 2:1 (0:1 Крамарич 16, 2:1 Сане 45, 61) Шахтьор Донецк - Лион 1:1 (1:0 Жуниор Мораес 22, 1:1 Фекир 65) 1. Манчестър Сити 6 4 1 1 16:6 13 т. 2. Лион 6 1 5 0 12:11 8 т. 3. Шахтьор Донецк 6 1 3 2 8:16 6 т. 4. Хофенхайм 6  0 3 3 11:14 3 т. Реал Мадрид - ЦСКА Москва 0:3 (0:1 Чалов 37, 0:2 Шенников 43, 0:3 Арнор Сигурдсон 73) Виктория Пилзен - Рома 2:1 (1:0 Ян Коварик 62, 1:1 Юндер 68, 2:1 Томас Чори 72; ч.к. Пелегрини 90-Рома) 1. Реал Мадрид 6 4 0 2 12:5 12 т. 2. Рома 6 3 0 3 11:8 9 т. 3. Виктория Пилзен 6 2 1 3 7:16 7 т. 4. ЦСКА Москва 6 2 1 3 8:9 7 т. Валенсия - Манчестър Юнайтед 2:1 (1:0 Солер 17, 2:0 Фил Джоунс 47-автогол, 2:1 Рашфорд 87) Йънг Бойс - Ювентус 2:1 (2:0 Оаро 28-дузпа и 68, 2:1 Дибала 80) 1. Ювентус  6 4 0 2 9:4 12 т. 2. Манчестър Юнайтед 6 3 1 2 7:4 10 т. 3. Валенсия 6 2 2 2 6:6 8 т. 4. Йънг Бойс 6 1 1 4 4:12 4 т. Жребият за 1/8-финалите в Шампионската лига ще бъде изтеглен на 17 декември от 13:00 часа българско време в централата на УЕФА в Нион, а веднага след него е и жребият за 1/16-финала в Лига Европа. : Борусия (Дортмунд), Барселона, Пари Сен Жермен, Порто, Реал Мадрид, Байерн (Мюнхен), Ювентус, Манчестър Сити  Атлетико Мадрид, Тотнъм, Ливърпул, Шалке 04, Рома, Аякс, Лион, Манчестър Юнайтед  Брюж, Интер, Наполи, Галатасарай, Бенфика, Валенсия, Виктория (Пилзен), Шахтьор (Донецк)", "date": "2018.12.13", "title": "„Лион“ хвана последния влак за 1/8-финалите в Шампионската лига"}
{"url": "https://www.monitor.bg:443/bg/a/view/skoda-scala-se-izkachi-v-po-visok-segment-152090", "text": "На специална церемония в Тел Авив чешката марка Skoda представи новия си модел Scala. Хечбекът трябва да замени Rapid Spaceback в гамата на чешката марка. Името Scala идва от латинската дума за „стълбище”. За мнозина името на колата ще изглежда странно, но самите чехи обясняват всичко много просто – новият модел ще бъде важна стъпка нагоре за завоюване на европейския пазар, където колата ще трябва да се бори с лидерите в С-сегмента Volkswagen Golf, Ford Focus и Opel Astra. Над екстериора на новия хечбек е работил Оливер Стефани, заменил в Skoda отишлия в BMW Йозеф Кабан. Дизайнът на модела има много общи черти с концепцията Vision RS, която беше представена неотдавна на автосалона в Париж. Важен детайл, който ще бъде пренесен в следващите модели на чешката марка, е големият надпис с името Skoda в задната част на Scala вместо обичайното лого. В основата на хечбека е модулната платформа MQB-A0, на която е базиран новият Volkswagen Polo. Общата дължина на колата е 4362 мм, широчината е 1793 мм, височината е 1471 мм, а междуосието е 2649 мм. За сравнение Volkswagen Golf е с дължина 4258 мм, широчина 1790 мм и височина 1492 мм, а междуосието е 2620 мм. Обемът на багажника е 467 литра, а при сгънати задни седалки капацитетът се увеличава до 1410 литра, което е най-голямата стойност в класа. Пространството в областта на коленете е 73 мм или точно колкото е в Octavia. Интериорът на Scala се различава от този, който сме виждали при другите модели на Skoda. В салона прави впечатление изправеният сензорен екран на мултимедийната система, който стандартно ще бъде 6,5-инчов, а срещу доплащане ще се предлага и с диагонал 8,0 или 9,2 инча. Бутоните за управление на климата и на централния тунел са класически, а воланът с плоско дъно придава спортен характер на Scala. Като опция ще се предлага цифрово табло с 10,25-инчов виртуален кокпит, който ще бъде най-големият сред автомобилите от С-сегмента. Списъкът с опции е много голям. Сред най-интересните са отопляем волан, напълно LED фарове, адаптивен круиз контрол, странични въздушни възглавници на втория ред, система за автоматично спиране и технология за автономно паркиране. На борда има и над 30 интелигентни решения от фирмената гама Simply Clever, като чадър във вратата на шофьора, двоен под на багажника, подвижни маси в облегалките на предните седалки, мрежи и куки за закрепване на багажи, джобове, ниши и USB портове за пътниците отпред и отзад. В гнездото отдясно на ръчната спирачка може удобно да се постави смартфон, а в поставката за чаши пред централния подлакътник има компактен контейнер за отпадъци. Салонът на Skoda Scala e почти толкова просторен, колкото този на Octavia, а мястото над главите на пътниците дори е по-голямо. Има и стъргалка за лед на гърба на капака на резервоара за гориво. Новата Skoda Scala ще се предлага в пет модификации на задвижване. Базовият модел е с 1,0-литров 3-цилиндров бензинов турбодвигател 1.0 TSI с мощност 95 к.с. и въртящ момент 175 Нм, съчетан с 5-степенна механична скоростна кутия. Следва също 1,0-литров 3-цилиндров бензинов турбодвигател 1.0 TSI, но с мощност 115 к.с. и 200 Нм, съчетан с 6-степенна механична скоростна кутия. Най-мощният бензинов агрегат е 1,5-литров 4-цилиндров турбомотор 1.5 TSI със 150 к.с. и 250 Нм със система за изключване на част от цилиндрите. В двигателната гама има и един 1,6-литров 4-цилиндров дизелов двигател със 115 к.с. и 250 Нм, съчетан с 6-степенна ръчна скоростна кутия. За всички двигатели без базовия като опция се предлага 7-степенна автоматична трансмисия DSG с два съединителя. Най-интересна ще бъде версията с двигател 1.0 G-TEC, работещ на природен газ (метан) с мощност 90 к.с. и 145 Нм, комбиниран с 6-степенна механична трансмисия. Всички мотори са оборудвани със система за старт/стоп и система за рекуперация на спирачната енергия, и отговорят на новите екологични норми Euro 6d-TEMP. Производството на Skoda Scala ще бъде в основния завод на компанията в Млада Болеслав, Чехия, като подготовката за производството е почти завършена. Продажбите на новия хечбек в Европа ще започнат през първата половина на 2019 г.", "date": "2018.12.13", "title": "Skoda Scala се изкачи в по-висок сегмент"}
{"url": "https://www.monitor.bg:443/bg/a/view/rusija-izgoni-slovashki-diplomat-152108", "text": "Руската страна обяви словашки военен дипломат за персона нон грата и му връчи съответната нота, по силата на която той трябва да напусне страната в течение на две денонощия. Актът на Москва е в отговор на решението на официална Братислава от края на ноември да изгони руски дипломат. Reuters съобщава, че Словакия подозира вече бившия служител на руското посолство в шпионска дейност в ЕС и НАТО.", "date": "2018.12.13", "title": "Русия изгони словашки дипломат "}
{"url": "https://www.monitor.bg:443/bg/a/view/razbiha-bankomat-v-plovdivskoto-selo-brestovica-152111", "text": "Апаши разбиха банкомат в пловдивското село Брестовица. Сигналът за това бил получен в полицията в Пловдив в 6,20 часа тази сутрин. Устройството за теглене на пари е било единствено в селото, а и за съседните населени места в радиус от около 15 км. Затова възрастните хора от Брестовица са шокирани от случилото се. Предполага се, че банкоматът е бил пълен с пари, защото предишният ден е бил зареден. Апашите са действали професионално. Те са напръскали със спрей охранителните камери на магазина, за да не бъдат заснети лицата им. Банкоматът е разрязан с флекс, след което вероятно е бил издърпан с лека кола. От полицията засега отказват информация каква е сумата, която е била отмъкната.  Очаквайте подробности!", "date": "2018.12.13", "title": "Разбиха банкомат в пловдивското село Брестовица"}
{"url": "https://www.monitor.bg:443/bg/a/view/jemen-otnovo-shte-iznasja-petrol-i-gaz-152106", "text": "Йемен ще възобнови износът на петрол и природен газ, съобщи Reuters. Договорката между враждуващите страни в кървавата, но не много известна по света гражданска война, са се разбрали за подновяване на износа на суровините по време на преговорите в Швеция, които се водят под егидата на ООН. Според статистиката от 2016 г. на картела ОПЕК, обхващаща и страни извън организацията, Йемен е експортирал по 24 хил. барела суров петрол на денонощие. Засега властите в разорената от войната арабска страна не уточняват какви количества въглеводороди на първо време ще е възможно да се продават зад граница.", "date": "2018.12.13", "title": "Йемен отново ще изнася петрол и газ"}
{"url": "https://www.monitor.bg:443/bg/a/view/operiraha-bebe-s-shest-prysta-na-kraka-v-bolnica-v-burgas-152110", "text": "Бебе с шест пръста на всеки крайник бе успешно оперирано в университетска болница „Дева Мария“ в Бургас. Състоянието, известно като полидактилия, е изключително рядко и лечението му е само оперативно. Това съобщиха от болницата. Пациентът е двумесечно бебе, което има допълнителен пръст на всеки от крайниците. Случаят е сложен, защото три от допълнителните пръстчета са с оформени стави. Проф. д-р Владимиров извършва операция първо на двете ръчички, а след тригодишна възраст на детето ще се оперират крачетата. „Многопръстието не е козметичен проблем, тъй като допълнителните пръсти създават функционални затруднения. Стандарт е пръстчетата на ръчичките да се отстраняват възможно най-бързо, а на крачетата да се изчаква тригодишна възраст, за да се проследи развитието на костите.“ обяснява светилото в ортопедията акад. проф. д-р Владимиров. „Предполагам, че е шокиращо за всеки родител да разбере, че бебчето му има повече пръстчета, но днешната медицина с лекота се справя с проблема. Уверявам родителите, че възстановяването в ранна възраст е изключително бързо и нетравмиращо и не трябва да се колебаят да потърсят специалист при наличие на проблем.“ допълва именитият ортопед.", "date": "2018.12.13", "title": "Оперираха бебе с шест пръста на крака в болница в Бургас "}
{"url": "https://www.monitor.bg:443/bg/a/view/lekari-iskat-zakonodatelni-promeni-za-ulesnenie-na-donorstvoto-152121", "text": "Необходими са законодателни промени, които да улеснят донорството у нас, а всеки български гражданин да може да заяви съгласието си, както и какво иска да дари – клетки, тъкани или органи. Това е мнението на координатора по донорство в УМБАЛ „Канев“ в Русе д-р Красимир Теодосиев, който бе подкрепен в позицията си от д-р Лидия Стефанова, координатор в периода 2005 – 2013 г. Според сега действащия закон всеки български гражданин може да заяви само несъгласие да стане донор след смъртта си. Д-р Стефанова припомни, че около 3000 души у нас са направили такъв отказ. По думите й по презумпция това означава, че всички останали граждани на страната са съгласни да са донори. В същото време лекарите са длъжни да питат роднините по пряка линия на пациента в мозъчна смърт дали желаят да дарят органите му, защото решението в крайна сметка е тяхно. За периода 2005 – 2013 г. в русенската болница в 9 случая близките на пациенти в мозъчна смърт са се съгласили да дарят органите им, като е имало и шест отказа. От 2014 г. до 2018 г. е имало 5 донорски ситуации, при които семействата са решили да дадат шанс за живот на чакащ за трансплантация. Последният случай е от 28 ноември т.г. В България годишно се реализират само около 25 донорски ситуации, припомни още д-р Стефанова. Според нея проблемът е в народопсихологията на българина, който преживява тежката загуба, но не поглежда и обратната страна, че у нас над 1100 души чакат своя втори шанс за живот.", "date": "2018.12.13", "title": "Лекари искат законодателни промени  за улеснение на донорството"}
{"url": "https://www.monitor.bg:443/bg/a/view/ochakvame-novijat-doktor-strejndj-prez-2021-152080", "text": "Феновете на „Доктор Стрейндж“ ще трябва да почакат до 2021 година за втория филм, проследяващ приключенията на героя от вселената на „Марвел“. По план снимките за лентата трябваше да стартират идната пролет, но тома ще се случи най-рано в началото на 2020 година. Една от причините е, че в момента още се търси сценарист на продължението на \"Доктор Стрейндж\". Под наметалото на героя отново ще видим актьорът Бенедикт Къмбърбач, който ще получи 7, 5 милиона британски лири за участието. Рейчъл Макадамс също ще се завърне в ролята на Кристин Палмър, която феновете обикнаха в първата продукция. На режисьорския стол ще седне Скот Дериксън. Компанията \"Марвел\" пази в тайна плановете си за този филмов проект, но се смята, че сценарият ще е готов следващата година.", "date": "2018.12.13", "title": "Очакваме новият \"Доктор Стрейндж\" през 2021"}
{"url": "https://www.monitor.bg:443/bg/a/view/lek-i-sposoben-laptop-ot-lg-152109", "text": "Предлаганите в магазините за електроника лаптопи са от известни в сферата компании, като HP, Dell, Asus, Samsung и Lenovo, но компанията за телевизори, телефони и бяла техника, LG, се намесва вече и при преносимите компютри. Точно преди потребителското изложение за електроника CES 2019, компанията добави два нови модела към серията си лаптопи gram, 17-инчов вариант и 14-инчово 2-в-1 устройство. gram 17 разполага с Thunderbolt 3 порт, за прехвърляне на данни, зареждане на устройства и подаване на видео към външен монитор, както и USB 3.1, HDMI и microSD портове. Клавиатурата е осветена и предлага избор между две настройки на яркостта, а четири точковия тъчпада е от стъкло. LG твърди, че батерията от 72 Wh, на gram 17, издържа до 19.5 часа употреба, като в реални условия, това може да не е точно така. Вероятно, батерията ще издържа поне цял ден работа и може би един филми, преди да се наложи да бъде заредена, но ще трябва да се изчака малко, преди да са налични реалните данни за живота на батерията.   Подобно на другите комбинирани устройства на пазара, gram 2-in-1 разполага с панта, завъртаща се на 360-градуса, която позволява устройството да ползва, като лаптоп или таблет. gram 2-in-1 е с 14-инчов 1080p IPS сензорен екран с Corning Gorilla Glass 5 и също използва 8-мо поколение Intel Core процесор, с до 16 GB RAM и SSD за съхранение. Няма информацията за цените и предлагането, но и двата модела, със сигурност ще присъстват на CES 2019, следващия месец в Лас Вегас.", "date": "2018.12.13", "title": "Лек и способен лаптоп от LG"}
{"url": "https://www.monitor.bg:443/bg/a/view/47-godishen-izgorja-jiv-vyv-furgona-si-152098", "text": "47-годишен мъж от санданското село Струма изгоря жив във фургона си. Около 03:24 часа на тел.112 е получен сигнал за горящ фургон в селото. Два екипа пожарникари от Сандански бързо се озовават на място и потушават огъня, но фургона вече е бил изгорял. Вътре пожарникарите открили овъгленото тяло на обитателя му. В момента следствена група от Сандански извършва оглед на място, за да се установят причините за пожара. Около 06:00 часа овъгленото тяло на Д.М. беше транспортирано в благоевградската морга за аутопсия.", "date": "2018.12.13", "title": "47-годишен изгоря жив във фургона си"}
{"url": "https://www.monitor.bg:443/bg/a/view/obviniha-shestima-ot-pytnata-agencija-za-incidenta-v-echemishka-152105", "text": "Окръжната прокуратура в София привлече като обвиняеми 6 длъжностни лица от Агенция „Пътна инфраструктура“ (АПИ) за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, съобщиха от прокуратурата. Инцидентът се случи на 5 февруари 2017 година в тунел „Ечемишка“. Обвинени са: - Л. Лазаров, в качеството му на Председател на Управителния съвет на АПИ и служител по транспорта; - И. Захариева, в качеството й на член на Управителния съвет на АПИ и служител по транспорта; - Д. Атанасов, в качеството му на член на Управителния съвет и Председател на УС на АПИ и служител по транспорта; - Г. Златев – директор на дирекция „Поддържане на пътната инфраструктура“ в АПИ и служител по транспорта; - Н. Сачанска – началник отдел „Основен ремонт и поддържане“ в дирекция „Поддържане на пътната инфраструктура“ в АПИ и служител по транспорта и - Г. Фучеджиев – старши експерт в отдел „Основен ремонт“ на дирекция „Поддържане на пътната инфраструктура“ в АПИ и служител по транспорта. Разследването е установило, че около 12.00 часа в деня на инцидента, в лявата транспортна тръба на тунел „Ечемишка“, в района на 40-и и 41–ви километър на автомагистрала „Хемус“, е навлязъл лек автомобил „Ауди“, управляван от Н. Николов, а на предна дясна седалка се е возела Е. Михайлова – сестра на водача на автомобила. Установено е, че автомобилът се е движил със скорост около 50 км/час, която е максимално допустима. В този период от време в тази транспортна тръба е организирано временно двупосочно движение, тъй като дясната транспортна тръба на тунел „Ечемишка“ е била в ремонт. Когато автомобилът „Ауди“ се е намирал на разстояние около 395 – 396 м от началото на тунела в посока Ботевград – София, се е разрушила дясната надлъжна метална конструкция, върху която са окачени осветителните тела в тунела. Преди това е била разрушена връзката между две съседни надлъжни греди. Надлъжната „П“-образна греда, разположена непосредствено зад разрушената връзка, заедно с монтираните върху нея осветителни тела падат върху пътната настилка. Последвало е частично разрушаване на двете съседно разположени връзки, при което две „П“- образни греди, заедно с монтираните върху тях осветителни тела, увлечени от първата греда, също са паднали. Една от гредите е попаднала върху покрива на автомобила. Поради напречно транслационно преместване, в посока обратна на посоката на движение на автомобила, гредата е пробила дясната част на панорамното стъкло, проникнала е в автомобила и се е забила в тялото на Е. Михайлова. Водачът на МПС не е имал каквато и да е възможност да избегне произшествието – установено е, че опасната зона на автомобила в конкретния случай е била в размер на 36-37 м, а когато разрушаването е започнало, той се е намирал на 13 м от мястото на удара с падналата греда. От този удар пострадалата е получила съчетана тежка гръдна и коремна травма, с тежки увреждания на черния дроб, несъвместими с живота и остра кръвозагуба, довели до травматичен шок. Смъртта е настъпила в кратък времеви интервал след инцидента и предвид тежестта на уврежданията е била неизбежна. В хода на разследването на Окръжната прокуратура в София е установено, че стоманената конструкция за окачване на осветителните тела е монтирана през 1984 г. и е пусната в експлоатация в началото на 1985 г. В периода от пускането в експлоатация, до инцидента са били извършвани редица огледи – през 1999 г., през 2004 г., през 2008 г., през 2012 г., през 2015 г. и през 2016 г. При всички огледи, експертите са давали препоръки за подновяване на антикорозионната защита, но това нито веднъж не е било изпълнено. Техническата експертиза е посочила, че от 1996 г. стоманената конструкция на съоръжението е повредена и следва да се поднови, тъй като е подложена на активна корозия в изключително неблагоприятна среда /постоянна влага, вредни газове, прах и др./. От направения оглед на стоманената конструкция е установено, че корозията на елементите е неравномерна с характерните признаци на язвена /петниста/ корозия, т.е. проникване на голяма дълбочина в тесни зони, над 50%. При извършеното изследване е установено, че след 2010 г. стоманената конструкция на съоръжението е станала потенциално опасна за експлоатация, а от 2015 г. конструкцията се е намирала в аварийно състояние. Според заключението на вещите лица основната причина за станалата авария на надлъжните стоманени греди, носещи осветителните тела, е липсата на нормална експлоатационна поддръжка на конструкцията и оставянето й без антикорозионна защита повече от 20 години. По делото са събрани данни за предхождащи произшествието пропадания на осветителни тела на пътното платно, както и за провиснали и паднали метални профили от носещата конструкция. През 2004г. и през септември 2009 г. са извършени технически прегледи на тунел „Ечемишка“, при които е констатирано лошото състояние на осветителната система, висока степен на корозия на носещата конструкция, чести повреди вследствие на къси съединения, пропадания на осветителни тела и опасност от пътно транспортни произшествия. От 2004 г. до настоящия момент от „Автомагистрали“ ЕАД /дружеството, осъществяващо поддръжка на тунела по договор/ до АПИ са изпратени множество писма, доклади, констативни протоколи и др. документи за тежкото състояние на осветителната уредба и носещата конструкция. По докладите и сигналите ръководството на АПИ не е предприело съответни действия. На 07.08.2015 г. АПИ е сключила договор с „Ферокс Къмпани“ ЕООД, на което е възложила извършването на оценка на текущото състояние на осветителните уредби на тунел „Ечемишка“ и др. тунели. В изпълнение на този договор „Ферокс къмпани“ ЕООД, на 04.01.2016 г. изпраща доклад до АПИ, в който е посочено, че „осветителните тела падат върху платното, че конструкцията е със сериозна пробивна корозия на много места и самоволно падат парчета върху пътното платно и движещите се автомобили, че положението в „Ечемишка“ е най-зле, като там инсталацията може да се определи като ОПАСНА!“. В този доклад е отправена препоръка за подмяна на конструкцията и осветителните тела в тунела. С решение от 20.01.2016 г. Управителният съвет на АПИ е приел доклада за извършения одит на функционалното и енергетично обследване на осветителните системи на тунелите, изготвен от „Ферокс Къмпани“ЕООД. Не са предприети каквито и да е действия за ремонт на осветителната система на тунела. Така Д. Атанасов, Лазар Лазаров и И. Захариева, като членове на УС на АПИ са нарушили правилата за експлоатация на пътното съоръжение и не са изпълнили нормативно установените си задължения и тези произтичащи от характера на работата за: - назначаване на комисия от независими експерти със задача да направят анализ на рисковете при установената промяна в условията за експлоатация в тунела; - осигуряване на необходимите средства и възлагането на ремонт или отстраняване на крайно опасната силно корозирала, деформирана стоманена конструкция, на която е окачена осветителната уредба; - предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок; - гарантиране на нормалната експлоатация и осигуряване безопасността на автомобилния трафик в тунела. Г. Златев, като директор на дирекция „Поддържане на пътната инфраструктура“ – АПИ, Н.Сачанска, като началник отдел „Основен ремонт“ в дирекция „Поддържане на пътната инфраструктура“ - АПИ и Г. Фучеджиев, като старши експерт в отдел „Основен ремонт“ на дирекция „Поддържане на пътната инфраструктура“ в АПИ не са изпълнили задълженията си по изготвяне на становища и заключения относно фактическото състояние на тунела при установената промяна в експлоатацията му, по одобряване на задания, ръководство и контрол на дейността, свързана с ремонта и поддържането на пътното съоръжение - тунел, разработване на планове, бюджети и програми за ремонт и поддържане - при установената промяна в условията за експлоатация в тунела - предприемане своевременни мерки за извършване на профилактични ремонтни дейности, предотвратяващи или ограничаващи интензивността на корозията по металната конструкция в лявата тръба на тунела или отстраняване на крайно опасната силно корозирала, деформирана стоманена конструкция, на която е окачена осветителната уредба, по предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок и по гарантиране на нормалната експлоатация и осигуряване безопасността на автомобилния трафик в тунела. По делото са събрани множество доказателства, вкл. заключение на експертиза относно състоянието и корозията на метала на носещата конструкция на осветителната уредба на тунела, изготвено от Института по металознание – БАН. Основните изводи относно причините за разрушаването на металната конструкция, настъпилото произшествие, извършените проверки на тунела и действията на АПИ са в резултат от заключението на комплексна експертиза, изготвена от седем вещи лица със съответна специалност.", "date": "2018.12.13", "title": "Обвиниха шестима от пътната агенция за инцидента в „Ечемишка“"}
{"url": "https://www.monitor.bg:443/bg/a/view/varnenskijat-balet-na-trimesechen-gastrol-v-anglija-152092", "text": "Балетната трупа на Варненската опера заминава на 17 декември, за пръв път в своята 70-годишна история, на тримесечно турне във Великобритания заедно с екипа на Третия международен балетен форум – Варна 2018, който приключва ден по-рано. В Кардиф, Манчестър, Лондон и други английски градове избраните с кастинг балетни артисти от Русия, България, Франция, Испания, Италия и други страни, общо 14 националности, ще изнесат 117 представления на „Пепеляшка“, „Зле опазеното момиче“, „Снежанка“,„Лешникотрошачката“ и „Лебедово езеро“. Публиката в морската столица вече аплодира премиерните спектакли на Варненската опера за тази година на „Пепеляшка“ от Сергей Прокофиев - хореографска редакция Сергей Бобров, „Зле опазеното момиче“ от Петер Хертел - хореография Александър Горский, и „Снежанка“ по музика на Чайковски - хореографска версия на Красноярския театър за опера и балет - Русия. „Снежанка“, наричан още „четвъртия балет“ на Чайковски, макар че той няма такъв балет, поставен сега за пръв път в България, бе посрещнат с възторг от зрителите. Тази вечер във Варна ще се танцува „Лешникотрошачката“ - най-играният балет в цял свят по Коледа. В ролите на Мари и Принца се изявят Анастасия Белоногова и Франциско Руис, които се редуват в представленията с Елена Свинко и Марчело Пелицони.„Лебедово езеро“, наречено „балета на балетите“, е в интересната хореографска редакция на Сергей Бобров с много черни лебеди и неочакван край. Главните роли изпълняват: Одета/Одилия – Елена Свинко или Анастасия Белоногова, Принц Зигфрид – Марчело Пелицони или Франциско Руис, Ротбарт – Павел Кирчев или Максим Иконостасов, Бино – Франческо Бруни.", "date": "2018.12.13", "title": "Варненският балет на тримесечен гастрол в Англия"}
{"url": "https://www.monitor.bg:443/bg/a/view/premieryt-borisov-shte-uchastva-na-redovnoto-zasedanie-na-evropejskija-syvet-v-bruksel-152097", "text": "Министър-председателят Бойко Борисов ще участва в редовното заседание на Европейския съвет днес и утре в Брюксел. Това съобщиха от правителствената информационна служба. Темите, които ще дискутират лидерите на 28-те страни, са Многогодишна финансова рамка 2021-2027, единния пазар, миграцията, както и противодействие на дезинформацията, външни отношения, граждански консултации по бъдещето на Европа и климатични промени. Лидерите от ЕС-27 ще обсъдят още оттеглянето на Обединеното кралство от ЕС. Очаква се канцлерът Себастиан Курц, който представлява австрийското председателство, да направи обзор на напредъка по изпълнението на заключенията от предходни заседания на Европейския съвет.", "date": "2018.12.13", "title": "Премиерът Борисов ще участва на редовното заседание на Европейския съвет в Брюксел"}
{"url": "https://www.monitor.bg:443/bg/a/view/posochiha-naj-bezopasnite-avtomobili-na-2018-ta-152100", "text": "Независимата европейска организация (Euro-NCAP) обяви най-безопасните автомобили на изминаващата година, сочи информация на сайта й. Рейтингът е съставен след серия от краш-тестове на возила от различни марки и класове. Най-добрите са подредени в 4 категории. В категориите „Голям семеен автомобил” и „Хибриди и електромобили” за кола с най-нисък риск за използване е избран Lexus ES 300h. Моделът получава 91% за безопасност на водача и възрастните пътници, 87% - за безопасността на децата и 90% - за пешеходците. Работата устройствата на автомобила, отговарящи за безопасността са оценени на 77%. За най-безопасен малък семеен автомобил е признат хетчбекът Mercedes-Benz A-Class. Тя получава 96% за безопасност на водача и възрастните пътници, 91% - за защита на децата и 92% - за пешеходците. Технологиите й за безопасност са оценени със 75%. За най-добър кросоовър на 2018-та е определен Hyundai Nexo. По вече споменатите параметри той набира съответно 94%, 87%, 67% и 80%.", "date": "2018.12.13", "title": "Посочиха най-безопасните автомобили на 2018-та"}
{"url": "https://www.monitor.bg:443/bg/a/view/shakira-olekna-s-14-5-miliova-evro-152060", "text": "Колумбийска певица Шакира заплати на данъчната служба на Испания 14, 5 милиона евро, за да погаси задълженията си към фиска за периода 2012-2014 година, съобщи в. \"Периодико\". Поп звездата беше заподозряна в укриване на данъци. Въпреки издължената сума от 14,5 милиона евро, прокуратурата на град Барселона продължава подготовката на иска срещу Шакира за укриване на данъци. Ако нейният случай стигне до съда, погасяването на задълженията ще бъде в нейна полза. Изпълнителката на Clandestino живее в каталунската столица заедно със съпруга си - защитникът на футболния клуб \"Барселона\" Жерар Пике от 2011 година. Съгласно испанските закони гражданин, който пребивава на територията на страната над шест месеца, автоматично става данъчно задължен към пиренейското кралство. Това означава, че лицето е длъжно да плаща данъци върху всички свои доходи, включително и върху тези, получени от чужбина. Следствието не изключва, че Шакира е давала вид, че живее на Бахамските острови, за да избегне плащането на данъци в Испания.", "date": "2018.12.13", "title": "Шакира олекна с 14, 5 милиова евро"}
{"url": "https://www.monitor.bg:443/bg/a/view/stolichna-obshtina-s-kalkulator-za-izchislenie-na-danyk-za-mps-onlajn-152099", "text": "По предложение на Столична община, \"Информационно обслужване\" АД изработи електронен калкулатор, чрез който всеки собственик на моторно превозно средство в София може да изчисли какъв данък МПС ще дължи за 2019 г. Това съобщиха от общината. Новата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата. В калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия или големия талон. Чрез калкулатора всеки собственик може да се ориентира какви стойности на данък МПС се получават за автомобила му. В момента калкулаторът може да бъде намерен ", "date": "2018.12.13", "title": "Пуснаха онлайн калкулатор за изчисление на данъка за колите"}
{"url": "https://www.monitor.bg:443/bg/a/view/gorja-kola-pred-zavedenie-v-pazardjik-152103", "text": "Лек автомобил“ Ланча Ипсилон“ е изгорял в Пазарджик на ул.“Г.Бенковски“ пред кафене“ Парадайз“. Нанесени са щети и на втора кола“  Фолксваген Голф“, паркиран в колоната пред заведението, а на мястото са били изпратени два екипа на местната служба „ Пожарна безопасност и  защита на населението“, които са потушили огъня. Пламъците са тръгнали най-вероятно от самозапалване.", "date": "2018.12.13", "title": "Горя кола пред заведение в Пазарджик"}
{"url": "https://www.monitor.bg:443/bg/a/view/nikolaj-banev-razsledvaneto-sreshtu-men-i-semejstvoto-mi-e-kato-selska-vecherinka-152101", "text": "Николай Банев определи разследването срещу него, съпругата му Евгения и майка му като селска вечеринка.  И отрече възможността в международна банка, която е на борсата в Лондон, да може някой да вкара 600 милиона евро - изпрани пари. Всичко това Банев определи като пълен смях, съобщи БТА. А на въпроса защо се е стигнало до тук, той препрати журналистите да потърсят отговор от властта. В момента спецапелативният съд решава дали да го пусне от ареста заедно с Евгения Банева.", "date": "2018.12.13", "title": "Николай Банев: Разследването срещу мен и семейството ми е като селска вечеринка "}
{"url": "https://www.monitor.bg:443/bg/a/view/tonove-shokolad-paviraha-ulica-v-germansko-gradche-152104", "text": "Тонове шоколад се разляха по улиците на германския град Верл, съобщи Soester Anzeiger. Шоколадът се втвърдил и било много трудно да се почисти. Според шефа на фирмата Маркус Лаки, причината за аварията е повреда в котела за приготвяне на шоколад. Проблемът е отстранен и фабриката за шоколад вече работи. На помощ в почистването са дошли от пожарната в града.", "date": "2018.12.13", "title": "Тонове шоколад павираха улица в германско градче "}
{"url": "https://www.monitor.bg:443/bg/a/view/evrostat-dve-treti-ot-mladite-bylgari-jivejat-v-prenaseleni-jilishta-152094", "text": "Около 62% от младите българи на възраст между 15-29 години, или близо две трети от младото поколение у нас в тези възрастови граници, живее в пренаселени жилищни условия, показват данни от анализ на Евростат за жилищните условия в страните от ЕС през 2017 г. Средният показател за наличието на тежки жилищни условия за младите европейци в ЕС е бил 27 на сто. Пред нас по този показател се нарежда единствено Румъния, където 65 на сто от младежите там на възраст 15-29 г. живеят в условия на пренаселеност. Пренаселеността на жилищата у нас като цяло е била по-висока в градовете - 48 на сто, в сравнение със селските райони, където е 3 на сто. Освен това по данни на НСИ, у нас около 1 милион домакинства живеят в жилища, които се споделят от повече от едно семейство, тоест в едно жилище съжителстват няколко поколения, като в големите градски центрове приблизително 6-8 човека живеят в двустаен апартамент от 60 квадратни метра. Най-засегнати от нивата на пренаселеност са били домакинствата, които живеят в риск от бедност - 50 на сто от българите с ниски доходи са страдали и от липса на нормални жилищни условия. Децата и тийнейджърите в подобни домакинства са били още по-потърпевши откъм нормални жилищни условия - 80 на сто от подрастващите в условия на риск от бедност са страдали и от липса на нормални жилищни условия. На този фон съществува и друга диспропорция - у нас има около 3,9 милиона жилищни единици /по данни на НСИ/, но домакинствата у нас, които са около 3 милиона - обитават 2,7 милиона жилища, тоест съществува огромен жилищен излишък от близо 1,2 милиона жилища. В градските райони у нас има незаети около 650 хиляди жилища - 25 процента от жилищния фонд в градовете, а в селските райони - около 580 хиляди или 43 на сто от жилищата в селата. Тази статистика включва както вилни имоти, които не се ползват целогодишно, така и необитаеми с години имоти, които обаче имат собственици. Само в столицата и областта незаетите жилища са около 200 хиляди, в Бургас - около 120 хиляди, във Варна - 80 хиляди и т.н.", "date": "2018.12.13", "title": "Евростат: 2/3 от младите българи живеят в пренаселени жилища"}
{"url": "https://www.monitor.bg:443/bg/a/view/ot-ponedelnik-trygva-prodajbata-na-elektronnite-vinetki-152095", "text": "От 17 декември (понеделник) започва продажбата на електронни винетки от сайта bgtoll.bg и мобилното приложение. Цената остава същата, както на стикер винетките. Това каза пред БНТ проф. Олег Асенов, експерт към Агенция ,,Пътна инфраструктура“ (АПИ). Той припомни, че се въвежда новата уикенд винетка, чиято цена е 10 лв. и е само за леките автомобили. Периодът на валидност на тази винетка ще започва от 12:00 ч. в петък и ще завършва неделя в 23:59 часа. „Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става посредством дебитна и кредитна карта, както и с карта за гориво. Шофьорите ще могат да купят е-винетка и от пунктовете за продажба, разположени в търговските обекти“, посочи проф. Асенов, цитиран от пресцентъра на АПИ. Нарушителите ще бъдат засичани чрез регистрационния номер на автомобила от камери, разположени по пътната мрежа и в мобилните екипи на т.н. тол контрол. Те ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място. Размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3,5 до 12 т – 125 лв. и за тежкотоварните над 12 т 175 лв. Контролните автомобили са оборудвани с ПОС терминали и плащането на таксата ще става с дебитна или кредитна карта. „След заплащане на компенсаторна такса пътуването ще може да продължи до края на астрономическия ден без винетка, но на следващия ден, ако не се закупи винетка, отново е налице нарушение“, подчерта проф. Олег Асенов. При отказ таксата да се плати на място ще се счита, че отказваме да признаем нарушението – в този случай  следва отнемане на талона на автомобила. От 16 август 2019 г. се въвежда тол такса за изминато разстояние за тежкотоварните автомобили над 3,5 тона. „До 15 август включително автомобилите над 3,5 т също ще заплащат електронна винетка“, разясни Асенов.", "date": "2018.12.13", "title": "От понеделник тръгва продажбата на електронните винетки"}
{"url": "https://www.monitor.bg:443/bg/a/view/vlak-derajlira-kraj-ankara-zaginali-i-raneni-152093", "text": "Девет души са загинали, а повече от 50 са били ранени, след като скоростен влак излезе от релските до турската столица Анкара. Броят на жертвите на влаковата катастрофа в Турция продължава да расте, съобщи турската частна телевизия НТВ, позовавайки се на министъра на транспорта Джахит Турхан. Инцидентът стана тази сутрин в окръг Анкара, Централна Турция, скоро след потеглянето на скоростния влак, когато машината се сблъска с локомотив, извършващ инспекция на релсовия път. Турхан уточни, че високоскоростният влак е потеглил от анкарската гара в 6.30 ч. (5.30 ч. българско време), а около шест минути по-късно се е блъснал челно в локомотива. По последни данни са загинали общо девет души, като трима от тях са машинисти, а останалите шестима пътници. Един от пътниците е издъхнал в болницата, каза още министърът. В лечебни заведения към момента са настанени 47 пътници на високоскоростния влак, добави Турхан и пожела на всичките бързо оздравяване. Анкарската прокуратура е започнала разследване по случая. Министерството на транспорта и инфраструктурата съобщи по-рано днес, че локомотивът, извършващ контрол на релсите, не е трябвало да се намира на мястото на катастрофата. Възможно е проблемът да е резултат от сигнализационен или комуникационен проблем, посочва телевизията.", "date": "2018.12.13", "title": "Влак дерайлира край Анкара - загинали и ранени"}
{"url": "https://www.monitor.bg:443/bg/a/view/mitropolit-antonij-predi-njakoj-da-stane-donor-da-se-dokaje-mozychna-smyrt-152096", "text": "Едно от условията на Българската православна църква, което трябва да се изпълни, за да даде благословията си за донорството у нас, е въвеждането на Ядрено-магнитен резонанс, ангиография и независима комисия трябва да установят мозъчната смърт на човек, преди той да стане донор на органи. Това коментира пред БНТ Западно и средноевропейският митрополит Антоний. Той допълни, че Църквата изхожда от принципа, че донорството е висша проява на християнска любов, заради което донор е редно да се става след изрично съгласие. Според сегашния закон не се иска изрично съгласие на самия донор, а липсата му на отказ се смята за съгласие. Изхождайки от принципа, че донорството е личен, осъзнат акт, Светият Синод призовава донорите да дават изричното си съгласие и да изброят какви органи или тъкани желаят да дарят след смъртта си. Това обясни Западно и средноевропейският митрополит Антоний. \"Друга важна позиция в нашето становище е установяването на мозъчната смърт, тъй като досега тя може да се констатира от лекарите без специални средства\", добави той. Трябва да има специализирани центрове за трансплантация, за да може да се извършва тя презицно, допълни митрополит Антоний. Той подчерта, че позиция на Църквата е, че донорството е висш акт на любов. Трябва да се инвестира в информираност на гражданското общество как хората могат да бъдат полезни в мисията си на донори. В гранични случаи решението трябва да е на лекарите, водени от принципите на биоетиката, заяви митрополит Антоний. \"Позицията на Светия Синод е ясна и категорична. От там нататък Здравното министерство трябва да намери механизми за решаване. Ние няма как административно да наложим това становище. Ние сме го изразили, тъй като то бе поискано. Това е позицията на БПЦ\", каза още той. Митрополит Антоний изтъкна, че становището на Църквата е свързано с морала и достойнството на лекарите и запазването на правото на личния избор на самите донори. Здравният министър Ананиев отправи молба към патриарх Неофит да насърчи и подкрепи донорството на органи при настъпила мозъчна смърт.", "date": "2018.12.13", "title": "Митрополит Антоний: Преди някой да стане донор, да се докаже мозъчна смърт "}
{"url": "https://www.monitor.bg:443/bg/a/view/spipaha-7-uchenici-s-falshivi-bolnichni-te-sydjat-direktorkata-152081", "text": "Съд, прокуратура и полиция нищят едновременно грандиозен скандал с фалшиви болнични в бургаската Гимназия за чужди езици, по-известна като Руската. Седем ученици от 12-ти клас били спипани с изфабрикувани медицински бележки, с които опитали да извинят отсъствията си. Последвало най-суровото наказание и след педагогически съвет те били отстранени от училище и прехвърлени в индивидуална форма на обучение. Седемте наказани дванадесетокласници обаче отвърнали незабавно на удара и дали под съд директорката. В административния съд на Бургас са заведени общо 7 дела, колкото са и наказаните, които вече са насрочени. С подадените жалби учениците искат от съда да отмени административните заповеди, с които те са отстранени и прехвърлени в индивидуално обучение. Сагата започнала в средата на октомври, само месец след старта на учебната година, но досега се пазеше в тайна. Седмината представили на класния си ръководител фалшиви медицински бележки, за да извинят отсъствията си. Той обаче веднага забелязал, че са ментета. Всички без изключение били издадени от един и същи лекар, а освен това тотално били сгрешени и датите. В една от тях пишело, че е издадена на 9-ти октомври, а за дата на боледуването било посочена 17-ти октомври. От ръководството на школото се задействали и извършили проверка. Свързали се с доктора, издал бележките, който бил категоричен, че не е издавал такива документи, дори и печатът му бил различен. Дванадесетокласниците пък, някои от които имат навършени 18 години твърдели, че нямали никаква представа, че болничните им са фалшиви. Въпреки, че признали, че си ги \"купили\", те се кълнели, че не знаят кой ги е фалшифицирал. Освен извинителните бележки, някои от учениците изфабрикували и подписи на родителите си под придружаващите бележките декларации, с които родителите заявявали, че са информирани за заболяванията и отсъствията.   Когато разбрали, че заради подправените медицински не могат да завършат като редовни ученици последния клас от гимназията, сгафилите хлапаци обявили съдебна битка на училищното ръководство и завели дела. Дори и да не ги спечелят, жалбите им до Административния съд са блокирали влизането в сила на наказанията, а процеса едва ли ще приключи до края на учебната година.  От школото обаче също са се хванали на контра и случаят вече е стигнал до полицията и прокуратурата. От държавното обвинение съобщиха, че вече се води разследване. \"Въз основа на постъпилите материали от Икономическа полиция, наблюдаващият прокурор е преценил, че са налице данни за извършено документно престъпление. Съставени са неистински медицински бележки. Ще се разследва деянието, назначени са графологични и технически експертизи, предстои разпит на свидетели, включително и на лекаря, който е посочен в документите\", коментираха от прокуратурата.  Едно от децата си признало, че купило извинителната бележка срещу 60 лева от свой връстник от друго училище. Въпреки това до реални последици за учениците едва ли ще се стигне, тъй трябва да се докаже кой е изготвил фалшификатите, което е много трудно, коментираха запознати. ", "date": "2018.12.13", "title": "Спипаха 7 ученици с фалшиви болнични, те съдят директорката"}
{"url": "https://www.monitor.bg:443/bg/a/view/biblejski-sujeti-ot-shagal-i-dali-v-galerija-oborishte-5-152091", "text": "През декември новооткритата галерия „Оборище 5“, наследник на Музейна галерия за модерно изкуство, ще предложи на българската публика библейски сюжети от големите модернисти на XX век – Марк Шагал и Салвадор Дали. Посетителите ще могат да се насладят на оригинални графични произведения от сериите „Библия Сакра“ на Салвадор Дали и „Библия“ на Марк Шагал. Серията „Библия Сакра“ на Салвадор Дали съдържа цветни литографии (смесена техника), направени по акварели, създадени от Дали между през 1963-1964 г. Това е и най-голямата публикувана серия с илюстрации от Салвадор Дали, издадена от \"Ридзоли едишънс\" – Милано, Италия. Изданието е поръчано от Джузепе Алберто – добър приятел и водещ покровител на Дали. Знаейки, че изработването на илюстрациите ще изисква художникът добре да изучи Библията, Алберто се надявал по този начин да върне приятеля си към вярата и католическата църква. Алберто смятал, че Дали е твърде обсебен от съпругата си Гала. Илюстрациите, богати на цвят и съдържание, показват обхвата на креативността на Дали и разкриват широтата на художествените образи – от библейски до митологични. Работите демонстрират и спонтанността на Дали, който зареждал аркебуз – старинна пушка, с капсули, пълни с мастило, и стрелял върху празните листове хартия. Получените мотиви били инкорпорирани в серията с илюстрации. Библейските сюжети вдъхновяват и Марк Шагал през целия му творчески път. Интересен факт е, че през 1931 г. големият колекционер на картини Амброаз Волар изпраща художника на пътешествие в Палестина. Там той проучва местностите, където са се развивали едни от най-драматичните събития от Стария завет. През периода на 50-те и 60-те години Шагал трескаво работи по различни офорти и литографии, пресъздаващи вълнуващи сцени и образи. През 1960 г. е създадена и една от най-емоционалните му серии, посветени на библейските текстове. Портфолиото включва общо 24 цветни литографии, всяка от които илюстрира сцена от старозаветен текст. Сред тях попадат „Изгонването на Адам и Ева от Райската градина“, „Молитвата на Йов“ и други. Всички произведения от Библейската колекция са предназначени за продажба и са перфектен коледен подарък. В периода от 14 до 24 декември всеки ден галерия „Оборище 5“ ще предлага по една творба с 15 % отстъпка.", "date": "2018.12.13", "title": "Библейски сюжети от Шагал и Дали в галерия \"Оборище 5\""}
{"url": "https://www.monitor.bg:443/bg/a/view/oskarite-ostavat-bez-vodesht-152075", "text": "Бляскавата церемония за връчването на наградите „Оскар“ е възможно да се проведе без участието на водещ. До обмислянето на подобен вариант се стигна, след като преди дни актьорът със завидни комедийни заложби Кевин Харт се отказа от тази позиция. Миналата седмица звездата от филма „Джуманджи“ съобщи в Туитър, че се отказва от офертата, заради масовото негодувание, което предизвика за стари свои хомофобски изказвания. Това свари неподготвени както американската киноакадемия, така и телевизионната компания Ей Би Си, която предава на живо събитието. Затова сега се разглежда възможността въобще да се мине без основен водещ. Вместо него на сцената най-вероятно ще бъде поканена голяма група филмови знаменитости, които ще се появяват един след друг. Следващата церемония по връчването на наградите \"Оскар\", която ще е 91-а в историята, е предвидена за 24 февруари 2019 година.", "date": "2018.12.13", "title": " Оскарите остават без водещ"}
{"url": "https://www.monitor.bg:443/bg/a/view/bylgarka-pokori-masters-of-dance-v-germanija-snimki-152045", "text": "Българка си извоюва място на финала на ново танцувално риалити предаване в Германия. Шоуто носи името Masters Of Dance и в него ще видим младата Албена Даскалова, която е родом от Добрич. Форматът се снима в студио в Кьолн, рекламната кампания за него тече в цялата страна, а първият от общо пет епизода ще бъде излъчен тази вечер по Подобно на други риалити състезания в това има четирима известни съдии, които си избират по шест танцьора всеки. След предварителния кастинг, избраните късметлии се подготвят в тренировъчен лагер, преди да отидат на голямата сцена. Там селектираните отбори се изправят в дуели и всеки път отпада някой, докато на финала не останат само три тима. Всеки отбор които могат да се сменят всяко предаване, както и групов танц, с които се състезават срещу другите отбори. Танцьорите имат всички стилове на разположение – хип-хоп, джаз, балет, латино, контемпорари и т. н. Албена и партньорът й на сцената Винценц Дьорлиц са много горди от постижението си и дори имат своя страница с фенове в социалните мрежи. а той е на 22. Заедно двамата покоряват сцената от 2016-а. Албена и Винценц се състезават за немския национален отбор. Те са част от Топ 6 в Германия, топ 70 в световната ранглиста от около 3000 двойки и могат да се похвалят с множество финали на национални и интернационални турнири.", "date": "2018.12.13", "title": "Българка покори Masters Of Dance в Германия (СНИМКИ)"}
