{"url": "https://www.monitor.bg:443/bg/a/view/zaporiraha-imane-na-trajcho-trajkov-za-2-4-mln-lv-145331", "text": "Съдът е запорирал 1/2 от апартамент, ателие, дворно място, паркомясто, акции, както и влогове и депозити на бившия енергиен министър и настоящ общински съветник Трайчо Трайков. Това е станало след проверка на Антикорупционната комисия, започнала в началото на 2017 г. Тя е открила несъответстие между доходите и имуществото на бившия енергиен министър за над 2,4 млн. лева, съобщи по Нова телевизия председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Проверката срещу Трайков е заради обвинението му за продажбата на остатъчния държавен дял на ЕВН. По това дело Трайков отговаря пред закона заедно с друг ексминистър – Симеон Дянков и олигарха Иво Прокопиев. Самият Трайков не веднъж е участвал в проекти, зад които прозира сянката на енергийния бос. Името на проваления политик дори се появи в стенограмата по т.нар. АРГО-гейт от която лъснаха обвързаностите между олигархията и професионалните протестъри у нас. В разговор, на който се кове поредната политическа кандидатура на задкулисния кръг, Трайков намеква, че „сивото финансиране“ на бъдещите политнапъни на олигарсите може да дойде от забегналия зад граница банкер Цветан Василев. Последният също е клиент на комисията „Антикорупция“, а искът срещу него е рекорден за страната ни (виж горе – б.р.). Иначе проверката на имането на Трайков е започнала в началото на 2017 г., каза Георгиев. Несъответствието между доходите и имуществото на бившия енергиен министър Трайчо Трайков е за над 2,4 млн. лева, заяви шефът на Комисията по антикорупция. „До петък бившият икономически и енергиен министър Трайчо Трайков трябва да декларира откъде има тези пари. След това има две седмици за възражения пред нас“, обясни още Георгиев. В случай че не успее, КПКОНПИ ще внесе в СГС иск за отнемане на незаконно придобито имущество. Според прессъобщение на КПКОНПИ цената на бъдещия иск е 2 375 664,55 лв. и включва 1/2 от няколко недвижими имота, акции в търговски дружества, банкови сметки, както и 1 366 795,73 лв. представляващи наличност по сметки при инвестиционен посредник. \"Разкрихме банкова тайна и разполагаме с цялата данъчна информация. Сега подканваме лицето да връчи декларация, с която да докаже доходите си. Крайният срок за това е петък. Ако не подаде тази декларация, всичко запорирано се отнема\", допълни шефът на КПКОНПИ. Запорът на Трайков включва и 1,366 млн. лв. по сметка в инвестиционен посредник. По темата с разследванията срещу семейство Ветко и Маринела Арабаджиеви Пламен Георгиев пък уточни, че работата на комисията ще отнеме поне 7-8 месеца. Трябвало да се анализират много документи, тъй като това били лица с голяма икономическа активност. Тече проверка и за имуществото на бившата кметица на столичния район \"Младост\" Десислава Иванчева. Тя е подсъдима за вземане на подкуп в особено големи размери. \"Има сигнали за корупция срещу депутати от всички политически сили. Въпросът е дали ще можем да съберем достатъчно данни, които да предоставим на прокуратурата\", обясни още председателят на КПКОНПИ пред Нова телевизия. Той каза, че и депутатът Делян Пеевски е бил проверяван вследствие на подаден до комисията сигнал. Тъй като срещу Пеевски няма повдигнати обвинения експертите направили проверка по документи на имуществото му. Тя не установила никакви нередности. Георгиев каза още, че общо 148 души от тези, които по закон са длъжни да подават имуществени декларации, не са сторили това. Сред тях били 23-ма кметове, председатели на общински съвети, главни архитекти, 66-има директори на болници, един бивш депутат. Настоящите народни представители, както и министрите от кабинета \"Борисов 3\" вече са предоставили изискваните документи. В ръцете на съда пък имало 288 дела, свързани със запор на имущество, по които се очаквало магистратите да се произнесат. От основаването на КПКОНПИ до момента е поискан запор на различни активи на стойност 3,8 млрд. лева. Отнета е собственост за 120 млн. лева.", "date": "2018.09.26", "title": "Запорираха имане на  Трайчо Трайков за 2,4 млн. лв"}
{"url": "https://www.monitor.bg:443/bg/a/view/streljaha-po-tramvaj-7-145340", "text": "Неизвестни лица откриха стрелба по трамваи по линия номер 7 в София, съобщи групата \"Забелязано в София\". Уцелени са две от мотрисите. Нападението се е случило около 21.20 ч. между спирките „Триъгълника“ и „Хан Кубрат“. За щастие няма пострадали, но са счупени няколко прозореца на мотрисите. Снимки от мястото на инцидента бяха разпространени във Фейсбук групата „Забелязано в София“. От пресцентъра на общината потвърдиха за инцидента, а по случая вече работят и полицаи от Второ районно управление.", "date": "2018.09.26", "title": "Стреляха по трамвай 7"}
{"url": "https://www.monitor.bg:443/bg/a/view/volfgang-shusel-nepopravim-optimist-sym-za-bydeshteto-na-evropa-145337", "text": "\"Непоправим оптимист съм за бъдещето на Европа\". Това подчерта днес федералният канцлер на Австрия 2000-20007 г. д-р Волфганг Шусел, който изнесе в Икономическия университет във Варна публична лекция. Поканата е на академичното ръководство на ВУЗ-а,на който гостът е доктор хонорис кауза от 2015 г. Известният европейски лидер заяви убеждението си, че въпреки турболенциите,глобализацията,бежанската криза,Брекзин,търговските войни,които се водят по света,Европа е научила своите добри уроци и излиза по-силна от подобни кризи.Според д-р Шусел оптимизмът му се гради върху двете големи обещания,върху които се основава ЕС-сигурност и благосъстояние на неговите гряждани,икономически просперитет.Гости на лекцията бяха Н.Пр. Андреа Вике, извънреден и пъномощен посланик на Австрия у нас,кметът на Варна Иван Портних,представители на академичната общност,на варненската общественост,много студенти. Преди лекцията канцлер Шусел разгледа най-новите монументални картини на своя дългогодишен приятел художника проф Стоимен Стоилов.”Фрагменти”,2х4 метра,масло и “Лабиринт на познанието”,2х3метра са създадени за университета от маестрото по покана лично на ректора проф.д-р Пламен Илиев", "date": "2018.09.26", "title": "Волфганг Шусел: Непоправим оптимист съм за бъдещето на Европа"}
{"url": "https://www.monitor.bg:443/bg/a/view/bg-pasportyt-naj-guben-v-germanija-145333", "text": "Общо 21 882 временни паспорти са издали за миналата година посолствата и консулствата ни зад граница. Това става ясно от данните за броя на пасаваните, предоставени от родните дипломатически мисии, предоставени на „Монитор“ от МВнР. От данните лъсва, че най-често БГ паспорти изчезват в Германия. Там е и най-голямата бройка на българи, обърнали се до услугите на мисиите ни в държавата с молба да им бъде издаден пасаван. Временни паспорти се издават за три групи. Първите две са бебета, чиито родители са българи, все още нямат ЕГН и са родени в чужбина, а също и деца до 18 години. Почти две трети от пасаваните са били именно за тях – т.е. на практика най вече за деца на нашенци, живеещи трайно зад граница. Останалите 30%, или близо 8500 обаче са получени от третата група - българи, които са изгубили паспорта си, бил е откраднат или повреден или пък документите им са били с изтекъл срок. Почти същата е тенденцията и за тази година - от януари досега временните документи са общо малко над 17 500. Най-много временни паспорти има за Германия, като през изминалата година са били издадени близо 7000, половината от които – на възрастни. Бройката за тази група е 3025. 1870 от пасаваните са били издадени за деца без ЕГН, а останалите над 2170 – за непълнолетни. На второ и трето място в класацията на страните се нареждат още Великобритания и Турция, съответно с близо 3500 и малко над 2000 временни документи. За Великобритания цифрите са много по-ниски от тези за Германия, като издадените документи за хлапетата са близо 1500, за младежите до 18 години – над 670, а за останалите българи на Острова – около 1400. За съседна Турция цифрите са още по-ниски. Така например нашите мисии в южната ни съседка са издали на възрастни лица общо 1209 временни паспорта заради това, че документите им са били изгубени, откраднати, повредени. В топ 5 влизат още Испания и Италия За Испания бройката съответно е 1132, а за Италия – само 661. В началото на месеца пък цените за временните паспорти бяха свалени с близо една четвърт. Това стана с промени на постановление на МС и по предложение на вицепремиера и външен министър Екатерина Захариева. До намаляването на цената за издаване на пасаван се стига чрез премахването на две такси на стойност 17 евро. Така вместо да броим по 67 евро за временен български паспорт в чужбина сега ще плащаме по 50 евро. Досега при приемане и обработване на заявление за издаване на лични документи нашите мисии зад граница събираха такса за всеки документ, а отделно гражданите плащаха и по 1 евро за формуляр-заявление. Сега обаче те вече са отпаднали. Така сметките показват, че ако са издадени 21 882 пасавана и за всеки от тях досега са борени по 67 евро такса, то бюджетът през миналата година е събрал от тази услуга над 1,4 млн. евро. При запазване на броя издавани временни паспорти на година свиването на цената би коствало на бюджета около 500 000 евро по-малко. От властта въведоха и облекчения за издаването на свидетелство за съдимост, като документът ни струва само 10 евро вместо предишните 20 евро.", "date": "2018.09.26", "title": "БГ паспортът най-губен в Германия"}
{"url": "https://www.monitor.bg:443/bg/a/view/trima-dushi-napadnaha-i-biha-jurnalista-dimityr-vyrbanov-145335", "text": "Трима души атакуваха и биха репортера на „Господари на ефира” Димитър Върбанов, съобщи Нова тв. Служители на склад и шефът им посегнали на екип по време на разследване пред очите на полицията. Репортерът Димитър Върбанов и екипът му присъствали на внезапна проверка на стопанските полицаи. Целта на проверката е склад, в който преди време бяха открити храни с изтекъл срок на годност. Тогава беше установено, че съдържателите на склада подменяли етикетите на просрочената стока. Димитър Върбанов е хвърлен върху бетонова площадка, като е получил наранявания по ръцете и главата. Настанен е в Спешното отделение във Велико Търново.", "date": "2018.09.26", "title": "Трима души нападнаха и биха журналиста Димитър Върбанов"}
{"url": "https://www.monitor.bg:443/bg/a/view/bez-doplashtane-v-bolnicata-samo-pri-zastrahovka-zdrave-145336", "text": "Два варианта за здравна реформа представи вчера ресорният министър Кирил Ананиев на кръгла маса в София. Засега обаче те не намират пълна подкрепа отникъде, като вече породиха спорове и редица критики в здравните среди. Според единия модел отпада монополът на НЗОК и Касата започва да се състезава на конкурентни начала със здравните застрахователни дружества. Вноската, плащана от гражданите, остава 8%, но всеки от тях вече сам ще може да каже къде да отива тя. Остава опцията да си правят и допълнителна, доброволна застраховка. Вторият модел пък залага на три стълба, като монополът на НЗОК остава, но освен настоящите 8% за здраве ще бъде въведена и задължителна здравна застраховка от 2%. Тя ще бъде внасяна в някое от съществуващите здравни застрахователни дружества по избор на всеки от гражданите. Отделно Тя ще е доброволна, но само с нея ще сме сигурни, че пак няма да вадим кеш в болницата. В този си вариант моделът предвижда с двете здравни вноски от 8 и 2% лечението до 700 лева да се плаща от НЗОК и застрахователите в съотношение 85% към 15%. Това означава 595 лева да бъдат поемани от Касата, а останалите 105 от застрахователите. Изчислява се, че въпросните 2% допълнително ще ни костват около 12 лева на месец, които реално ще се плащат частично от работещия, а останалото – от работодателя му. На същия принцип в момента действа и осемпроцентната вноска. За по-скъпите лечения над 700 лева обаче се предлага въвеждането на доброволна здравна полица, която да поема разликата в стойността. Ако нямаме такава, ще трябва да платим разликата от джоба си. „Предстои да се създаде и гаранционен фонд, който да плаща лечението на болните в случай, че съответния фонд фалира, допълни той. Ще се въведат и цени на медицинските услуги. Застрахователите ще плащат пряко на лечебните заведения, като всяка болница ще избира на какви цени да работи. Разликата над реалната цена ще се доплаща от пациента или от Фонда за допълнително здравно застраховане. Държавата ще плаща за възрастните, социално слабите и децата. Държавните служители ще се налага да плащат допълнителна здравна застраховка. Целта на предлаганите модели е да се намалят разходите, които пациентите правят пряко под формата на доплащане при лечение, обоснова се Ананиев, като заяви, че в момента  Според нас това ще облекчи пациентите, посочи Ананиев и изрази надежда, че така ще спрат плащанията за здраве под масата. Българските граждани и сега имат право на допълнително здравно застраховане, но интересът към тази форма осигуряване на здраве е нищожно малък, припомниха застрахователи. Според проучване на „Алфа рисърч“ едва 6% от българите са склонни да се осигуряват здравно допълнително. Българите доплащат най-много за здравеопазване въпреки здравните си осигуровки спрямо всички останали граждани на ЕС. Всяка година той брои допълнително 3,5 млрд. лева, съобщи министър Кирил Ананиев. Представители на Световната банка обаче съобщиха друга сума по време на национална кръгла маса – 2 млрд. лева. 48% плащат допълнително, въпреки че са изрядни осигурители, а в ЕС те са едва 15 %. Така се оказва, че всяка година в секторът от джоба на българина излизат за пряко доплащане на медицински услуги и медикаменти 2 млрд. лева, казаха нейни представители. Заедно с 2 млрд. лв. за здраве от хазната и осигурителни вноски общата сума възлиза на 4 млрд. лв., пресметнаха специалистите от Световната банка. Независимо от тази внушителна сума преживяемостта в нашата страна е най-ниска в ЕС – 74.7 г. при 86 години в ЕС. България се оказва, че е и с най-висок брой хоспитализации. Повечето българи признават, че средствата в здравеопазването не са достатъчни, но само 6% са съгласни да внасят повече за здравно осигуряване. Това пък показва проучване на социологическа Агенция „Алфърисърч“. 44% от запитаните в анкета заявяват, че медицинската апаратура трябва да бъде обновена, 42% смятат, че болниците трябва да се обновят, 35% искат проследяване на ефекта от лечението, а 34% желаят нови лекарства.  Здравноосигурителният модел, който действа сега има нужда от нов, но предлаганите сега не вършат работа. Трябва да се обмислят много добре. Около това мнение се консолидираха участници в кръглата маса, които участваха в дискусията. Нито едно от двете предложения ще спре нерегламентираните плащания, нито източването на парите за здраве, категорична беше омбудсманът Мая Манолова. Основната ни задача е да се подобри качеството на здравеопазването у нас и да се повиши удовлетвореността на хората, заяви вицепремиерът Валери Симеонов и допълни, че трябва да има още обсъждания и пълен консенсус преди да се приеме каквата и да е промяна. Според проф. Георги Михайлов, депутат от БСП, нито един от моделите не върши работа. Необходимо е преостойностяване на клиничните пътеки и промяна в структурана на управление на финансиране на здравната система, заяви той и посочи, че необходимо първо да се направи оценка на трудва на лекарите, а след тоав да се предприемат каквито и да е по-нататъшни стъпки. Според представителя на КТ „Подкрепа“ Димитър Манолов от предлаганите модели не става ясно каква е лекарствената политика. Освен това болниците не бива повече да бъдат търговски дружества, за да не трупат загуби.", "date": "2018.09.26", "title": "Без доплащане в болницата само при застраховка „здраве“"}
{"url": "https://www.monitor.bg:443/bg/a/view/blyfyt-na-bg-madof-s-luksemburg-blokira-dela-i-v-evropa-145332", "text": "Блъфът на банкеат беглец Цветан Василев, с който се пробва да финтира българското правосъдие, може да блокира дела и в Европа. Това становище защити в интервю за Нова телевизия Пламен Георгиев, председател на Комисията за противодействие на корупцията и отнемане на незаконно придобито имущество (КПКОНПИ).  Преюдициалното запитване на съдия Катерина Енчева от Софийския градски съд (СГС) до Съда на Европейския съюз (СЕС), което осигури замразяване на делото по иска на антикорупционната комисия за \"гражданска конфискация\" на имущество и активи за над 2,2 млрд. лв. на укриващия се от правосъдието фараон Цветан Василев е неоснователно и може да доведе до негативни последици за европейското право, заяви Георгиев. Той поясни, че комисията, правителството и синдиците на КТБ са излезли с позиции пред СЕС, че питането на СГС е неоснователно, защото то противоречи на философията на Закона за гражданската конфискация, който позволява отнемане на имущество, без значение на изхода по наказателно производство срещу обекта на иска.  Пламен Георгиев очаква позицията на българската държава да получи подкрепа и от други страни - членки на ЕС, като Ирландия, Великобритания, Словакия и Словения. Той припомни, че и Германия е въвела миналата година процедура за \"гражданска конфискация\" при наличието на данни за престъпления, свързани с организираната престъпност и прането на пари. \"С това питане (на съдия К. Енчева - бел.ред.) рискуваме да прекъснем едни процеси, които текат в Европа за въвеждане на гражданска конфискация\", обясни Георгиев.  Заради питането на съдията от СГС до Съда в Люксембург делото за конфискация на имущество и активи на Цветан Василев е спряно от половин година. Решение на СЕС може да се очаква най-рано през втората половина на 2019 или началото на 2020 година. В същото време сръбските медии продължават да вадят наяве аферите на укриващия се в Белград банкер. Според сръбския „Блиц“ в машинациите, които Цветан Василев е извършвал в стъкларската фабрика в Парачин, са участвали и трима сърби. Драгомир Симонович е един от тях. Той е признал пред полицията, че е бил принуден да подписва договори за фиктивни инвестиции. „Блиц“ пише още, че разследването на Сръбската специализирана прокуратура за организирана престъпност е открила сериозни доказателства, че нито един от кредитите, които Василев е декларирал, не е бил предназначен за производството на фабриката, а заемите са служили за „лъжлива инвестиция“ Нито един от тези кредити също така не е бил обявен в Сръбската народна банка, което е задължително по закон за всички чуждестранни фирми, които работят в Сърбия. Единствената цел на БГ Мадоф е била да изпере парите и да ги осветли през фиктивни инвестиции, да продаде и унищожи оборудването на фабриката, твърдят запознати с разследването. Вчера се проведе заседание на Търговския съд в Крагуевац, за да се вземе окончателното решение за фалит на стъкларската фабрика. Последното изслушване в съда по тази процедура беше през лятото, но тогава адвокатите на Василев поискаха отвод на действащия съдия. Това обаче не беше прието от съда и процедурата вече е стигнала до финал.", "date": "2018.09.26", "title": "Блъфът на БГ Мадоф с  Люксембург блокира дела и в Европа"}
{"url": "https://www.monitor.bg:443/bg/a/view/zastreljali-myja-na-mis-bylgarija-kato-arkan-145329", "text": "Показно разстреляният през 2000 година лидер на сръбското паравоенно формирование „Тигри“ - Аркан, изплува зад убийството на мъжа на Мис България Наталия Гуркова. Това съобщава сръбският вестник БЛИЦ. Според медията Джордже Михалевич е имал взимане даване с убийците на Желко Ражнатович - Аркан. Причина за тази версия е, че по идентичен сценарий бе ликвидиран и самият Аркан. Според сръбските медии Диамантения милионер Джордже Михалевич въртял бизнес с чеха Радован Крейчир, Дарко Шарич и Доброслав Гаврич. Има близки отношения и с Милан Мики, който също бил убит през април в Йоханесбург.  Според неофициална информация един от убийците на Михалевич е служител на бензиностанция. Михалевич беше разстрелян на светофар от двама мъже, които били на мотор. Показното му убийство стана в град Бедфордвю в ЮАР, близо до Йоханесбург. Мрежата в България потъна в скръб заради неочакваната му кончина, а в сряда пък съпругата му Наталия Гуркова за първи път коментира случилото се. В същото време се разбра, че преди няколко дни е починал бащата на Михалевич който беше отвлечен заради бизнеса на 20 декември 2013 г. Петър Мишо Михалевич е получил инсулт, след което го довършил сърдечен удар. Преди 5 години похитители счупиха с чук единия му крак и таза.", "date": "2018.09.26", "title": "Застреляли мъжа на Мис България като Аркан"}
{"url": "https://www.monitor.bg:443/bg/a/view/obsyjdat-precizirane-na-pensionnata-formula-145327", "text": "Обсъжда се прецизиране на пенсионната реформа. Това каза министърът на труда и социалната политика след заседанието на социалната комисия. Предложението е на експерти от НОИ. За да може да действа максималният осигурителен доход като естествен регулатор на размера на пенсиите, се обмисля дали да не отпаднат и трите години от 1997 година до 2000 година, когато все още не е имало максимален осигурителен доход, уточни министър Бисер Петков. От 1 януари следващата година в законодателството вече е заложено отпадане на трите най-добри години до 1997 година. Максималният осигурителен доход се въведе от 2000 година. Той уточни, че това е само предложение и все още се търсят становища на експерти. По думите му, когато било взето решението за отпадане на трите най-добри години от формулата, решението е взето с убедеността, че то ще е благоприятно за повечето от пенсионерите. То е обвързано и с отпадането на тавана на новоотпуснатите пенсии. По отношение на това дали ще има увеличение на минималните пенсии за осигурителен стаж и възраст, министърът каза, че въпросът за следваща стъпка се обсъжда, но неговото лично мнение е, че това би довело до диспропорции и дисбаланси в пенсионната система система, защото това не е реално заработен размер на пенсията. Парламентарнтата група на ДПС обмисля да внесе предложение преизчисляването на пенсиите за 2019 година да бъде не от 1 юли, а от 1 април, за да могат да се подпомогнат по-рано", "date": "2018.09.26", "title": "Обсъждат прецизиране на пенсионната формула"}
{"url": "https://www.monitor.bg:443/bg/a/view/dva-tira-v-plamyci-zatvoriha-autobana-za-chasove-145326", "text": "Два камиона избухнаха в пламъци на автомагистрала „Тракия” край Пловдив в сряда следобед. При пожара като по чудо оцелели и двамата шофьори на камионите. Причината за пожара, който унищожил изцяло тежкотоварните машини, бил сблъсък, съобщиха от полицията в Пловдив. По техни данни към 14,10 часа в района на 127-ия километър на магистрала „Тракия” в посока София, камион спрял в аварийната лента. В него отзад се блъснал друг тир. Вследствие на удара и двете моторни превозни средства се възпламенили и изгорели напълно. Към мястото на пожара били изпратени два екипа на Пожарната. Заради огромния пожар обаче аутобанът бе затворен за няколко часа, а от полицията насочваха автомобилите към обходен маршрут през Голямоконарско шосе, Пловдив и пътен възел Войводиново. Камионът, който бил спрял в аварийната лента, имал технически дефект. Затова шофьорът му бил извън кабината, когато в неговия тир се ударил втория, уточниха от полицията в Пловдив. Така чистият късмет спасил шофьорът на авариралата машина да не пострада изобщо. Колегата му от втория камион обаче нямал този късмет. При удара и последвалото възпламеняване на двата камиона той получил обгаряне на едната ръка. Двата тира са с българска регистрация и са изцяло изгорели. Движението по магистралата в този участък бе възстановено само в крайната лява лента около 15,15 часа.", "date": "2018.09.26", "title": "Два тира в пламъци, затвориха аутобана за часове"}
{"url": "https://www.monitor.bg:443/bg/a/view/kamion-pregazi-jena-na-mjasto-v-stolicata-145334", "text": "Тежък инцидент стана в столицата по обед, след като камион прегази жена в кв. \"Орландовци\". Жената е загинала на място. Сигналът е подаден в 12:35 ч. Самосвалът е бил спрял на светофар. В този момент обаче възрастната жена е тръгнала да пресича улицата. Когато шофьорът потеглил, вероятно заради височината на превозното средство, не я е видял и е минал буквално през нея. Мъжът, управлявал камиона, дори не е разбрал какво се е случило докато не е бил догонен на метри от мястото на инцидента от други шофьори, станали свидетели на трагедията. Той е задържан и към момента се води разследване.", "date": "2018.09.26", "title": "Камион прегази жена на място в столицата"}
{"url": "https://www.monitor.bg:443/bg/a/view/bez-prodajba-na-bileti-v-denja-na-vechnoto-derbi-145323", "text": "Билети за вечното дерби между „Левски“ и ЦСКА няма да се продават в деня на мача. Двубоят е в събота от 17 часа на националния стадион „Васил Левски“, а причината за непопулярното ограничение се крие в наскоро приетия Закон срещу футболното хулиганство. Според наредбата за високорисковите мачове, за какъвто е определен от СДВР сблъсъкът между „сини“ и „червени“, билети в деня на двубоя не се продават от съображения за сигурност. Поради тази причина и от двата столични гранда призоваха феновете да си закупят билети до петък в полунощ, ако искат да наблюдават двубоя. Талони се продават на касите на двата клубни стадиона, както и онлайн в мрежата на Тикетпро. Запалянковци обаче се оплакаха, че заради технически проблеми не са успели да си поръчат пропуските. Това на практика означава, че всички фенклубове от провинцията трябва да бият предварително път до София, за да си вземат билети за мача. Освен това от „Левски“ и ЦСКА изрично предупреждават привържениците си да носят в себе си документ за самоличност, без който няма да бъдат допуснати на трибуните. Цената на талоните за „червените“ сектори „А“ и „Г“ е 15 и 10 лева, а същата сума ще плащат и „сините“ за секторите „В“ и „Б“. Междувременно стана ясно, че предварително замислената мащабна хореография на агитката на ЦСКА няма да се реализира. Причината е организационна, както и липса на средства. „Армейците“ влизат в дербито като лидери в Първа лига, с равни точки с „Левски“. И двата тима успяха да спечелят през седмицата мачовете си за Купата на България, като играчите на Славиша Стоянович елиминираха „Атлетик“ (Куклен), а тези на Нестор Ел Маестро се справиха с 2:0 срещу „Монтана“. „Знам, че дербито между „Левски“ и ЦСКА е най-важната дата в българския футбол и аз, както и всички в отбора, нямаме търпение да дойде събота“, коментира Ел Маестро.", "date": "2018.09.26", "title": "Бeз продажба на билети в деня на вечното дерби"}
{"url": "https://www.monitor.bg:443/bg/a/view/otkrivat-grupovija-lov-na-divi-svine-na-29-septemvri-145324", "text": "Груповият лов на дива свиня се открива на 29 септември. Това предвижда заповед на министъра на земеделието, храните и горите Румен Порожанов, съгласувана с министъра на околната среда и водите Нено Димов. Във връзка с усложнената епизоотична обстановка и констатираното огнище на африканска чума по свинете в с. Тутраканци се въвеждат ограничения в  районите до границата с Румъния. Те са посочени в приложения към заповедта. В първата буферна зона, която обхваща до 5 км от границата с Румъния и до 10 км около с. Тутраканци се забранява груповият лов. Това засяга 119 ловни дружинки от общо 2810 в България или само  4,2% от всички. Втората зона, в която груповият лов е разрешен, но без кучета, обхваща териториите между 5 и 10 км от границата с Румъния, респективно между 10 и 20 км около с. Тутраканци. За останалата част от България няма ограничения. Груповото ловуване се извършва само през деня – един час преди изгрева и един час след залеза на слънцето. Провеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов. Изпълнителна агенция по горите (ИАГ) напомня, че ловното оръжие е лично и не се предоставя на никой, дори на правоспособни ловци. При използване на гладкостенно /гладкоцевно/ оръжие по време на групов лов на дива свиня се забранява използването на сачми с диаметър над 6 мм. Разрешена е употребата само на боеприпаси тип „куршум“. Необходимо е всички ловци да проявяват дисциплина и отговорност и да упражняват контрол помежду си за правилното изпълнение на законовите разпоредби и опазването на дивеча по време на лова. Проверките на служителите от структурите на Министерство на земеделието, храните и горите, ангажирани с контрол в горските територии продължават, уточняват още от ведомството.  ", "date": "2018.09.26", "title": "Откриват груповия лов на диви свине на 29 септември"}
{"url": "https://www.monitor.bg:443/bg/a/view/chernija-album-na-metallica-500-sedmici-v-klasaciite-145316", "text": "След като с новия „Egypt Station“ Пол Макартни направи чудо и се върна на върха на класацията за албуми на престижното списание „Билборд“ след 36 години отсъствие от най-високото стъпало на почетната стълбица, медията реши да се зарови в историята си и да извади абсолютните рекордьори. Оказа се, че траш идолите Metallica имат 500 седмици присъствие в чарта с едноименната си тава, която е значително по-известна като „Черния албум“, заради обложката си. Дори в момента той е на 137 място, 27 години след издаването си. Разбира се тези седмици на са поредни, но е истинско геройство да създадеш музика, която близо три десетилетия се купува с равномерни темпове и предизвиква интереса на различни поколения. Албумът е един от четирите, който могат да се похвалят с подобно или по-добро присъствие. Откакто се води статистика всички рекорди държи класиката „The Dark Side of the Moon“ на Pink Floyd. Той излиза през 1956 и отбелязва 937 седмици присъствие в класацията. „Legend: The Best of Bob Marley and The Wailers“ и „Най-големите хитове“ на „Journey“ имат по 539 седмици в чарта и веднага след тях е Metallica. “Черният албум” е първият за Джеймс Хетфийлд и компания, който се качва до първото място и прекарва там месец. След това още пет тави на бандата стигат до върха. И докато рекордът за престоя в чарта Metallica делят с още три групи, то този за продажбите им е неоспорим. 16,83 милиона копия само за Америка, като статистика се води от 1991-а, а бандата има 4 албума, издадени преди тази дата - „Kill 'Em All“ (1983), „Ride the Lightning “ (1984), „Master of Puppets” (1986) и „...And Justice for All“ (1988) – траш периода на групата. Междувременно Metallica обявиха дългоочакваните дати за европейската част на турнето си. Бандата ще забие в 25 града, като стартира на 1 май 2019-та в Лисабон. Най-близката дестинация до България, където траш титаните ще акостират е Букурещ. Там те ще свирят на 14 август на Националния стадион. Билетите за шоуто им вече са в продажба в румънските системи за билети, а цените са от 145 лв. за предните места на терена, през 120 лв. за по-задните, та до 288 лв. за седящи места на трибуните.", "date": "2018.09.26", "title": "„Черния албум“ на Metallica – 500 седмици в класациите"}
{"url": "https://www.monitor.bg:443/bg/a/view/80-mln-leva-vdigat-skorostta-po-trakija-145318", "text": "Отстраняването на неравностите по магистрала „Тракия“ в участъка Чирпан – Стара Загора ще струват около 80 млн. лева на държавата, прогнозираха експерти в строителния бранш пред „Монитор“. В началото на седмицата повече от 30 км от аутобана, ремонтирани през 2007 г., Пред медиите шефът на Агенция „Пътна инфраструктура“ инж. Светослав Глосов не коментира конкретна цифра, но посочи, че за обновяването й ще са необходими сериозни средства. За ремонта на 22 км от АМ „Тракия“ между 134-ти и 156-ти км, завършен преди началото на лятото, са вложени около 40 млн. лв. За следващите 30 км ще са нужни много повече средства, категоричен е инж. Глосов. До началото на зимния сезон ще се извършат локални ремонти, а през следващата година ще се направи ремонт на отсечката, каза още Глосов.  Подготвя се промяна в нормативната уредба, с която ще увеличим гаранционните срокове при строежа и ремонта на магистрали, първокласни и второкласни пътища, обяви регионалният министър Петя Аврамова по време на строителен форум, организиран от „Строител“. През 2019 г. ще и обеща да се поставят като приоритет качеството и контролът при изпълнението. Сред планираните проекти са магистрала „Хемус“ и скоростният път Видин - Ботевград, който свързва Дунав мост 2 и магистралите „Хемус“, „Струма“ и „Тракия“. Регионалният министър обясни, че която ще покаже какви мерки трябва да бъдат предприети за повишаването на безопасността и колко средства ще са необходими за това. По думите на шефът на пътната агенция приоритетни остават проектите в Северна и Северозападна България. Сред тях най-проблемен е скоростният път с магистрални габарити Русе – Велико Търново. „За съжаление плановете ни за откриване на тръжните процедури в момента са възпрепятствани от жалби на доклада за ОВОС пред Върховния административен съд и делото е отложено за трети път за 26 октомври, каза председателят на УС на АПИ. Близо 90 на сто от българите не са доволни от качеството и контрола на пътищата у нас, а 9% дават положителен отговор. Недоволството е голямо и от формите на контрол по шосетата. 73% ги оценяват като незадоволителни, а само 24% дават положителна оценка. Останалите не могат да преценят. Това са изводите от ново проучване на „Галъп интернешънъл“, проведено сред 932-ма души между 12 и 14 септември. Сега действащият модел на практически споделена отговорност между институциите очевидно се възприема като основен проблем в обществото ни, когато става дума за пътна безопасност – 82% го оценяват негативно, а само 10% позитивно, 8% не могат да преценят. Хората възприемат подчертано негативно и цялостната законодателна рамка и имат много повече изисквания към формите на контрол по пътищата.", "date": "2018.09.26", "title": "80 млн. лева вдигат скоростта по „Тракия“"}
{"url": "https://www.monitor.bg:443/bg/a/view/ludogorec-obyrna-i-nesebyr-145325", "text": "„Лудогорец“ направи пореден обрат в последните седмици. Шампионите успяха да елиминират „Несебър“ като гост за Купата на България след победа с 3:1 и се класираха за осминафиналите. По традиция „орлите“ се оказаха догонващи в резултата през първото полувреме, когато Пюскюлю вкара с глава. Радостта на „Несебър“ обаче не трая дълго, като Жоао Пауло изравни в 36-ата минута след спорно положение, в което докосна топката с ръка. До края на мача „Лудогорец“ бе господар на терена и с попадения на Терзиев и Джоди Лукоки стигнаха до успеха. В другия мач за Купата, игран днес, \"Черно море\" победи \"Арда\" (Кърджали) с 1:0 и също продължава напред. Междувременно от \"Лудогорец\" съобщиха, че вече са в продажба билетите за гостуването на „Цюрих“. Мачът с швейцарците от Лига Европа е на 4 октомври от 18:55 часа. Талоните се търгуват на клубната база в Разград, а феновете извън България могат да пращат заявка на мейл tickets@ludogorets.com, както и да си закупят пропуски в деня на мача от каса на стадиона в Цюрих.", "date": "2018.09.26", "title": "„Лудогорец“ обърна и „Несебър“"}
{"url": "https://www.monitor.bg:443/bg/a/view/bylgarija-na-vtoro-mjasto-v-evropa-po-mineralni-izvori-145321", "text": "По богатство на минерални извори България се нарежда на второ място в Европа след Исландия, стана ясно по време на Петия годишен конгрес на Българския съюз по балнеология и СПА туризъм (БСБСПА), който бе открит в Гоце Делчев. Една от основните теми по време на дискусията бе ефективното използване на минерална вода и проблемите, които среща местната власт. Затова и Министерството на туризма, с подкрепата на експерти и представители на брашна, е подготвило нов проект, който ще стартира тази есен. Той включва седем балнео- и СПА дестинации, които обхващат общо 58 населени места из цялата страна. „Поискахме становища от общо 50 общини, които са базата за създаване на тези дестинации, и получихме позиции от над 30 от тях”, заяви по време на откриването зам. министърът на туризма Ирена Георгиева. След като бъде финализиран, проектът ще бъде дигитализиран и ще бъде качен на страницата на Министерството на туризма, както и на интернет платформата ILoveBulgaria. Предстои дестинациите да бъдат включени в кампаниите, които представят България на туристически форуми и международни изложения. Разработването на балнео- и СПА заведенията е част от цялостната стратегия на ведомното министерство да утвърди страната ни като целогодишна дестинация за почивка. „Смисълът на проекта е да се награжда устойчиво това, с което вече разполагат регионите и то на база високо качество”, допълни Георгиева. Над 5.2 млн. чуждестранни туристи за пребивавали в страната за първите седем месеца на тази година. Статистиките на министерството сочат, че в сравнение с миналата година, през 2018 г. процентът на туристи, избрали България за отдих, е нарастнал с 7% за първите седем месеца на годината. От друга страна, за периода юни-юли също се наблюдава ръст- общият брой туристи е над 2.8 млн., а ръстът е 3.7% в сравнение със същия период през 2017 г.", "date": "2018.09.26", "title": "България на второ място в Европа по минерални извори"}
{"url": "https://www.monitor.bg:443/bg/a/view/berluskoni-si-podarjava-monca-za-82-ja-si-rojden-den-145311", "text": "Бившият премиер на Италия, лидер на десницата в страната и телевизионен магнат Силвио Берлускони ще си подари за 82-ия си рожден ден в петък, 29 септември, футболния клуб „Монца“. Според италианските медии, които потвърдиха вчера вкупом плъзналата по Апенините преди двайсетина дни мълва, „подаръкът“ ще струва на един от най-богатите мъже на Апенините „само“ 3 млн. евро. Почетен президент на играещия в професионалната „Серия С“ на италианския шампионат отбор ще бъде досегашният негов бос – Никола Коломбо. Изпълнителен директор пък ще стане сенаторът Адриано Галиани - дясната ръка на Берлускони през златните десетилетия на предишната му футболна закачка „Милан“. „Монца“ ще бъде нашата Итака с Галиани!“, заяви Берлускони пред журналисти. Тоест „завръщане в Родината“ като митичния герой на Омир – Одисей, който след години странстване поема пътя към родния остров Итака. Бъдещият собственик на „Монца“ обяви също така, че неговият план е догодина отборът да заиграе в „Серия Б“, а след две години да мери сили в „майсторската група“ на Италия или „Серия А“. За целта в клуба щели да бъдет привлечени млади, но кадърни и с опит мениджъри, както и талантливи футболисти – „прохождащи“ в любимата на милиони игра и „стари кримки“. Ако се вярва на излизащите в Милано и Рим вестници, №1 сред вторите щяла да бъде звездата отпреди няколко години на „Милан“ и на бразилския национален отбор Рикардо Кака. Той вече бил дал съгласието си на Берлускони да играе в „Монца“ и се очаквало да пристигне в петък с голям подарък за рожденика.", "date": "2018.09.26", "title": "Берлускони си подарява „Монца“ за 82-я си рожден ден"}
{"url": "https://www.monitor.bg:443/bg/a/view/borisov-pusna-nova-snimka-s-trymp-145309", "text": "Премиерът Бойко Борисов, който е в Ню Йорк за участието си в 73-тата сесия на Общото събрание на ООН публикува във Фейсбук нова снимка с американския президент Доналд Тръмп и с първата дама на САЩ Мелания Тръмп, придружена от закачлив коментар. „Чистосърдечно давам възможност за нови “анализи”, “препоръки”, “тълкувания” и изяви по повод тази снимка. Иначе, просто протокол на Белия дом“, написа министър-председателят в сряда. Ден по-рано Борисов не скри възмущението си от острите коментари за снимката му с Тръмп от понеделник, на която двамата се ръкуват в централата на ООН. Бог ми е свидетел, пък и вие, че по никакъв начин не сме парадирали и не сме казали каквото и да е, освен за това, че съм имал разговори с президента Тръмп. Не ми е целта да се снимаме. На някои може да им е, на мен не ми е. Надявам се това да престане, защото е непродуктивно и по никакъв начин не е добре\", каза във вторник вечерта Борисов и допълни, че ако става въпрос за снимки, то той има такава пред камината в Белия дом с предшественика на Тръмп-Барак Обама. „Държавите, които ще купуват руски газ в Европа, ще имат проблеми.“. Това по думите на премиера Бойко Борисов пък е изводът от речта на президента на САЩ Доналд Тръмп пред Общото събрание на ООН, в която той коментира зависимостта от Москва, като разкритикува намеренията на Германия да увеличи доставките на синьо гориво от Русия и даде пример за диверсификация с Полша и изграждането на балтийския газопровод. заяви министър-председателят. И добави: „Това, което виждам и чета между редовете-тези, които ще купуват руски газ в Европа, ще имат проблем. Тук вече идва въпросът, най-важният, за цената. Кой ще бъде по-евтиният газ? Затова предлагаме европейския газов хъб „Балкан“, интерконектор с Гърция, който да може, ако цената е по-добра на американския втечнен газ, или от Египет, или от Израел, или откъдето и да било, разбира се, да се търгува на газовия хъб. Ако руският е по-евтин, съответно слагаме на бизнесплоскост… И според мен само това може да ни спаси-европейският газов хъб. Където да дадем възможност на конкуренцията да определи цената и българската икономика и потребители да имат възможност да купят на най-ниската цена“, каза Борисов. Според премиера в речта на американския президент прозират няколко неща, които обясняват защо той е толкова популярен сред американците. \"На първо място е интересът на САЩ-няма да даваме повече пари за тези, които не ни уважават, няма да участваме там, където не ни уважават, не допускаме да ни се месят във вътрешните работи\", разчете посланията на Тръмп министър-председателят. Той анализира всички послания от трибуната на ООН като подчерта: „По никакъв начин не станах по-оптимист и не съм по-спокоен, макар че всички говорят за мир и разбирателство. И от изказванията на президентите Тръмп и Ердоган, и от тези на всички останали виждате, че всички са за ненамеса във вътрешните работи, за толерантност, но ако може другите да ги спазват.“. Междувременно Борисов се включи в кампания на ООН срещу антисемитизма. „Българският народ е показал, че знае как да пази своите евреи по време на Втората световна война и никога няма да допусне прояви на антисемитизъм за в бъдеще“, коментира Борисов. В последните два дни от престоя си в Ню Йорк премиерът проведе и редица срещи с държавни лидери. Двамата с турския президент Реджеп Ердоган обсъдиха задълбочаването на двустранното сътрудничество и приноса на южната ни съседка за овладяването на мигрантския поток. заяви Борисов и посочи в допълнение след срещата, че двама с Ердоган са категорични, че охраната на границата е еталон. Премиерът се срещна и с американския постоянен представител в ООН Ники Хейли, както и с президента на Косово Хашим Тачи, пред когото изрази надежда страната му и Сърбия да се „приближат“ скоро до постигане на мирно споразумение, което би било от голяма полза за Балканите. Борисов разговаря също така със сръбския премиер Ана Бърнабич и с президента на Украйна Петро Порошенко. „Обсъдихме предстоящото посещение в Украйна, което подготвяме с вицепремиера Валери Симеонов в началото на октомври. В Одеса ще посетим гимназията „Георги Сава Раковски“, в която е учил Порошенко и се преподава на български“, написа във Фейсбук премиерът. „С парите, които събрахме в повече в бюджета, ще можем да си позволим машини за военните сили“, обяви пък във връзка с модернизацията на армията премиерът Борисов от Ню Йорк. Там той се срещна с генералния секретар на НАТО Йенс Столтенберг. „Благодарих на генералния секретар на НАТО Йенс Столтенберг, че смениха методиката специално заради нас. Давали сме доста повече пари за отбрана, отколкото официалната статистика-те ни признават военната пенсия, парите, които се дават за военни съдии, за военни прокурори. Надявам се щом излязат резултатите от комисиите, веднага да влезем в преговори за превъоръжаване на военновъздушните сили най-сетне. Да спрем с тези транспортни самолети и да си купим нови изтребители, за да можем да защитаваме въздушното си пространство“, написа във Фейсбук Борисов. Както е известно страната ни поиска 12 оферти от седем държави за закупуването на нов тип изтребител за родните ВВС, като цели четири от тях са за най-масовия боен самолет в Света F-16, а от компанията производител „Lockheed Martin” обявиха, че на България ще бъде предложено последно поколение от претърпялата редица модернизации машина.", "date": "2018.09.26", "title": "Борисов пусна нова снимка с Тръмп (ОБНОВЕНА)"}
{"url": "https://www.monitor.bg:443/bg/a/view/syli-erna-godsmack-koncertyt-v-sofija-shte-e-naj-mashtabnata-ni-izjava-v-evropa-145314", "text": "В България ще направим най-доброто шоу, на което сме способни. Очаквано, това ще бъде най-мащабният концерт от европейското турне“, закани се вокалистът на Godsmack Съли Ърна в лично интервю за Елена Розберг от радио „Зи Рок“. Той предпочете да запази повечето подробности от предстоящия рок спектакъл в тайна, но разкри, че най-накрая публиката в столицата ще види на живо запазената марка на групата – drum battle (двубой с барабани; б.а. Ърна първоначално се изявява като виртуозен барабанист, преди да стане певец). Водещата на „Голият обяд“ е и преводач на мемоарната книга на музиканта, като двамата уточниха, ще той ще остане поне ден след голямото шоу на бандата му на 27-ми ноември в зала „Арена Армеец“, за да представи лично автобиографията си. „Все още не знам подробностите, но е планирано представянето на българското издание на моята книга „Изборите, които правим”, на което ще раздавам автографи“, уточни Ърна. Специално за българския пазар е написана допълнителна глава към мемоарите, в която Съли разказва за италианските си корени и завръщането на баща му в родната му къща в Сицилия. В момента Godsmack са в разгара на американската част от турнето в подкрепа на новия им албум „When Legends Rise” и вокалистът призна, че обиколката върви повече от добре – Тавата излезе на пазара на 27 април тази година и е на път да се превърне в най-продавания албум на групата в Европа от дебютния им “Awake” през 2000 г. По време на актуалните концерти Godsmack пътува с австралийските младоци Like A Storm, който ще забият като предгрупа и в София. „Млади момчета са, но свирят страхотно. Музиката им е много хубава. Имат силно присъствие и много енергия. Смятам, че публиката ще ги хареса“, рекламира ги опитният музикант, който не пести силните си думи на привързаност към България. Той заяви, ще родината ни му е „една от най-любимите страни в целия свят“. „Прекарал съм доста време там. Сближих се с много хора. Някои от най-скъпите ми приятели живеят там. С годините ми показахте, че държите на мен, че наистина цените музиката и за мен винаги е чест да се връщам във вашата страна и да имам възможност да дам всичко от себе си като човек и като музикант, да споделя моята музика с вас. за които съм си мечтаел през целия си живот. Казвам това искрено и от цялото си сърце“, казва Съли. Припомняме, че той направи два самостоятелни концерта в София, които разпродаде напълно. Пак през миналата година пък се сближи с актьора Асен Блатечки и се снима в дебютната му режисьорска лента „Бензин“.", "date": "2018.09.26", "title": "Съли Ърна от Godsmack: Концертът в София ще е най-мащабната ни изява в Европа"}
{"url": "https://www.monitor.bg:443/bg/a/view/zatjagat-kriteriite-za-bradyra-sled-vanko-1-145317", "text": "По-стриктни критерии, що се отнася до подбора на участниците в риалити формата „Биг (ВИП) Брадър“ изискват от Modern Times Group, шведската компания, чиято собственост е „Нова Броудкастинг Груп“. До това се стигна, след скандалното участие на рапъра Ванко 1 в настоящия сезон на шоуто, което провокира недоволство у зрителите и дори жалби към Съвета за електронни медии от страна на организацията „Не си сама“. Скандалът стигна и до британското издание The Guardian, пред които представител на MTG коментира, че местният клон ще преразгледа изискванията за състезателите в подобни предавания. „Наказателна присъда за такива провинения е нещо изключително сериозно и компанията няма да включва хора с такива присъди в бъдещи предавания“, казват пред The Guardian от компанията. Припомняме, че Иван Главчев, както е името по паспорт на Ванко 1, бе осъден за сводничество, трафик на жени и незаконно притежание на оръжие през 2003 г. „Той е лежал в затвора, освободен е и сега има права като всеки един друг участник в предаването“, коментираха пред „Монитор“ от „ВИП Брадър“, като уточниха, че излизането на Ванко 1 от Къщата е изцяло доброволно и не е осъществено под натиск. „Всички знаем, че напусна заради протестите на хората, които не бяха съгласни един осъден престъпник, трафикант на бели робини и на наркотици, да бъде представян за \"ВИП\". Разстройство имал, глупости. Не ви е срам!“, писаха възмутени зрители в социалните мрежи по повод оттеглянето на рапъра от шоуто по лични и здравословни причини. В епизода на „ВИП Брадър“ във вторник вечерта стана ясно, че Главчев страда от гастрит, има болки в корема и по думите му развива състояние, близко до пневмония. От екипа на шоуто потвърдиха и пред „Монитор“, че участникът на няколко пъти е бил преглеждан от медицинско лице по време на престоя му при Големия брат. Зад тезата, че пребиваването му в Къщата е единствено от морално естество, застанаха и от СЕМ. „Този телевизионен формат е психологически и социален експеримент по своята същност и в този смисъл в него е заложен и елемент на провокация към зрителя. Екипът е събрал различни представители на българското общество, включително бивши затворници. Съветът за електронни медии няма законово основание да наложи санкция на телевизионния оператор, освен ако не са нарушени основни принципи на радио- и телевизионната дейност. Самото присъствие на Ванко 1 в това издание на шоуто не би могло да се възприеме като неспазване на медийното законодателство, още повече, че Съветът не може да указва на доставчиците какви гости да кани в своите предавания, тъй като програмната и редакционната политика на медиите са автономни“, гласи част от становището на СЕМ. „Проява на много лош вкус“ - така пък Бетина Жотева от Съвета коментира казуса пред The Guardian, като изтъкна, че каненето на бивши затворници се превръща в традиция за родните продукции като начин за провокация и привличане на аудитория. Само седмици преди старта на сегашния сезон Анита Мейзер, която също бе зад решетки заради убийството на съпруга си Николай Димов, бе сред спряганите участници в шоуто. Каненето на бивши затворници в „Биг Брадър“ не е прецедент, появил се на българска територия, като дори тази година един от финалистите на британското издание на шоуто бе Ник Лийсън – осъден през 90-те години на миналия век за финансови измами. Междувременно стана ясно, че СЕМ проверява шоуто и за език на омразата, като този път в епицентъра на събитията са Веселин Плачков и Валентин Кулагин. Актьорът, който наскоро се сдоби с дъщеричка от Мариана Попова обижда гримьора с думи като „свиня“, „педераст“ и т.н., като спорът им прераства и във физическа саморазправа.", "date": "2018.09.26", "title": " Затягат критериите за „Брадъра“ след Ванко 1"}
{"url": "https://www.monitor.bg:443/bg/a/view/komunistite-iskat-ostavkata-na-ninova-145328", "text": "Съюзът на комунистите в България и движение „Че Гевара“ излязоха с позиция, в която се настоява соцлидерът Корнелия Нинова да напусне БСП. Поводът е предложения от ВМРО „ценови борд“ за някои стоки, срещу който се обявило „лицето Нинова“. От съюза, който си приписва поставената на дневен ред идея подчертават, че изпитват презрение към шефката на БСП, като тя подкрепяла капитализма с изказванията си, дискредитирала социалистическата идея и доказвала кой е истинския враг на левицата у нас.", "date": "2018.09.26", "title": "Комунистите искат оставката на Нинова"}
{"url": "https://www.monitor.bg:443/bg/a/view/otpadaneto-na-tavana-na-pensiite-shte-struva-55-miliona-leva-145313", "text": "Отпадането на тавана на всички пенсии ще струва допълнително 155 милиона лева за 2019г., каза управителят на НОИ Ивайло Иванов по време на заседание на социалната комисия, предаде БТА. Комисията обсъждаше искане на инициативен комитет от пенсионерски организации, който настоява от следващата година да падне таванът на всички пенсии, а не само на новоотпуснатите, както е заложено в Кодекса за социално осигуряване. Те искат още преизчисление на всички пенсии с актуален среден осигурителен доход, както минималната пенсия за осигурителен стаж и възраст да стана 55% от минималната работна заплата. За да бъдат удовлетворени всички искания на инициативния комитет са необходими 1 млрд. и 645 милиона лева за 2019 година. За преизчисление на пенсиите със средния осигурителен доход за 2018 година са необходими - един милиард и 440 милиона лева, за увеличението на минималните пенсии за осигурителен стаж и възраст са необходими - 50 милиона лева, за отпадането на тавана на пенсиите са необходими допълнително 155 милиона лева, уточни управителят на НОИ. По думите му това ще увеличи разходите за пенсии за 2019г. до над 11.5 млрд. лв., което било над 10,3 от прогнозния брутен вътрешен продукт за 2019 година. Социалният министър Бисер Петков пък обясни, че твърденията, че ограничаването на пенсиите от таван е противоконституционно, са отхвърлени от компетентните органи - по това са се произнесли Европейският съд за правата на човека и Комисията за защита от дискриминацията. Той подчерта, че е важно да се обсъди дали отпадането на тавана на пенсиите може да бъде поето като допълнителен разход от държавния бюджет. По думите му в 18 държави членки на ЕС има ограничения на размера на пенсиите - или като абсолютен размер, или като референтна стойност, или някакъв друг регулатор. Освен това Петков съобщи, че в проекта на Държавното обществено осигуряване за следващата година ще бъде заложено осъвременяване на пенсиите с 5,7 %. Според него презчисляването на всички пенсии с актуален осигурителен доход за 2018 г. би нарушило финансовата устойчивост на пенсионната система, която с последните изменения в Кодекса за социално осигуряване е стабилизирана - нивата на дефицита са почнали да намаляват. Васил Върбанов, председател на инициативния комитет от пенсионерски организации, който е внесъл предложението, заяви, че над 2 милиона пенсионери са със средна пенсия от 321 лева, каквато е в момента линията на бедността. Според него исканията са реалистични и наложителни.", "date": "2018.09.26", "title": "Отпадането на тавана на пенсиите ще струва 155 милиона лева"}
{"url": "https://www.monitor.bg:443/bg/a/view/pusnaha-cenko-chokov-ot-aresta-145315", "text": "Апелативният спецсъд, I-ви въззивен състав, уважи молбата на подсъдимия Ценко Чоков за изменение на мярката му за неотклонение от „задържане под стража“ в по-лека и определи мярка за неотклонение „домашен арест“, съобщиха от съда.. Въззивният съдебен състав е счел,че предвид влошеното здравословно състояние на Чоков - констатирани множество заболявания, основните, от които диабет, диабетна полиневропатия, няколко язви, дискова болест, урологично заболяване; наскоро претърпяна операция; предстоящи други оперативни интервенции; осигуряването на подсъдимия в съдебна зала на носилка и предвид продължителния период на задържане, най-тежката мярка за неотклонение изпълнявана спрямо него следва да бъде изменена в „домашен арест“. Той се явява разумния баланс между личния и обществения интерес. Тази мярка ще даде възможност на подсъдимия Чоков да провежда адекватно лечение за стабилизиране на здравето му, с оглед пълноценно лично участие във въззивното производство и едновременно с това, избраното ѝ местоизтърпяване (гр. София, а не в инкриминирания район на с. Галиче), ще препятства риска от извършване на престъпление, какъвто според съда все още съществува и се свързва с възможността за влияние и упражняване на принуда върху свидетелите, съобщават още от апелативния спецсъд.  ", "date": "2018.09.26", "title": "Пуснаха Ценко Чоков от ареста"}
{"url": "https://www.monitor.bg:443/bg/a/view/pomestiha-cjalata-istorija-na-bylgarija-na-edno-pomagalo-145310", "text": "В образователното помагало „Моята България“ е поместена цялата история на страната ни. То е предназначено за деца от 9 до 12 години, като 107-те страници те могат да се запознаят с времето от Праисторията до Съвременността. Помагалото, което обхваща 51 теми, са засегнати теми, свързани с траките, Златния век на българската култура, българите и ислямската държава, Апостола на свободата, Съединението и Независимостта, Социализма, преходът към демокрация и съвременната цивилизация. То е изготвено от проф. Д-р Пламен Павлов, проф. Д-р Пламен Митев, проф. Лизбет Любенова и доц. Д-р Веселина Вачкова. То може да се използвам както от учениците страната, така и от българите в чужбина, тъй като е достъпно безплатно онлайн на адрес  Съставителите обясниха, че са се трудили над помагалото в рамките на две години, за да са сигурни, че са обхванали цялата българска история", "date": "2018.09.26", "title": "Пуснаха цялата история на България за деца от 9 до 12 години"}
{"url": "https://www.monitor.bg:443/bg/a/view/trymp-obvini-kitaj-v-namesa-v-amerikanskite-izbori-145330", "text": "Американският президент Доналд Тръмп обвини Китай, че иска да му попречи да спечели предстоящите междинни избори в САЩ заради твърдата му позиция по въпроса за търговския обмен, предаде Франс прес. \"Китай се опитва да се меси в изборите през ноември 2018 г. срещу моето правителство\", заяви Доналд Тръмп на заседание на Съвета за сигурност на ООН. \"Те не искат да спечеля или ние да спечелим, тъй като съм първият президент, противопоставил се на Китай по въпроса за търговията\", добави той. Пред Съвета Тръмп призова за стриктно спазване на санкциите на ООН срещу Северна Корея до нейното ядрено разоръжаване. \"Смятам, че ще постигнем споразумение\", севернокорейският лидер \"Ким Чен-ун, човек, когото се научих да познавам и ценя, иска мир и благополучие за Северна Корея\", увери той. За да продължи този напредък, трябва да изпълняваме резолюциите на Съвета за сигурност, докато ядреното разоръжаване стане факт, подчерта президентът, изразявайки съжаление, че \"някои страни вече нарушават санкциите на ООН\". Тръмп разкритикува все по-агресивното поведение на Иран въпреки подписаното от него през 2015 г. споразумение за ограничаване на ядрената му програма. В годините след подписването на споразумението агресията на Иран само се засилва, отбеляза президентът и подчерта, че американските санкции ще започнат да действат с пълна сила през ноември. \"След това САЩ ще наложат нови санкции, по-сурови от всякога, за да контрират цялото злонамерено поведение на Иран\", допълни той. Тръмп, който председателства заседание на Съвета за сигурност, посветено на противодействието на ядрените, химическите и биологическите оръжия, заяви, че в никакъв случай не бива да се допусне Иран да се сдобие с ядрено оръжие, посочва Асошиейтед прес. Наред с това американският президент благодари на Иран, Русия и Сирия, че са забавили атаката си в сирийската провинция Идлиб - последното голямо укрепление на бунтовниците в Сирия.", "date": "2018.09.26", "title": "Тръмп обвини Китай в намеса в американските избори"}
{"url": "https://www.monitor.bg:443/bg/a/view/bg-ucheni-povishiha-antioksidantite-v-birata-s-55-145319", "text": "Екип учени от Института по криобиология и хранителни технологии (ИКХТ) представиха експериментална разработка на нови бири с влагане на боровинки и арония, които могат да направят пивото по-полезно. Автори на изследването, което разкрива как добавянето на плодове в различни етапи на пивоварния процес може да повиши антиоксидантния потенциал на пивото, са доц. д-р Силвия Милева, гл. ас. д-р Ива Томова, проф. д-р Габриела Маринова. Заедно с полезните си качества, плодовете съдържат голямо разнообразие от антиоксиданти (полифеноли, флавоноиди, аскорбинова киселина, антоцианини, каротеноиди и др.), които освен антиоксидантна имат и антимикробна, антивирусна и антибиотична активност. Боровинките (Vaccinium) и черната арония (Aronia melanocarpa) са с най-висока антиоксидантна стойност. В същото време стотици научни проучвания потвърждават, че благодарение на естествените си съставки, пивото е ценен източник на витамини, специфични антиоксиданти, минерали, растителни фибри. Учените са установили, че кехлибарената напитка съдържа над 900 съединения и биологично активни вещества, които са предмет на все повече изследвания. „Имайки предвид тези факти, очевидно е, че пивото има голям потенциал като напитка с положително функционално действие. Ето защо основното предизвикателство за научния ни колектив беше намирането на подходящ технологичен подход, който не само да подобри антиоксидантния капацитет на пивото, но да се получи краен продукт с безупречни дегустационни характеристики.“, коментира инициаторът на разработката – доц. Силвия Милева. Проучването е проведено в лабораторни условия, съгласно международно приети аналитични стандарти. Пивната мъст и готовото пиво са анализирани по основни физико-химични показатели, като опитите са проведени в два варианта. Първият е с добавяне на плодовете в края на процеса на варене на пивната мъст, а вторият - с добавяне на плодовете по време на отлежаването на пивото. Количеството на добавените плодове е 100гр/л. За провеждане на изследването са използвани два щама пивни дрожди от колекцията на ИКХТ. Изборът на подходящи щамове дрожди е от определящо значение за успешното протичане на ферментацията и получаване на пиво с ароматно-вкусов профил, отговарящ на изискванията на потребителите. Благодарение на специално подбраните за изследването щамове пивни дрожди и технологичните решения за добавяне на плодовете и при двата варианта с арония има увеличение на основните показатели, свързани с антиоксидантната активност в различна степен. Антиоксидантният тотален капацитет на пивото (изразен като еквивалент на витамин С mmol/l) е увеличен с 34-51%, което е много добър резултат. При ферментационните опити с добавена боровинка, увеличението на основните показатели, свързани с антиоксидантната активност е по-висока. Изразена като еквивалент на витамин С mmol/l антиоксидантният капацитет е увеличен, като достига 40 - 55%. Този резултат е очакван за специалистите, тъй като боровинката е един от плодовете с най-високо съдържание на антиоксиданти. Авторите на изследването са категорични, че методът с добавянето на плодовете към пивната мъст по време на варенето, води до по-висока антиоксидантна активност на крайния продукт, отколкото при отлежаването. Отново, и при аронията и при боровинката, добавянето им при варенето на пивната мъст води до отделяне на повече полифеноли, отколкото при отлежаването. Подобно на полифенолите, флавоноидите са с по-високо съдържание в готовото пиво с боровинка. Получените в резултат на проведените ферментационни опити с добавени арония и боровинка пива са с много добра дегустационна оценка. Те са светли, бистри, с чист вкус, аромат и хармонична горчивина. Пивата с арония са с по-плътен вкус и аромат, чисти и без страничен привкус. С по-добра дегустационна оценка е пивото с арония, добавена в края на варенето на пивната мъст, тъй като този метод има ефект на бърза пастьоризация и се запазват желаните аромати в крайния продукт. Пивото с боровинка, вложена в края на варенето на пивната мъст е с по-стипчив вкус, но като цяло и двете пива са хармонични и пивки. Пивата с боровинка са с по-изразена горчивина, но са с по-висока антиоксидантна активност. Като обобщение на получените резултати, авторите на изследването смятат, че повишаването на антиоксидантната активност на пивото с 34-55%, чрез добавяне на подходящи плодове (в конкретния случай арония и боровинка) е работещ подход за подобряване на функционалните свойства на пивото, както и добра възможност за получаване на нови асортименти бири. Научният доклад с резултатите и заключенията от изследването са представени на Деветата Национална конференция по хранене на Българското дружество по хранене и диететика.", "date": "2018.09.26", "title": "БГ учени повишиха антиоксидантите в бирата с 55%"}
{"url": "https://www.monitor.bg:443/bg/a/view/planirat-nova-sreshta-16-1-s-kitajska-delegacija-prez-oktomvri-145320", "text": "Планира се нова среща от формата \"16+1\" на страните от Централна и Източна Европа (ЦИЕ) с китайска делегация през октомври. Това съобщиха от министерството за БГ председателството. Ресорният министър Лиляна Павлова е провела среща с зам.-генералният директор в Дирекция „Европа“ на китайското външно министерство Лу Шан, който е и зам.-секретар и на Секретариата на формата \"16+1\". Двамата обсъдили организацията и провеждането на четвъртата среща на местните лидери от Китай, България и останалите страни от Централна и Източна Европа. Тя трябва да се проведе на 20 октомври в София и ще събере областни управители, кметове, националните координатори за инициативата за сътрудничество Китай-ЦИЕ, представители на регионите и на бизнеса от всички страни от формата. Така у нас се очаква да пристигнат близо 700 делегата, сред които губернатори и представители на местната власт от 20 китайски провинции и страните от Централна и Източна Европа. Целта на срещата между местните власти е да се обсъди сътрудничество във всички области с конкретни идеи и планове. Павлова и Лу Шан са обсъдили и подготовката по създаването на глобален център, който бе договорен на предишната среща на върха 16+1.", "date": "2018.09.26", "title": "Нова среща \"16+1\" през октомври"}
{"url": "https://www.monitor.bg:443/bg/a/view/lampard-shokira-unajted-i-sebe-si-145302", "text": "Воденият от Франк Лампард “Дарби Каунти” сътвори сензацията в турнира за Купата на Лигата в Англия, след като изхвърли гранда “Манчестър Юнайтед” от надпреварата. \"Овните\" победиха с дузпи \"Червените дяволи\" насред \"Олд Трафорд\" и се добраха до 1/8-финалната фаза. В редовното време мачът свърши при резултат 2:2. Домакините поведоха с гол на Хуан Мата в 3-тата минута, но допуснаха пълен обрат с попадения на Хари Уилсън в 59-ата и Джак Мериът в 85-ата минута, за да се стигне до ново драматично изравняване в 95-ата минута чрез Маруан Фелаини. При дузпите двата тима стреляха по 8 пъти, преди Фил Джоунс да пропусне от бялата точка и да донесе успеха на гостите с 8:7 точни удара. За отбелязване е и фактът, че домакините играха в намален състав от 68-ата минута, когато вратарят Серхио Ромеро бе изгонен за игра с ръка извън наказателното поле. Загубата взриви и без това изнервената обстановка в лагера на „Юнайтед“ и разклати позициите на Жозе Моуриньо. Мениджърът на „Червените дяволи“ си го изкара на Пол Погба, с когото са в открит конфликт. Специалния отне правото на френския халф да бъде втори капитан на тима. Погба, който изгледа мача от ложата, пък бе уловен от камерите да се смее и да злорадства веднага след отпадането на отбора му. \"Да, Погба вече няма да е вицекапитан на отбора. Няма необходимост да обяснявам решението си, не съм ученичка, за да ви давам обяснения. Аз съм мениджър на тима и съм в правото си да преценявам кой да носи лентата. Колкото до мача – нямам коментар“, изнервен бе Моуриньо на пресконференцията след отпадането на „Юнайтед“. Колегата му в „Дарби Каунти“ Франк Лампард пък призна, че е шокиран от успеха на тима му. Легендата на „Челси“ бе категоричен, че не е очаквал да ликува на „Олд Трафорд“. „Шокиран съм, в добрия смисъл. Играхме като равни с футболисти от световна класа, а при дузпите не сбъркахме нито вендъж. Мога да кажа само едно: Уау!“, емоционален бе Лампард. Българският вратар Димитър Евтимов пък също ще играе на осминафиналите в Купата на Лигата. 25-годишният страж записа 90 минути при победата на неговия „Бъртън Албиън“ над „Бърнли“ с 2:1 , а клубът му първи път в историята стига до тази фаза на надпреварата. БЛЕКПУЛ – К.П.Р. 2:0 БОРНЕМУТ – Блекбърн 3:2 БЪРТЪН – Бърнли 2:1 Милоул – ФУЛЪМ 1:3 Оксфорд – МАНЧЕСТЪР СИТИ 0:3 Престън – МИДЪЛЗБРО 2:2 (3:4 след дузпи) Уулвърхемптън – ЛЕСТЪР 0:0 (1:3 след дузпи) Уикъмб – НОРИЧ 3:4 Манчестър Юн – ДАРБИ КАУНТИ 2:2 (7:8 узпи) Уест Бромич – КРИСТЪЛ ПАЛАС 0:3 Арсенал – Брентфорд, Уест Хем – Макълсфийлд, Ливърпул – Челси, Нотингам – Сток Сити, Тотнъм – Уотфорд Евертън – Саутхемптън", "date": "2018.09.26", "title": "Лампард шокира „Юнайтед“ и себе си"}
{"url": "https://www.monitor.bg:443/bg/a/view/ep-odobri-1-3-mln-za-borba-s-dvojnite-standarti-145300", "text": "Бюджетната комисия на Европейския парламент одобри 1,26 милиона евро за борба с двойните стандарти в ЕС по искане на евродепутатите Емил Радев и Андрей Новаков, съобщи пресслужбата на ПП ГЕРБ, цитирана от БТА. Парите ще бъдат използвани за изпълнението на пилотния проект, предложен от тях и одобрен от Европейската комисия с максимална оценка. Основната му цел е, чрез провеждането на мащабни изследвания на територията на всички държави членки, да се разкрие наличието на подвеждащи и нелоялни търговски практики, както и съществуването на разлики в качеството, състава и съдържанието на хранителни и нехранителни продукти на пазара. Двойните стандарти при продуктите - не само при храните, но също така и при редица нехранителни продукти като козметика, тоалетни принадлежности и продукти за бебета - се наблюдават вече над 10 години. Предложението допълнително ще допринесе за укрепването на органите за защита на потребителите чрез осигуряване на еднакво ниво на защита на човешкото здраве и интереса на потребителите, както и за цялостното ефективно функциониране на единния европейски пазар.", "date": "2018.09.26", "title": "ЕП одобри €1,3 млн. за борба с двойните стандарти"}
{"url": "https://www.monitor.bg:443/bg/a/view/lombardija-objavjavavojna-na-dizela-145306", "text": "Майсторката на тестени изделия Сабрина Нацари от намиращия се югоизточно от Милано град Лоди изобрети и патентова самосваряваща се паста. Засега става дума само за „талятели“ или паста на лентички, както и за тънки кори за лазаня, но производствената гама на 52 годишната гама може бързо да бъде допълнена със спагети, макарони и т.н. Според Сабрина за да бъде готова за ядене пастата й, е нужно единствено тя да бъде залята с горещ сос и да се изчакат да минат 2 минути. Така твърдят в издаденото на майсторката специално свидетелство и регириралите изобретението съдници от нарочния национален институт. Публикувалите новината италиански медии твърдят, че към пастата на Сабрина вече е проявила интерес световно известна хранително-вкусова компания. Поне засега обаче майсторката била склонна да сътрудничи с група родни изледователи и бизнесмени, които й били предложили да обединят усилията си за популяризиране на лакомството в нарочен „startup”.", "date": "2018.09.26", "title": "Италианка изобрети самосваряващи се спагети"}
{"url": "https://www.monitor.bg:443/bg/a/view/uil-smit-skochi-ot-helikopter-video-145303", "text": "Холивудският актьор Уил Смит си подари скок с бънджи в Гранд каньон за 50-ия си рожден ден. Звездата от „Мъже в черно“ скочи от хеликоптер с главата надолу между стръмните склонове на живописния каньон в щата Аризона. Приключението си той сподели с феновете си с видео. „Това е прекрасно!\", отсече знаменитият рожденик, докато виси на еластичното въже. След като се приземи, Смит определи преживяването си като изумително. Чувствата ти преминават от абсолютен ужас до най-невероятния изблик на щастие в живота ти!“, допълни той. С бънджи скока си актьорът също така набра средства за своята благотворителна фондация „Образованието не може да чака“, която осигурява обучение на деца по света, живеещи в конфликтни зони, кризи и природни бедствия.", "date": "2018.09.26", "title": "Уил Смит скочи от хеликоптер (ВИДЕО)"}
{"url": "https://www.monitor.bg:443/bg/a/view/rumen-stoilov-oglavi-federacijata-po-djudo-145299", "text": "Грозни сцени, разправии, адвокати и полиция съпътстваха извънредното Общо събрание на Българска федерация по джудо, което се проведе в заседателната зала на Министерството на спорта в София. Събранието беше свикано по желание на 44 от 79 клуба във федерацията. Мандатът на Иван Михалев, който беше начело на федерацията през последните 21 години, беше предсрочно прекратен, след като 51 от 63-те присъстващи клубове гласуваха “за” това решение, а два от клубовете се въздържаха. Мандатът на Управителния съвет също беше прекратен предсрочно със същия вот, съобщи sportal.bg. За нов президент на Българската федерация по джудо беше избран доц. Румен Стоилов, който дълги години беше начело на родното самбо, а преди близо две години се оттегли от своя пост. За Стоилов гласуваха 59 от присъстващите на събранието клубове. 4 от клубовете се въздържаха, а нито един от тях не гласува против.", "date": "2018.09.26", "title": "Румен Стоилов оглави федерацията по джудо"}
{"url": "https://www.monitor.bg:443/bg/a/view/miliarder-kupuva-uembli-za-600-mln-paunda-145305", "text": "Футболната асоциация на Англия е договорила условията по сделката за продажбата за 600 млн. паунда на стадион \"Уембли\" на щатския милиардер от пакистански произход Шахид Кан. Засега обаче остават съмнения относно това дали сделката ще бъде подкрепена при ключовото гласуване в асоциацията утре. Кан, който е собственик на отбора по американски футбол от НФЛ “Джаксънвил Джагуарс”, води преговори от април за придобиването на легендарния стадион, известен като “дома на английския футбол”. Двете страни са договорили общите условия по сделката в последните дни. Условията обаче трябва да бъдат одобрени от 10-членния Борд на директорите в Футболната асоциация на Англия. Сделката включва някои ограничения, сред които и това, че никой спонсор не може да получава правото да сменя името на стадиона или да поставя корпоративна марка до тази на \"Уембли\". Футболната асоциация ще има право да налага вето върху спонсорите, като редица компании няма да могат да свържат името си със стадиона. Сред тях са компании за залози, компании от отбранителната индустрия, компании за бързи кредити и групи, свързани с порнографската индустрия.", "date": "2018.09.26", "title": "Милиардер купува „Уембли“ за 600 млн. паунда"}
{"url": "https://www.monitor.bg:443/bg/a/view/liym-pejn-napira-za-debut-v-kinoto-145312", "text": "Певецът Лиъм Пейн от момчешката група One Direction се надява на дебют в киното. Половинката на Черил Коул води преговори да участва в римейка на \"Уестсайдска история\", подготвян от режисьора Стивън Спилбърг. 25-годишната звезда е бил поласкан от предложението за ролята. Екипът на продукцията търси певци на възраст от 15 до 25 години, които могат също да танцуват и да рецитират реплики. Те ще са в ролите на членовете на двете враждуващи банди. За Лиъм Пейн възможността да работи със Спилбърг е много вълнуваща. Ако се снима във филм, ще последва примера на колегата си Хари Стайлс, който участва в \"Дюнкерк\" на Кристофър Нолан миналата година. Снимките на \"Уестсайдска история\" трябва да започнат през 2019 г.", "date": "2018.09.26", "title": "Лиъм Пейн напира за дебют в киното"}
{"url": "https://www.monitor.bg:443/bg/a/view/davat-na-kazanlyk-za-10-godini-6-trakijski-grobnici-145297", "text": "Правото да стопанисва 6 тракийски гробници ще получи община Казанлък, която ще кандидатства за финансиране на проекта „Светът на траките“ по оперативна програма  „Региони в растеж“ 2014-2020.Сред археологическите обекти са гробницата под могилата „Голяма арсеналка“; гробницата на цар Севт Трети в могилата  „Голяма косматка“ и саркофагът в могилата „Оструша“.Всички те са открити от екипа на експедиция „ТЕМП“ с ръководител д-р Георги Китов. Правото да стопанисва 6 тракийски гробници ще получи община Казанлък, която ще кандидатства за финансиране на проекта „Светът на траките“ по оперативна програма  „Региони в растеж“ 2014-2020.Сред археологическите обекти са гробницата под могилата „Голяма арсеналка“; гробницата на цар Севт Трети в могилата  „Голяма косматка“ и саркофагът в могилата „Оструша“.Всички те са открити от екипа на експедиция „ТЕМП“ с ръководител д-р Георги Китов. Решението е в отговор на предложение от Министерството на културата, то беше взето с единодушие от местните старейшини на тяхното редовно заседание в края на септември. Междувременно приключиха разкопките в землището на село Розово, където екипът на доц.д -р Георги Нехризов от НАИМ при БАН и Меглена Първин от историческия музей „Искра“, който проучи  ударена от иманяри преди 8 години тухлена гробница, в която е бил погребан млад тракийски благородник, живял в първата половина на ІІІ в пр. н.е. В непосредствена близост до гробницата археолозите попаднаха на богат културен слой  с множество керамични отломки от Елинистическата епоха. Гробницата е известна от 8 години, когато станало ясно, че Мальовската могила е станала обект на варварски иманярски набег, при който са били прокопани две шурфа и през дълъг над 4 м тунел е било проникнато във вътрешността и. Едва това лято са били намерени минимално необходимите средства от собствените приходи на музей „Искра“, за да бъдат извършени спасителните разкопки.За около три седмици екипът на доц. Нехризов  е успял да разкрие част от южната стена на куполното съоръжение, което е с височина 2,15 м и диаметър  2,16 м.Пред гробницата е имало предверие,покрито с навес върху който са били подредени плоски керемиди, Това помещение е почти изцяло разрушено от иманярите.Предполага се, че там са били оставени погребалните дарове, които са отдавна изнесени. При щателното проучване на вътрешността върху пръстения под са намерени разпилени кости и череп на млад индивид.", "date": "2018.09.26", "title": "Дават на Казанлък за 10 години 6 тракийски гробници"}
{"url": "https://www.monitor.bg:443/bg/a/view/za-godina-izteglihme-s-edna-shesta-poveche-potrebitelski-zaemi-145304", "text": "През август БНБ регистрира най-голям скок при потребителските заеми. На годишна база те са се увеличили с 15,4% или близо с една шеста, като достигат 8,901 млрд. лв. За сравнение годишното повишение през юли беше 15%. През миналия месец кредитирането в България запазва тенденцията от последните месеци и продължава да расте с бързи темпове. При домакинствата традиционно увеличението е по-голямо в сравнение с ръста при фирмите, показват предварителните данни на Българската народна банка (БНБ). Заемите за домакинства и фирмите, които ги обслужват, в края на август възлизат на 21,335 млрд. лв. (20,7% от БВП), като на годишна база се увеличават с 10,2%. За сравнение годишното повишение през юли беше 10%. Отпуснатите от банките жилищни кредити са за 10,150 млрд. лв. и нарастват на годишна база с 9,6%, докато през юли годишното увеличение беше 9,2%. В централната банка изчисляват, че на годишна база другите кредити намаляват с 10,4% (6,4% годишно понижение през юли 2018 г.), като достигат 951,9 млн. лева. Заемите за бизнеса нарастват с 4,2% на годишна база, докато през юли имаше 3,4% годишно повишение. Към 31 август кредитите за фирмите достигат 32,491 млрд. лв.  Кредитите, предоставени на финансови предприятия, в края на август са 2,670 млрд. лв. И за една година се увеличават с 35%, докато месец по-рано годишното повишение беше 35,9%.", "date": "2018.09.26", "title": "За година изтеглихме с една шеста повече потребителски заеми"}
{"url": "https://www.monitor.bg:443/bg/a/view/prijateli-na-chaplin-pokazvat-la-comedia-v-ndk-145290", "text": "Жонглиране с 4 малки топки върху клавишите на кийборд в такта на прочути мелодии е само един от ефектните етюди, които известната циркова актриса Алина Плачкова ще покаже в първия авторски спектакъл на дуо Плачкови за България, наречен „Ла Комедия“ (La Comedia). Половинката от тандема, която е с френско-белгийски произход, но е родена в Дания, е наследница на 7 поколения артисти и единствената жена в света, която изпълнява този номер. Нейният партньор и съпруг, българинът Стефан Плачков, е майстор на спорта по акробатика, но от четвърт век се изявява с Алина по по света. Играл е в цирк „Балкански“ и „Сирк дьо Солей“. Отскоро семейството се е установило в София и ще представи премиерно „Ла Комедия“ на 27, 29 септември, 3, 4, 5 и 18 октомври в Нов театър – НДК. Тогава за пръв път дуетът ще се превърне в трио на сцената, тъй като в спектаклите се включва и 14-годишният син Саша Плачков. Артистите определят „Ла Комедия“ като комедиен физически театър, включващ всички прийоми на нямото кино, мобилизиращи мимиката и тялото, пантомима, балет, циркови умения, клоунада, класически скечове, мултимедия и др. Кръстник на този уникален жанр е pr спецът проф. Любомир Стойков, който по-рано днес запозна Плачкови с представители на родните медии. Спектакълът е за пътя на една жена към постигане на мечтите й да е на сцената и за намирането на истинската любов. Вдъхновен е от Виктория Чаплин – най-малката дъщеря на великия Чарли Чаплин, и нейния съпруг Жан-Батист Тиери, отдавнашни приятели и големи почитатели на изкуството на дуото. Прадядото на Алина Джордж Дейвис се е снимал с Чаплин във филма „Циркът“, партнирал си е и с Бъстър Кийтън. Очаква се Виктория също да дойде за някое от следващите представления на Алина и компания в НДК. Стефан Плачков е завършил Цирковото училище в Москва и получава дипломата си Той е спец по жонглиране, свободно балансиране върху стълба, въртене на кубове, комедия. Участвал е като консултант в реализацията на високобюджетен мюзикъл на Бродуей – „Пипин“ (2015), отличен с награда „Тони“. Алина Плачкова има златен медал от Международния цирков фестивал в Париж – „Циркът на бъдещето”, както и от цирковите фестивали в Рим и Берлин. Тя е виртуоз в музикалното жонглиране и акробатичния балет. Сред сцените, на които се е изявявала, са „Лидо“, „Мулен Руж“, „Фоли Бержер. Алина и Стефан са заедно от 24 години, в цирк „Кроне“ в Мюнхен се влюбват един в друг от пръв поглед, но след двайсетина дни трупите им заминават в различни посоки. Българинът праща на своята избраница писмо на руски език, в което й прави предложение за женитба. То обикаля през няколко държави, докато бъде преведено от бабата на актрисата, а месец и половина по-късно Стефан получава по пощата нейния положителен отговор. Синът им Саша засега не смята да продължава семейната традиция: той се увлича по палеонтология, сладкарство и в бъдеще се вижда евентуално като театрален актьор.", "date": "2018.09.26", "title": "Приятели на Чаплин показват La Comedia в НДК"}
{"url": "https://www.monitor.bg:443/bg/a/view/ns-reshi-biznesyt-shte-prepodava-vyv-vuz-te-145291", "text": "Представители на работодателите ще имат право да преподават в университетите. Това става възможно с последните промени в Закона за висшето образование, което депутатите приеха на първо четене. Текстовете бяха подкрепени със 80 гласа „за“, без нито един „против“ и само 11 „въздържали се“. Поправките предвиждат „изявени специалисти от практиката\", които не са хабилитирани, да провеждат лекции. Това обаче ще става след решение на факултативния съвет и предложение на шефовете на катедрите. Има обаче и друго условие – учебните часове трябва да бъдат до 10% от учебния план за степен \"бакалавър“ и до 20 на сто за магистрите. Другите промени предвиждат представители на бизнеса да участват в разработването на учебните програми, а т.нар. изявени специалисти да участват в комисиите за провеждане на държавен изпит или за защита на диплома работа. Другата идея е хора от бизнеса да бъдат включени и в постоянните комисии на Националната агенция за оценяване и акредитация, която одобрява направленията, в които университетите обучават студенти. По време на дебатите от ГЕРБ изтъкнаха, че една от причините за тези предложения е демографския срив, както и факта, че 65 % от бизнесът се затруднява да си намери кадри. Според управляващите трябва да се гарантира връзката между бизнеса и обрзованието и да се намери по-гъвкав подход за обучение чрез изявените специалисти от практиката. Ползите ще са безспорни, коментира Галя Захариева, която уточни, че това ще доведе и до по-бързото адаптиране на учебните програми към нуждите на бизнеса. На свой ред от БСП и ДПС обясниха, че ще гласуват въздържали се и имат критики към предложенията. Като цяло включването на бизнеса във ВУЗ-те била световна тенденция, но у нас имало редица условности. Така например според ДПС нямало гаранция, че добрите специалисти в бизнеса ще бъдат и добри преподаватели, а самите текстове създават съмнение и недоверие, особено с възможността те да имат право на мнение при оценяването на дипломантите. Именно затова те поискаха по-точна дефениция за понятието „изявени специалисти“, тъй като за един ВУЗ даден човек може да бъде „изявен специалист“, а за други – не. Според тях трябвало да се уточни и по кои критерии ще се избират тези специалисти. ДПС смятат, че това би задълбочило проблемите в родното образование, отколкото да ги реши. Те дори припомниха, че има противопоставяне на част от ректорите и има мнение, че така се налага квота от работодателите. От БСП обявиха, че се въздържат да подкрепят промените, тъй като това щяло да намали броя на лекциите на останалите преподаватели, което би довело до демотивация на академичния състав. Според социалистите връзката с бизнеса трябва да се търси в други посоки – чрез практики и студентски стажове. Защо има академично развитие и израстване, когато всеки ще може да е универсален, попита Николай Цонков от БСП. В отговор от патриотите обясниха, че ВУЗ-те са автономни и няма как да заложат подобни критерии, а просто дават възможност научните звена да бъдат по-адаптивни и активни и да с съобразят с потребностите на бизнеса. Милена Дамянова от ГЕРБ пък обясни,че критиките ба опозицията са несъстоятелни и дори даде примери за други страни, за активно участие на работодателите в катедрите. По думите й  промяната е поискана от ректорите, тя е приветствана и подкрепена от синдикатите във висшето образование и от студентите. Те искат справедлива регулация на вече съществуващата практика, коментира Дамянова.", "date": "2018.09.26", "title": "НС реши: Бизнесът ще преподава във ВУЗ-те"}
{"url": "https://www.monitor.bg:443/bg/a/view/sinite-optimisti-vypreki-zagubata-u-doma-145293", "text": "В лагера на „Левски Лукойл“ цари оптимизъм за предстоящия реванш в петък срещу финландския „Карху“ във втория квалификационен кръг на баскетболната Шампионска лига. „Сините“ загубиха първата среща в зала „Универсиада“ с 88:93, но смятат, че 5 т. разлика не са непреодолими. Още повече, че българския първенец изоставаше с цели 24 т. в третата част. „За мен най-важното е, че показахме невероятен характер и от минус 24 точки се върнахме на 2. Това трябва да ни даде самочувствие за мача във Финландия, въпреки че те ще са домакини. Отиваме с единствената мисъл да победим“, обяви треньорът на „Левски“ Константин Папазов. „Предстои ни тежък път, надявам се да се възстановим напълно, да покажем добра игра и да победим. Със сигурност мачът там няма да е лесен“, сподели и Божидар Аврамов, който завърши с 13 т. за „сините“. Деян Иванов записа “дабъл-дабъл” за шампионите с 16 точки и 11 борби.", "date": "2018.09.26", "title": "\"Сините“ оптимисти въпреки загубата у дома"}
{"url": "https://www.monitor.bg:443/bg/a/view/lombardija-objavjava-vojna-na-dizela-145308", "text": "Догодина по това време по пътищата на най-голямата и богата италианска област Ломбардия няма да могат да се движат дизелови автомобили с еко-стандарт за отделяне на вредни газове „Евро 3“. Според взетото от областното ръководство решение прилагането на забраната ще започне още следващия понеделник – 1 октомври и ще обхване 470 хил. лични автомобила и 160 хил. пикапа от по-големите общини. Останалите към 350 хил. дизелови моторни превозни средства с „Евро 3“ на територията на Ломбардия, тоест регистрирани в нейните по-малки населени места, ще бъдат спрени от движение след 22 януари 2019 г. Засега забраната ще важи от 7:30 часа в понеделник до 19:30 часа в петък вечерта, което означава, че движението на засегнатите от нея коли е разрешено в петък и събота. Известен реверанс се прави също така за онези леки автомобили, които използват система за превоз на хора „car pooling” или циркулират с най-малко трима пътници в купето. До второ нареждане дизеловите си коли ще могат да използват лекарите – хуманитарни и ветеринарни, дарителите на кръв, пациентите, подложени на специфични терапии, ще се движат и така наречените исторически автомобили. Според медиите на Апенините изредените облекчения са временни и се правят с цел притежателите на „обречените“ коли междувременно да ги пордадат и да си набавят бензинови или хибридни. Като начало глобата за нарушителите ще бъде 80 евро за всяко едно „хващане в крачка“. Както подчертава днес излизащият в Милано национален всекидневник „Кориере дела сера“, намерението на ръководството на Ломбардия е дизеловите леки коли и по-малки камиони да бъдат забравени в областта след 2025 г. Това ще става поетапно, като през 2020 г. в големите градове и села няма да могат да се движат автомобилите със стандарт „Евро 4“, а през 2022 г. - тези с „Евро 5“. Целокупното пък изоставяне на дизела би трябвало да стане три години по-късно.", "date": "2018.09.26", "title": "Ломбардия обявява война на дизела"}
{"url": "https://www.monitor.bg:443/bg/a/view/bosyt-na-monako-prodava-kluba-mesti-se-v-anglija-145307", "text": "Руският собственик на „Монако“ Дмитрий Риболовлев подготвя продажбата на клуба, като има интерес от страна на инвеститори от САЩ и от Обединените арабски емирства, съобщава FC Business Magazine. Руският олигарх от близо година се оглежда за продажбата на клуба от Княжеството, най-вече разочарован от липсата на резултати от инвестициите му. Според анализатори обаче причината е друга, защото за пет години начело на клуба „Монако“ има шампионска титла на Франция, както и полуфинал в Шампионската лига и винаги присъства на европейската сцена. Някои медии като le10sport.com твърдят, че руснакът няма да напусне футбола изобщо, а ще си вземе отбор от Англия - от Висшата лига или от Чемпиъншип, като са му нужни повече средства, както и да не се раздвоява в този тип бизнес. FC Business Magazine смята, че интересът на американците е по-изразен и по-постоянен, но и арабската кандидатура не била за изпускане. Очакванията са в близко бъдеще Дмитрий Риболовлев да държи в ръцете си оферти от потенциалните кандидати за клуба.", "date": "2018.09.26", "title": "Босът на „Монако“ продава клуба, мести се в Англия"}
{"url": "https://www.monitor.bg:443/bg/a/view/fenerbahche-preotstypva-jordan-minchev-145296", "text": "Младежкият национал на България Йордан Минчев почти сигурно ще премине в тима на „Истанбул ББ“ под наем от „Фенербахче“, съобщават медиите в Турция. 20-годишният баскетболист няма шанс да пробие в звездната селекция на шампиона на южната ни съседка и за трети пореден сезон ще бъде преотстъпен. 203-сантиметровият Минчев завърши сезон 2016/17 в сръбския „Вършац“, а през миналия сезон игра последователно в македонския МЗТ (Скопие) и столичния „Академик“. За селекцията на \"студентите\" той записа по 16 точки, 8,6 борби и 1,7 асистенции средно на мач в 10 двубоя. През миналия сезон „Истанбул ББ“ завърши на 11-о място в турската Супер лига, като тимът на два пъти победи тогавашния шампион на България „Лукойл Академик“ в турнира за купата на ФИБА Европа.", "date": "2018.09.26", "title": "\"Фенербахче“ преотстъпва Йордан Минчев"}
{"url": "https://www.monitor.bg:443/bg/a/view/veshtajat-blizyk-kraj-na-erata-merkel-v-germanija-145292", "text": "Прогнозите за бъдещето на канцлера Ангела Меркел са водеща тема в германските медии днес, след като неин приближен бе свален след гласуване от ключов парламентарен пост, предаде ДПА.  В акт на неподчинение членовете на парламентарната група на Християндемократическия съюз (ХДС) на Меркел отстраниха своя шеф Фолкер Каудер. По този повод таблоидът \"Билд\" обявява днес на електронната си страница: \"Идва краят на ерата на Меркел\". Изданието цитира политолог, според когото \"това бе най-тежкия ден за канцлера\". Изданието си задава въпроса дали Ангела Меркел ще остане задълго на поста си.  Меркел подкрепяше Каудер, \"докато не стана прекалено късно\", пише в обширен коментар по-умереният всекидневник \"Франкфуртер алгемайне\". Този вот \"ускори нейната загуба на авторитет\", се казва в текста.  Много вестници се съсредоточават върху факта, че Меркел е подкрепяла докрай своя приятел Каудер, но не е успяла. \"Това не е нищо друго освен признак за смяна на епохите. Меркел пропусна шанса да се отдръпне [с подкрепата си за Каудер] и стабилният преход вече не е възможен за нея\", констатира главният коментатор на \"Велт\" Жак Шустер.  В опит на ХДС да омаловажи персоналната промяна приемникът на Каудер на парламентарния пост Ралф Бринкхаус заяви, че това \"не е голяма драма\". Пред тв канал CDF той окачестви ротацията като \"подсилване на правителството и консервативния блок\" в Бундестага и назова \"нелепи\" призивите на опозиционната Свободна демократическа партия за вот на недоверие към канцлера.", "date": "2018.09.26", "title": "Вещаят близък край на ерата Меркел в Германия "}
{"url": "https://www.monitor.bg:443/bg/a/view/startirat-kastingite-za-master-chef-145289", "text": "Чек за 100 000 лв. и статус на рок звезда сред кулинарите ще получи победителят в петия сезон на MasterChef. Екип от експерти стартира предварителните кастинги за риалити формата след дни, а най-добрите хоби готвачи ще премерят сили в праймтайма на bTV най-вероятно напролет. Ентусиастите, които не се притесняват от стрес тест в кухнята, трябва да поднесат на професионалните готвачи любимите си рецепти. Ако шеф Андре Токев и компания ги одобрят, хоби-кулинарите ще се класират за участие в шоуто. Предварителните кастинги за MasterChef ще се проведат на 13 октомври във Варна, на 20-и в Пловдив и от 26-ти до 28-ви в София.", "date": "2018.09.26", "title": "Стартират кастингите за MasterChef"}
{"url": "https://www.monitor.bg:443/bg/a/view/moite-5-za-poslednite-20-s-vencislav-chanov-venci-venc-145294", "text": "\"Това е първата песен, която ме надъха да съм „модерен ездач” на доброто.\"   \"Единственото музикално произведение, което ме усмихва, дори в най-трудните моменти в живота.\" \"Песен, която като дете ме надъхваше най-много и може би песента, която описва разбирането ми за свободата във взаимоотношенията.\" \"Imagine е любимата ми философска песен със съзидателна тематика.\" \"Няма как да пропусна да включа и тази велика българска песен. „Ако си дал“ винаги е показвала нашата българска гледна точка. Песента е символ на народнопсихологическите ни черти.\"", "date": "2018.09.26", "title": "Моите 5 за последните 20 : с Венцислав Чанов (Venci Venc’)"}
{"url": "https://www.monitor.bg:443/bg/a/view/rojden-den-starcheskija-dom-za-magareta-navyrshi-2-godini-145287", "text": "Единственият в България старчески дом за магарета ще отбележи в събота 2 години от откриването си. Магарешкия приют се намира в гоцеделчевското село Баничан и е реализирана идея на швейцарската фонадация „Ветеринари в действие“. Д-р Константин Антов, който координира дейността на магарешкия старчески дом разказа пред радио Благоевград: „Точно преди 2 години започнахме да приемаме магарета на достолепна възраст в един обор. В началото бяха 17, а вече са 40 в 2 обора. В момента строим трети и искаме до началото на зимата да го завършим, като капацитета на нашия приют да нарасне до 60 магаренца,“ каза д-р Антов. В началото ветеринарите сами са обикаляли околните села, за да убеждават стопаните на дългоухите им помощници да им дават магаретата си доброволно, за да могат животните да изживеят достойно старините си на спокойтвие, вместо да ги дават на кланници. „Стопаните вече сами довеждат верните си приятели при нас, които са им служили 30 и повече години. Наскоро, даже от Пирдоп ни транспортираха възрастно магаре,“ разказа още ветеринарят. Магаретата пашуват спокойно из околните ливади на Баничан, наети от фондацията, а през зимните месеци им е осигурено сено и слама. Ветеринарите се грижат за здравето на още около 200 пенсионирани магарета по селата в Гоцеделчевско, които ги обикалят периодично по места.", "date": "2018.09.26", "title": "Старческият дом за магарета навърши 2 години"}
{"url": "https://www.monitor.bg:443/bg/a/view/sa-sht-besni-na-evropa-zaradi-iran-145301", "text": "Съединените щати реагираха остро на европейския план за въвеждане на механизъм за бартер с Иран, целящ да бъдат заобиколени американските санкции, отправяйки заплахи към всички, които се присъединят към системата, предаде АФП. Американският държавен секретар Майк Помпео заяви, че е смутен и дълбоко разочарован от обявения европейски механизъм за разплащания по сделки с Иран, с който чуждестранните страни и фирми да избегнат санкциите на Вашингтон срещу Техеран. \"Няма да позволим нашите санкции да бъдат заобикаляни от Европа или от който и да било друг\", предупреди американският държавен секретар Майк Помпео. \"Това е една от най-контрапродуктивните мерки, които човек може да си представи за регионалния мир и сигурност\", заяви Помпейо пред лобистката група \"Единни против ядрен Иран\" в Ню Йорк. Той обвини ЕС, че \"укрепва Иран в статута му на водеща държава поддръжник на тероризма\". Помпейо заяви още, че САЩ ще реагират в случай на атаки срещу американски интереси в Ирак от подкрепяни от Техеран шиитски въоръжени групировки. \"Само преди няколко седмици подкрепяни от Иран военизирани групировки в Ирак обстреляха с ракети комплекса на посолството на САЩ в Багдад и американското консулство в Басра. САЩ ще държат режима в Техеран отговорен за всяко нападение, в което пострадат наши граждани или бъдат нанесени щети на наши обекти. Америка ще отвърне бързо и решително\", заяви Помпейо. Механизмът за заобиколяне на американските санкции бе оповестен в понеделник вечерта от ЕС след среща с Иран, Китай и Русия в кулоарите на Общото събрание на ООН в Ню Йорк. Това са държавите, които продължават да са страни по иранското ядрено споразумение от 2015 г., от което Доналд Тръмп оттегли САЩ през май и възстанови американските санкции срещу Техеран. Ръководителката на европейската дипломация Федерика Могерини обяви създаването на \"инструмент със специално предназначение\" - ИСП (Special purpose vehicle - SPV), който ще функционира като търговска борса, за да може Иран да продължи да продава петрол. \"Това ще бъде един вид компенсаторна камара. Когато се внася петрол от Иран, парите ще се изплащат в ИСП. Ако след това някоя европейска компания продаде машина на Иран, плащането ще се извърши чрез този фонд\", обясни европейски дипломатически източник. Майк Помпейо обеща да следи внимателно нещата, като иронично отбеляза, че \"засега такъв инструмент не съществува и дори не е обявен срок за създаването му\". \"Европейският съюз го бива много в реториката, но е слаб по практическата работа\", подчерта той. Преди това президентът на САЩ Доналд Тръмп нарече Иран \"корумпирана диктатура\", ограбваща иранския народ, за да плаща за агресия в чужбина. Той заяви това в речта си на Общото събрание на ООН. \"Иранското ръководство сее хаос, смърт и разрушение\", каза Тръмп на ежегодното събрание. \"Те не зачитат съседите си, нито границите, нито суверенните права на страните\", добави той. Тръмп заяви, че на режим, който скандира \"смърт за Америка\" и заплашва Израел с унищожение, не трябва да се позволява да се сдобива със средства за изстрелване на ядрена бойна глава. Пред репортери преди речта на Общото събрание Тръмп каза, че няма да се срещне с иранците, докато не променят подхода си, допълва Ройтерс.", "date": "2018.09.26", "title": "САЩ бесни на Европа заради Иран"}
{"url": "https://www.monitor.bg:443/bg/a/view/begachi-atakuvat-ndk-ot-vsichki-strani-145280", "text": "Голям спортен празник пред НДК ще отбележи тази събота финалния уикенд от Европейската седмица на спорта. Гвоздеят в програмата ще бъде фестивалът НДК 360 - Европейска вечер на спорта, включващ скоростно бегово изкачване по стълбите на сградата, ориентиране из коридорите и помещенията и скоростно фасадно изкачване на НДК. Стартът ще бъде даден в 17 ч. и се очаква да приключи до 21 ч. Състезанията ще бъдат придружени с много активности и демонстрации в над 10 вида спорт на специално изградени сетове. Над двореца пък ще лети топловъздушен балон, на който ще могат да се качат и хора със специални потребности. Спортният празник ще има и благотворителна цел. Таксата за участие е 5 лв., а парите, които и всеки от зрителите ще може да дари, ще отидат за изграждане на спорни площадки и алеи за хора с увреждания на Витоша. За участие в скоростното изкачване са се записали някои от водещите ни планински бегачи. За жалост Кирил Николов-Дизела е контузен и няма да стартира.  ", "date": "2018.09.26", "title": "Бегачи атакуват НДК от всички страни"}
{"url": "https://www.monitor.bg:443/bg/a/view/7000-dushi-si-slojiha-chervilo-za-gines-145281", "text": "Филипинският актьор и телевизионен водещ Вайс Ганда събра 6900 свои сънародници, които си сложиха едновременно червило, за да подобрят световен рекорд на Гинес, предава агенция ЮПИ. Масовката бе организирана по повод първата годишнина на лансираната от Ганда козметична марка - \"Вайс козметикс\". Рекордът беше поставен в \"Смарт Аранета Колизеум\" в Манила. За да бъде зачетено постижението от \"Гинес\", участниците бяха длъжни да нанесат едновременно червилото на устните си и то да се задържи най-малко 60 секунди. Предишният рекорд в тази дисциплина, поставен през 2015 г., държеше козметичната фирма \"Мери Кей\" с 5840 участници. ", "date": "2018.09.26", "title": "7000 души си сложиха червило за Гинес"}
{"url": "https://www.monitor.bg:443/bg/a/view/frenski-ministyr-sravni-salvini-s-pilat-pontijski-145278", "text": "Френският държавен министър по европейските въпроси Натали Лоазо заяви, че вътрешният министър на Италия Матео Салвини се държи \"като Пилат Понтийски\" по въпроса с мигрантите. Тя направи това по време на дискусия за съдбата на спасителния кораб \"Акуариус\" в Средиземно море. Франция, Португалия, Испания и Германия се съгласиха да приемат мигрантите от борда на кораба, плаващ край Малта, докато Италия отказа.  ", "date": "2018.09.26", "title": "Френски министър сравни Салвини с Пилат Понтийски"}
{"url": "https://www.monitor.bg:443/bg/a/view/pokazvat-irina-na-nadejda-koseva-vyv-varshava-145295", "text": "Филмът „Ирина“ на режисьорката Надежда Косева ще направи международната си премиера в основния конкурс на 34-ия кинофестивал във Варшава. Форумът в полската столица е един от 15-те от т.нар. категория „А“, сред които са Кан, Берлин, Венеция, Карлови Вари, Москва и т.н. Сюжетът се върти около Ирина, която живее в малък миньорски град и работи в крайпътна кръчма. В един и същи ден мъжът ѝ е осакатен в злополука, а тя - уволнена от работа. За да спаси семейството си, жената решава да стане сурогатна майка. „Ирина е филм за прошката. Задава морални и етични въпроси, но ни отвежда там, където правилни отговори няма. Там, където прошката е единственият начин за преодоляване на отчаянието, болката и гнева. И единственият път към спасението…“, споделя Надежда Косева. С участие в лентата се разписват младата актриса Мартина Апостолова, Христо Ушев, Ирини Жамбонас и други. Сценарият е дело на Светослав Овчаров, Боян Вулетич и Надежда Косева.", "date": "2018.09.26", "title": "Показват \"Ирина“ на Надежда Косева във Варшава"}
{"url": "https://www.monitor.bg:443/bg/a/view/do-2030-g-vsichki-momicheta-v-sveta-shte-poseshtavat-uchilishte-145279", "text": "Френският президент Еманюел Макрон и премиерите на Великобритания и Канада Тереза Мей и Джъстин Трюдо се ангажираха в ООН до 2030 г. всички момичета в света да могат да посещават училище, най-вече в Африка, където остават множество пречки пред образованието им, предаде АФП.   \"Днес 130 милиона момичета в света не са отишли на училище\", изрази съжаление Мей на конференция в кулоарите на Общото събрание на ООН. Тримата лидери обявиха, че Световното партньорство за образование ще получи фонд от 2,5 милиарда долара за три години с финансиране от техните страни, както и от Обединените арабски емирства, Норвегия и Холандия. Това създадено през 2002 г. партньорство работи в около 60 развиващи се страни в подкрепа на образователните им структури. \"Това е огромно предизвикателство, защото 440 милиона африкански деца трябва да посещават училище до 2030 г.“, заяви Макрон. Френският президент отбеляза, че 63% от неграмотните възрастни в света са жени и подчерта, че остават много препятствия пред училищното образование на момичетата - от бедност до ранно забременяване, сексуално насилие и \"все още твърде ограничаващите социални норми\". Сред предложените мерки за преодоляване на проблема са приемането на закони, осигуряващи 12 години безплатно образование, превенция на ранните забременявания и борбата с предразсъдъците към жените.", "date": "2018.09.26", "title": "До 2030 г. всички момичета в света ще посещават училище"}
{"url": "https://www.monitor.bg:443/bg/a/view/v-dubaj-pokazvat-naj-skypite-damski-obuvki-145282", "text": "В дубайския хотел \"Бурдж ал Араб\" ще бъде изложена колекция от най-скъпите дамски обувки, изготвени от злато и диаманти. Един от чифтовете рекордьори е оценен на 17 милиона долара, съобщава местното издание \"Нешънъл\". Моделите са били изработени съвместно с ювелирни компании. На носовете на най-скъпия чифт са поставени 15-каратови диаманти, а по цялата повърхност - 236 от тези скъпоценни камъни. \"По-скромните\" модели са на стойност 17-27 хиляди долара. Те също са украсени със злато и диаманти. Ще бъдат изложени и обувки с инкрустирани рубини и перли.", "date": "2018.09.26", "title": "В Дубай показват най-скъпите дамски обувки"}
{"url": "https://www.monitor.bg:443/bg/a/view/varna-kupuva-1000-skobi-za-sinjata-zona-145288", "text": "Община Варна щe купи 1 000 скоби срещу нерегламентирано паркиране, които да се поставят на автомобилите на нарушителите в Синята зона. Това става ясно от обявената обществена поръчка за доставка на техническите средства, за която са предвидени 133 300 лева без ДДС.  Според изискванията, скобите трябва да могат да се използват за автомобилни гуми от 13 до 21 цола. Иска се всяко техническо средство да е с тегло не повече от 5,5 кг., за да може да се извършва лесен монтаж и демонтаж. Синята зона във Варна заработи официално от 13 август. Преди това имаше гратисен период, в който нарушителите бяха предупреждавани, но не и санкционирани. Сега всеки, които е паркирал в зоната, но не е платил таксата от 1 лев за час, е заплашен от поставяне на „скоба“ и съответната глоба. Всекидневно Синята зона в центъра на Варна калкулира по около 6 500 лева приходи за общинската хазна, като досега в нея са влязли над 500 000 лева.", "date": "2018.09.26", "title": "Варна купува 1000 скоби за Синята зона "}
{"url": "https://www.monitor.bg:443/bg/a/view/otslabvaneto-sys-silata-na-misylta-e-vyzmojno-145283", "text": "Процесът на отслабване силно зависи от мотивацията и от визуализацията на крайния резултат, твърдят учените. Казано с други думи, желаещите да отслабнат трябва активно да използват \"силата на мисълта\". Специалистите провели експеримент с две групи доброволци. Психолози се занимавали с първата група по специална методика, базирана върху визуализация на крайния резултат. Доброволците трябвало да си представят как ще изглеждат, какво ще чувстват и как ще се промени животът им, след като отслабнат. Заниманията с втората група били по методика, базирана върху мотивационни беседи. Участниците трябвало да разсъждават каква награда ще получи всеки от тях, след като отслабнат и да обяснят защо започнали отслабването. Резултатите не закъснели и в двете групи, но бърборенето се оказало по-малко полезно от фантазирането мълчешком. За 6 месеца участниците в групата, осланяла се на \"силата на мисълта\", отслабнали със средно 4,11 кг, а тези във втората група - с едва 0,74 кг.", "date": "2018.09.26", "title": "Отслабването със \"силата на мисълта\" е възможно"}
{"url": "https://www.monitor.bg:443/bg/a/view/markirat-opasnite-dyrveta-v-borisovata-145285", "text": "Столичната община обозначава с маркировка състоянието на дърветата в Борисовата градина, съобщиха от кметството пред „Монитор“. Дърветата ще бъдат маркирани в три цвята до края на седмицата. В синьо са дърветата с наличие на сухи клони, а с оранжева и зелена маркировка са всички дървета, предвидени за премахване. След това до 10 октомври междуведомствена комисия ще приема обозначаването на дърветата и след това ще реши дали да даде зелена светлина за сеч. Премахването на растенията ще бъде само в участък между „Капитолия“, бул. „Драган Цанков“ и бул. „Яворов“. От „Московска“ 33 уточниха, че средната възраст на гората в лесопарковата част на градината е 101 години, което означава, че там има дървета, които са в различни физиологични състояния - добро, лошо и много лошо. Идеята на кметството е от една страна да защити живота на гората в следващите 100 години, а от друга да бъдат предпазени гражданите от евентуални инциденти. В последните дни заради силния вятър в Столичната община са постъпили сигнали за паднали клони, както и строителни огради, пана, ламарини. Местното кметство препоръчва строителните фирми да обезопасят цялата си техника като кранове, огради. А гражданите се съветват да приберат всичките си предмети от терасите, понеже може да застрашат живота на хората.  ", "date": "2018.09.26", "title": "Маркират опасните дървета в Борисовата градина"}
{"url": "https://www.monitor.bg:443/bg/a/view/vladika-registrira-fondacija-na-imeto-na-nebesnija-si-pokrovitel-145269", "text": "Фондация на името на свети Киприян Цамблак Чудотворец, митрополит Киевски, Литовски, Московски и на цяла Русия регистрира старозагорският владика Киприан, идеята е чрез нея да бъдат набиране средства, с които да бъдат подпомагано образованието на  талантливи младежи. Фондация на името на свети Киприян Цамблак Чудотворец, митрополит Киевски, Литовски, Московски и на цяла Русия регистрира старозагорският владика Киприан, идеята е чрез нея да бъдат набиране средства, с които да бъдат подпомагано образованието на  талантливи младежи. Тепърва ще станат известни съучредителите, предстояща е и съдебната регистрация. Митрополитът оповести начинанието си в навечерието на чествания по повод 180-та годишнина от рождението на първия владика на Старозагорската епархия  Методий Кусев, която ще бъде отбелязана в Града на липите на 5 октомври с участието на патриарх Неофит. Заедно с патриарха в града ще пристигне чудотворната икона на Пресвета Богородица „Скоропослушница“ от украинския град Ананаиев, тя ще бъде изложена в църквата „Свети Николай“. Тогава ще бъде обявено официално и решението на Епархийския съвет храмът да придобие статут на катедрален, а изпълняващият до сега тези функции храм „Свети Димитър, Солунски чудотворец“ ще стане владишки. Две икони с изображението на свети Киприян Цамблак, дело на художника-реставратор Лука Делийски ще бъдат поставени в новия катедрален храм. Патриарх Неофит ще вземе участие в научна конференция, посветена на делото и живота на дядо  Методий, където ще бъде представен и документален филм за него, а в последствие ще бъде осветена и ремонтираната сграда на неделното училище при църквата „Света Троица“. Патриархът и придружаващите го членове на Светия Синод ще положат цветя и венци пред паметника – арка на митрополита при входа на носещия името му парк . Паметникът е проектиран от проф. Владимир Старчев, той беше издигнат през 1996 г.в съседство с мястото, където до 1990 година е била статуята на Ленин. Това е третото посещение на патриарх Неофит в Града на липите за последните две години, първото беше по повод годишнината от интронизацията на митрополит Панкратий,              а второто беше с руския патриарх Кирил . Митрополит Методий Кусев е роден в град Прилеп с мирското име Тодор Иовчев. Моменти от биографията му  писателя Димитър Талев е вплел  в образа на героя си Лазар Глаушев в романа „Преспанските камбани“. Съвсем младият Тодор Йовчев е бил избран от съгражданите се за техен представител на първия църковно-народен събор в Цариград, а две години по-късно е постриган за монах.По време на Априлското въстание от 1876 г. предава сведения чрез преподавателите на Робърт колеж на западната преса за зверствата над българското християнско население., помага на руските войски, след Освобождението става протосингел на екзар Йосиф I в Българската екзархия в Цариград до 1896-а, когато е избран за първи митрополит на новоучредената Старозагорска епархия. Заради противоречия с ръководството на църквата през 1904 година са му били отнети каноничните права, низвержението продължава до 1920 година, две години преди смъртта му.Сред многобройните дела , с които е запомнен е и призива му към някогашния американски президент Удроу Уилсън на 14 март 1919 година да не  допуска трайното откъсване на Македония и Добруджа от България с бъдещия мирен договор след края на Първата световна война.", "date": "2018.09.26", "title": "Владика регистрира фондация на името на светец"}
{"url": "https://www.monitor.bg:443/bg/a/view/tinejdjyr-zadigna-12-bona-ot-lelja-si-kupil-si-tehnika-i-razdal-i-zaemi-145267", "text": "Тинейджър от град Септември е откраднал от леля си 12 000 лв. и доста време водил охолен начин на живот, закупил си техника и дори раздавал заеми на приятели. На първо време 17-годишният младеж се снабдил със скъп смартфон и плейстейшън и харчел чуждите пари по заведения и дискотеки. Това съобщи говорителят на пазарджишката Областна дирекция на МВР Мирослав Стоянов. Полицията в Септември започнала да разплита случая с изчезналите пари, след като лелята на непълнолетния крадец- 44-годишната П.Ф. подала жалба в местното Районно управление на МВР. Жената съобщила, че апаш е извършил кражба на спестената от нея сума в размер на близо 12 000 лева. Тя съхранявала парите в портмоне, намиращо се в жилището й. С разплитане на наглата кражба се заели местните криминалисти. Не след дълго вниманието им привлякъл племенникът на жената, който се оказал 17-годишен тийнейджър от същия град. В последно време младежът демонстрирал охолен начин на живот. Сдобил се със скъп смартфон, плейстейшън, разполагал с немалки парични суми и дори раздавал пари на заем на свои приятели. Така след усърдна работа полицаите установили, че всъщност автор на кражбата е непълнолетният младеж. При извършеното претърсване в жилището му били открили малко над 2000 лева. Иззети са предмети и вещи придобити с парите на жената. По случая е образувано полицейско производство, което е докладвано на прокуратурата в Пазарджик. Работата по пълното изясняване на случая продължава.", "date": "2018.09.26", "title": "Тинейджър задигна 12 бона от леля си, купил си техника и раздал и заеми"}
{"url": "https://www.monitor.bg:443/bg/a/view/kmet-veteran-ostava-bez-knijka-otkazal-da-duha-145270", "text": "Каращият  пореден  мандат като кмет на село Мирово Димитър Мурджов ще остане за следващите две години без свидетелство за правоуправление на МПС и ще заплати глоба в размер на 3 000 лв. Административното наказание е заради катастрофа с личния му автомобил „Ситроен“ и отказ да бъде проверен с дрегер за употреба на алкохол и да даде кръвна проба, уточни директорът на ОД на МВР – Стара Загора старши комисар Георги Хаджиев. Инцидентът е станал около 01,30 часа на 23 септември, сигналът за самокатастрофирал лек автомобил при входа на тържището за плодове край село Плодовитово е бил подаден от въоръжената охрана на телефон 112. На място са се отзовали първи униформени от магистралната полиция, а в последствие и екип от РУ „Полиция“ – Чирпан. Видимо почерпеният водач  на ситроена, който отнесъл един от стълбовете за осветление при входа на обекта категорично отказал да „духа“, след което му била взета книжката. Катастрофата е била заснета от множеството охранителни видеокамери, но случаят не е бил включен в ежедневния бюлетин за медиите. Полицаите не са констатирали престъпление, има само нарушение, което се наказва по административен ред, коментира старши комисар Хаджиев.  Според местните жители Мурджов се прибирал от празненство по повод празника на община Братя Даскалови, което продължило до късно вечерта. Кметът на община Братя Даскалови Иван Танев потвърди за празника, но от тогава не се бил чувал с Мурджов, който е изключил мобилния си телефон от деня на катастрофата.", "date": "2018.09.26", "title": "Кмет-ветеран остава без книжка, отказал да духа"}
{"url": "https://www.monitor.bg:443/bg/a/view/vodach-bez-knijka-edva-ne-ubi-sebe-si-i-dvama-tijnejdjyri-145272", "text": "Поредна тежка катастрофа е регистрирана край котелското село Мокрен, където неправоспособен водач  изпуснал кормилото на уж спрян от движение лек автомобил „Алфа Ромео“ и колата се преобърнала по таван . Зад волана е бил 32-годишният Ангел Ламбов, който към 20,20 часа на 25 септември пробвал да изпревари три товарни автомобила от армейски конвой, завръщаш се от съвместно учение на БА и американските части на полигона „Ново село“. При катастрофата са пострадали тежко водачът и 19-годишно момче, с по-леки наранявания е 18-годишен тийнейджър. Ламбев е с опасност за живота и по тази причина не е станало ясно дали е седнал в купето почерпен. Само преди 4 дни 15-годишна ученичка от Нова Загора заби автомобила на приятеля си в крайпътно дърво до село Загорци, при инцидента двама 18-годишни нейни спътници са получили черепно-мозъчни травми и са на командно дишане в сливенската МБАЛ. Там е настанен и третия пътният в „Ситроена“ на непълнолетната Мариета, който е с потрошени крайници.", "date": "2018.09.26", "title": "Шофьор без книжка едва не уби себе си и двама тийнейджъри"}
{"url": "https://www.monitor.bg:443/bg/a/view/arestuvaha-kupuvachi-na-dronove-za-id-v-danija-145277", "text": "Датската полиция заяви, че е арестувала двама души по подозрение в купуване на дронове, които да бъдат използвани от групировката \"Ислямска държава\" в Ирак и Сирия. Според полицията заподозрените са част от мрежа. Органите на реда са извършили също така акции в района на Копенхаген. Полицията не каза дали арестите са свързани със случай преди година, когато беше разпоредено задържането на 29-годишен мъж по сходни подозрения. За друг мъж на 32 години тогава беше издадена заповед за арест.", "date": "2018.09.26", "title": "Арестуваха купувачи на дронове за ИДИЛ в Дания"}
{"url": "https://www.monitor.bg:443/bg/a/view/bivsh-kapitan-na-kubincite-shte-stava-bylgarski-nacional-145271", "text": "Бивш капитан на тима на Куба от звездните му години ще подсилва българския национален отбор по волейбол. Това ще е един от най-добрите централни блокировачи в света - Робертланди Симон, съобщи sportal.bg. Вече е започнала процедура по издаването му на наш паспорт и получаване на българско гражданство. Целта е да играе за страната ни след олимпиадата в Токио 2020 г. Високият 208 см кубинец е спечелил почти всичко на национално и клубно ниво и минава за една от големите атракции край мрежата. Симон е универсален волейболист. Освен като централен е играл и на диагонал с разпределителя, изпълнява мощен сервис, има впечатляващ отскок (пипа 390 см с една ръка при атака и 350 с 2 на блок) - комплексен играч по всички елементи. Роденият на 11 юни 1987 г. Робертланди Симон влиза в кубинския национален тим на 17 г. От 2005 до 2010-а е негов капитан и като такъв извежда сънародниците си до сребърните медали на световното първенство през 2010 г. в Бразилия. Там е обявен и за най-добър блокировач на планетата. През 2010 г. Симон приключва с кубинската си кариера и отива в Италия, където започва през 2012 г. в \"Копра\" (Пиаченца), където капитан е Христо Златанов. После играе в катарския \"Ал Раян\" (с Матей Казийски стават втори на световното клубно първенства 2014 г.). Минава през корейския \"Севингс Банг\", катарския \"Ел Джаиш\", бразилския грянд \"Сада Крузейро\". От новия сезон тази есен е съотборник на Цветан Соколов в \"Кучина Лубе\" (Чивитанова) в Италия. “Подали сме всички необходими документи за натурализирането на Робертланди Симон, коментира вицепрезидентът на федерацията ни Любо Гонев. - Сега чакаме. След като му излязат документите му, ще се договорим с Кубинската федерация. Той ще трябва да изчака 2 години, за да играе в националния ни тим според правилата на ФИВБ.\" Цените на трансфера са $25 000 за Кубинската федерация и 25 000 швейцарски франка за ФИВБ. Възможно е Симон да си ги плати и сам, за да стане гражданин на Европейския съюз. Това ще му отвори много нови врати.", "date": "2018.09.26", "title": "Бивш капитан на кубинците ще става български волейнационал"}
{"url": "https://www.monitor.bg:443/bg/a/view/danychnite-pognaha-tyrgovcite-na-riba-vyv-varna-145286", "text": "Засилен контрол и проверки на търговци на едро на риба и рибни продукти започнаха данъчните инспектори от отдел „Фискален контрол“, съобщиха от Териториалната дирекция на НАП във Варна. Фискалните агенти следят за наличие на касови апарати, издаване на касови бонове и реално отчитане на оборотите. Проверките са стартирали от рибната борса на Кооперативния пазар във Варна, след подаден сигнал в ТД на НАП, че на клиентите в борсата не се издават касови бележки. Инспекторите са осъществили контрол на 15 търговци на риба и рибни продукти, за които са получили и предварителна информация от звеното за дистанционно наблюдение на касовите апарати, че отчитат подозрително ниски обороти. По време на проверките при 5 от търговците е установено, че не издават касови бонове, като са им съставени актове за административно нарушение. За това нарушение обектите им ще бъдат запечатани за срок до един месец. На други 3 търговци са съставени актове за разлика в касовата наличност и отразените продажби на фискалните устройства. Дистанционното наблюдение на некоректните търговци на риба ще продължи, като при нов нереален спад на оборотите им, ще бъдат посетени отново от данъчните, казаха от НАП-Варна. Оттам напомнят, че търговец, който не издаде фискална касов бон, се наказва с имуществена санкция – за юридически лица и еднолични търговци, в размер от 500 до 2 000 лв. При повторно нарушение размерът на санкцията е от 1 000 до 4 000 лв. За този, който е бил длъжен да издаде касовата бележка, но не го е направил и е приел плащането, глобата е от 100 до 500 лева. Освен наложените парични санкции, при установено неиздаване на касова бележка, обектите на нарушителите може да бъдат запечатани за срок до един месец.", "date": "2018.09.26", "title": "Данъчните погнаха търговците на риба във Варна"}
{"url": "https://www.monitor.bg:443/bg/a/view/arestuvaha-tartora-na-narkoplasiorite-v-nova-zagora-145273", "text": "64-годишен жител на новозагорския ромски квартал „Шести“ е задържан в хода на специализирана акция  по противодействие на наркоразпространението в рамките на международната операция „Austrocar“ след като в дома му са били открити 388 пликчета с хероин Отколешният познат на криминалистите Атанас Ангелов бил скътал на друго място и две бучки хероин с тегло 90 грама, които предстояло да бъдат разфасовани на дози за улична продажба. Завърналият се преди месец от гурбет в Гърция дядо Ангел е сред тарторите на ромските наркопласьори, разказват обитателите на махала, където живеят близо 7 000 мъже , жени и деца.Мъжът е лежал на няколко пъти зад решетките, но до сега успявал да избегне ефективна присъда, тъй като умело криел дрогата. Този път униформените го изненадали с пликчетата защото му подхвърлили информация за купувач „на едро“. Квартал „Шести“ е своеобразна „гара разпределителна“ за потребителите в Стара Загора, Раднево, Чирпан и Гълъбово. Зареждането на депото ставало основно от Сливен, където са майсторите на синтетичната дрога, хероинът обаче идвал по канали от Турция.", "date": "2018.09.26", "title": "Задържаха тартора на наркопласьорите в Нова Загора"}
{"url": "https://www.monitor.bg:443/bg/a/view/vojvodite-predlagat-stara-zagora-da-byde-objaven-za-grad-na-bylgarskata-bojna-slava-145276", "text": "Стара Загора да бъде обявен за „Град на българската бойна слава“, предлагат от ВМРО, официалното предложение ще бъде внесено за октомврийското заседание на местния парламент, който от своя страна ще трябва да отправи предложение до Народното събрание. До момента два български града са получили признание, това са Добрич и Тутракан, отличието е заради епичните боеве през 1916-а година за освобождаването на Южна Добруджа.  В мотивите на ВМРО е посочена  героичната битка при Стара Загора през лятото на 1877 г., когато за първи път Българското опълчение влиза в битка. Това сражение е и на практика първата схватка на новата българска войска. Следват опожаряването и обезлюдяване на града, известно като Старозагорското клане при което под ятаганите на османлиите загиват над 14 000 мъже, жени и деца. Очаква се старозагорските съветници да вземат положително решение, което в последствие да бъде внесено и защитено в парламента, пред правителството и президента, който да издаде и указ.", "date": "2018.09.26", "title": "Войводите предлагат Стара Загора за „Град на българската бойна слава“"}
{"url": "https://www.monitor.bg:443/bg/a/view/meksikanskata-armija-razoryji-policijata-na-cjal-grad-145275", "text": "Части на сухопътните войски и морската пехота на Мексико разоръжиха цялата полиция на град Акапулко, намиращ се на около 300 километра югозападно от столицата Мексико Сити. Нестандартното решение е предизвикано от подозрения към пазителите на реда във връзки с криминални групировки. Арестувани са и двама високопоставени служители от управлението за обществена сигурност на Акапулко, които са заподозрени в извършване на предумишлени убийства, разоръжени са над 700 полицаи. Подчертава се, че всички полицаи в 680 хилядния град ще преминат щателна проверка, включително за участие в незаконна дейност. Акапулко, щата Гереро, е третият най-опасен град в света според класация за 2017 година с регистрирани впечатляващите 106 убийства на 100 хил. жители, а живота си са изгубил повече от 31,1 хил. души.", "date": "2018.09.26", "title": "Мексиканската армия разоръжи полицията на цял град"}
{"url": "https://www.monitor.bg:443/bg/a/view/peshtera-dava-na-sydija-izpylnitel-grajdani-i-firmi-za-neplateni-danyci-145274", "text": "Общинската администрация в град Пещера готви принудително събиране на местните данъци и такси от съдия-изпълнител, ако не бъдат платени от собствениците на имоти след изпратените предупредителни писма. Над 1 милион лева са данъчните задължения на жителите на родопската община, натрупани за 6 години, съобщиха от кметската администрация. От 2012 г. до настоящия момент задълженията на физическите лица към общината са 282 267 лева. Два пъти и половина повече са задълженията на фирмите – 689 019 лева. Извадката е за задължения над 300 лева, което означава, че сумата надхвърля милион. Друг пример за липсващи плащания е една уникална услуга, която пещерци ползват – поливната вода. Разходът за доставка на водата и поддръжка на водопреносната система надхвърля 40 хил. лв. всяка година. За 2018 г. обаче са заплатени 8 хил.лв. или само 20% от необходимата сума, за да функционира старата и амортизирана система на поливната вода. Общинската администрация е изпратила предупредителни писма до всички длъжници, което доведе до леко повишаване на плащанията, уточняват от институцията. Следващата естествена стъпка е принудително събиране на задълженията чрез съдия изпълнител.", "date": "2018.09.26", "title": "Пещера дава на съдия-изпълнител граждани и фирми за неплатени данъци"}
{"url": "https://www.monitor.bg:443/bg/a/view/svaljat-monopola-na-zdravnata-kasa-145260", "text": "Монополът на Националната здравноосигурителна каса (НЗОК) ще бъде премахнат. Това предвижда единият от двата модела за ново здравно осигуряване, които здравният министър Кирил Ананиев представи на форум в София, който се провежда в момента. Целта е чрез приемането на единия от тях да се намалят разходите, които пациентите правят пряко под формата на доплащане при лечение, обоснова се Кирил Ананиев. И в двата случая задължителната здравна осигуровка остава 8%. При първия модел обаче на здравноосигурителния пазар няма да играе само НЗОК, но наравно с нея ще осигуряват и всички здравнозастрахователни фондове, отговарящи на критериите, които ще бъдат изготвени по-късно. Хората ще решават дали да се осигуряват в касата или във фонд по техен избор. Освен задължителните 8% застраховка обаче те ще трябва допълнително да се застраховат за здраве. При фалит на застрахователя пациентът ще се поема от НЗОК или от гаранционен фонд докато си избере нов здравен застраховател. Въпросният гаранционен фонд ще бъде създаден, ако бъде приет модел номер 1. Застрахователят ще се договаря пряко със здравните заведения, като важи и за здравното, и за НЗОК, която ще придобие застрахователен статут. Създава се и система за управление на риска по области, доходи, възраст, хронична заболеваемост, за да не си избират застрахователите клиенти. Те ще действат на територията на цялата страна и ще бъдат лицензирани. Министър Ананиев подчерта, че застрахователите ще бъдат задължени да не подбират пациенти. Гаранционният фонд пък ще служи за покриване на неблагополучията при застрахователя. Модел 2 предвижда въвеждане на задължително допълнително здравно застраховане. При него вноската също остава 8%, но се формира процент на допълнително здравно застраховане, на каквато възможност хората имат право и сега. Ще се договарят и застрахователни премии. Всяка болница ще избира на какви цени да работи. Разликата над реалната цена ще се доплаща от пациента или от Фонда за допълнително здравно застраховане. Държавата ще плаща за възрастните, социално слабите и децата. Държавните служители ще се налага да плащат допълнителна здравна застраховка.", "date": "2018.09.26", "title": "Свалят монопола на Здравната каса"}
{"url": "https://www.monitor.bg:443/bg/a/view/djoni-inglish-prevze-rodnija-boksofis-145229", "text": "Филмът „Джони Инглиш избухва отново“ се нареди на върха на родния боксофис. Актуалната история за британския шпионин, чиято премиера в българските киносалони датира от миналия уикенд, събра 12 888 зрители и отчита 121 205 лв приходи за първите три дни на екран. На второ място се нарежда хорърът „Хищникът“. Лентата с участието на Оливия Мун, която е продължение на тази от 1987 г., е гледана от 22 558 зрители и донесе приходи от 247 417 лв. Третата позиция е отредена на блокбастъра „Монахинята“ с 54 471 зрители и 473 102 лв. Четвърто място заема другата премиера на седмицата - екшън-драмата „Peppermint: Ангел на възмездието“ с 2974 зрители и 28 012 лв. приходи за три дни у нас. Пета позиция е за анимацията \"Патешка история\" с 9726 зрители и 77 719 лв приходи. Топ 10 се допълва от трилърът „Лесна услуга“, анимацията \"Хотел Трансилвания 3: Чудовищна ваканция\", екшъна „Мегазвяр“, приключенската лента „Алфа“ и анимацията „Малки титани: В готовност! Филмът\".", "date": "2018.09.26", "title": "Джони Инглиш превзе родния боксофис"}
{"url": "https://www.monitor.bg:443/bg/a/view/deset-godini-zatvor-zaplashvat-bil-kosbi-145266", "text": "Американският комедиен актьор Бил Косби, най-известен с главната роля в ситкома \"Шоуто на Косби\", бе осъден на 3 до 10 години затвор за дрогиране и сексуално насилие над жена през 2004 г., предаде ДПА. Това означава, че Косби ще излежи най-малко три години в затвора, преди да може да подаде молба за предсрочно освобождаване. Той също така е осъден да плати глоба от 25 000 долара. \"Никой не е над закона и никой не трябва да получава различно отношение в зависимост от това къде живее, кой е, или заради богатство, известност или дори филантропия. Извършването на сексуално насилие с дрогиране има тежка цена и тази цена и свободата ви\", заяви съдия Стивън О'Нийл на делото в град Нористаун, щата Пенсилвания. Адвокатите на 81-годишния Косби бяха поискали домашен арест. Това е първото осъждане на известно лице в ерата на движението #MeToo (Аз също), в което излязоха наяве случаи на сексуално насилие, извършвано от известни мъже в развлекателната индустрия, журналистиката, политиката и технологичните компании. През април стана ясно, че Косби е дрогирал и сексуално насилил на Андреа Констанд през 2004 г. Над 50 жени публично обвиниха Косби в сексуално насилие в период от няколко десетилетия, но само жалбата на Констанд стигна до съд. Адвокатите на Косби заявиха, че ще обжалват присъдата. Според специалисти това може да придвижи делото до Върховния съд на щата Пенсилвания, а процедурата може да трае години.", "date": "2018.09.26", "title": "Десет години затвор заплашват Бил Косби"}
{"url": "https://www.monitor.bg:443/bg/a/view/serena-otkaza-pekin-i-sloji-kraj-na-sezona-145262", "text": "Серeна Уилямс реши да пропусне турнира в Пекин другата седмица, с което на практика сложи край на сезона, съобщиха медиите отвъд океана. Американката, която е 23-кратна шампионка на турнири от “Големия шлем“ и двукратна шампионка в Пекин, за последно игра на финала на US Open в началото на месеца, където загуби след скандален мач срещу японката Наоми Осака, в който влезе в пререкания със съдията. Серена се завърна след майчинство на „Индиън Уелс“ тази година, като изигра общо 24 мача, в които записа 18 победи и 6 загуби. На мястото на 37-годишната американка в основната схема в Пекин влиза рускинята Екатерина Макарова.", "date": "2018.09.26", "title": "Серена отказа Пекин и сложи край на сезона"}
{"url": "https://www.monitor.bg:443/bg/a/view/nenujna-informacija-za-26-septemvri-srjada-145259", "text": "Френските историци Клод Шоп и Силви Обена твърдят, че са установили кой е позирал на художника Гюстав Курбе на известната му скандална картина „Произходът на света“. Твърдението на изследователите противоречи на всички версии, известни досега. Курбе рисува „Произхода на света“ през 1866 г. Смята се, че това е станало по поръчка на турския дипломат Халил Шериф Паша, който имал колекция от еротични произведения на изкуството. На картината извънредно реалистично е изобразена легнала гола жена, разтворила крака – виждат се гениталиите, корема и гърдите. В продължение на около 130 години картината е била в частни ръце, а през 1988 за първи път е изложена публично в Ню Йорк. По-късно, през 1995 г., става част от колекцията на музея Орсе в Париж – тогава я излагат зад стъкло с постоянна охрана. През 2011 г. медиите си спомниха за творбата във връзка с цензурата във Facebook, социалната мрежа блокира акаунт на учител, постнал „Произхода на света“. Съдът разглежда делото чак до 2018 г. Според най-разпространената гледна точка за творбата на Курбе е позирала ирландката Джоанна Хифернън, която имала връзка с приятеля на художника Джеймс Уистрлър и в същото време е била и любовница на самия Курбе. Мис Хифернън е позирала за няколко произведения на Курбе, сред които „Прекрасната ирландка“ и „Спящите“ - втората представлява лежащи в легло голи жени и също е рисувана по поръчка на Халил Шериф Паша. През 2013 г. из медиите плъзват информации, че е открита „главата“ на „Произхода на света“. Става дума за картина на лежаща жена – специалистите смятат, че това е работа на Курбе. Собственикът на творбата твърди, че сравнението на платната и техниката на художника са потвърдили сходството на двете картини и че на тях е изобразена именно Джоана Хифернън – художникът бил отрязал главата от платното, за да не навреди на репутацията на дамата. Специалисти от музея Орсе тогава отказват да признаят резултатите от това изследване, твърдейки че „Произходът на света“ е цялостна творба, а не фрагмент. Има много гледни точки оборващи твърденията, че на картината е изобразена Джоана Хифернън, като една от най-логичните гласи, че ирландката е била рижа, а срамното окосмяване на картината е тъмно. Според новата версия за „Произхода на света“ е позирала парижката балерина Констанс Кение. Историкът Клод Шоп си прави този извод на базата на писмо на Александър Дюма – син, който е бил враг на Курбе, до писателката Жорж Санд. „Не може с най-изящната и тънка четка да се рисуват вътрешностите мадмоазел Кение от Операта“, гласи фразата, която е осенила мосю Шоп да направи подобни изводи. През 1866 г. Констанс Кение е била на 34 години и вече е била приключила кариерата си. Смята се, че по това време е тя е била любовница на Халил Шериф Паша. Според Силви Обена съвременниците на Кение са били наясно кой е изобразен на картината, но с времето бившата балерина става уважаван в обществото филантроп и хората постепенно престават да си спомнят за това и фактът е забравен. В музея Орсе очевидно са съгласни версията на Клод Шоп, защото са анонсирали излизането на книгата на историка с две снимки на картината „Произходът на света“.", "date": "2018.09.26", "title": "Ненужна информация за 26 септември - сряда"}
{"url": "https://www.monitor.bg:443/bg/a/view/novite-i-phone-xs-i-i-phone-xs-max-idvat-v-tehnopolis-145261", "text": "На 27-ми срещу 28-ми септември, точно в 00:01 ч. хипермаркет Технополис в столичния Сердика център ще отвори врати специално за премиерата на новите модели на Apple - iPhone Xs и iPhone Xs Max. Тогава най-големите почитатели на маркaта ще имат възможността да са сред първите, които да видят, тестват и купят очакваните смартфони. Технополис за поредна година е избран от Apple за партньор в лансирането на новите модели iPhone. Веригата ще покаже на клиентите си iPhone Xs и iPhone Xs Max още в първите минути на премиерата в България. На 28-ми септември сутринта новите модели на Apple ще могат да бъдат закупени и в останалите хипермаркети на веригата, както и от нейния онлайн магазин. iPhone Xs и iPhone Xs Max са със Super Retina дисплеи, съответно 5.8 и 6.5 инча, оборудвани със специално създадени OLED панели. Така се постига HDR дисплей, който е с изключително точни цветови гами, наситен черен цвят и неустоима яркост. Подобрена е Face ID функцията, което прави отключването на новия iPhone и вписването в приложения още по-лесно. Новото поколение iPhone се захранва от A12 чип със следващо поколение Neural Engine функции, който използва машинно обучение в реално време. То идва и с най-новата мобилна операционна система на Apple - iOS 12, която дава множество нови, мощни функции. С тях iPhone Xs и iPhone Xs Max стават още по-лични и персонализирани отвсякога.", "date": "2018.09.26", "title": "Новите iPhone Xs и iPhone Xs Max идват в Технополис"}
{"url": "https://www.monitor.bg:443/bg/a/view/otkriha-4-trupa-v-kaspichan-145264", "text": "Четири тела са открити в частен имот на ул. Раковска в Каспичан в сряда сутринта. Според първоначалната информация става въпрос за убийство. Източник от прокуратурата потвърди, че в Каспичан са открити 2 трупа, а предварителната информация е, че там трябва да има още един или двама души. По неофициална информация на „Монитор“ труповете са четири. Според полицейски източници има задържано лице, което е братовчед на убитите. Според непотвърдена информация той има психично заболяване. Цялата улица „Раковска“ е отцепена. За инцидента потвърди и кметът на Каспичан Милена Недева, която не знае подробности, а от полицията й препоръчали да не ходи на местопроизшествието. На мястото се намира окръжният прокурор на Шумен, дежурният прокурор в окръжната прокуратура Маргарита Георгиева и директорът на ОД на МВР Ялсън Рисим. Всеки момент трябва да започне оглед. Станаха известни имената на две от жертвите – това са Гуля и Георги В. Съседите от улица тръпнат в ужас, че е възможно другите две жертви да са техните син и дъщеря. За убийството е задържан Петьо П. - племенник на Гуля и Георги, който дели с тях двуетажна къща. Гуля е известна общественичка в Каспичан – председател е на местния клуб „Русофили“, а на последните местни избори беше и водач на листата на НФСБ в Каспичан. Четирите жертви в Каспичан са убити с особена жестокост с използването на брадва и нож, съобщи окръжният прокурор на Шумен Маргарита Георгиева на съвместен брифинг с шефа на ОД МВР старши комисар Ялчън Расим – убийството е извършено от племенник на възрастната двойка, който имал имотен спор с тях. От полицията и прокуратурата потвърдиха, че другите 2 жертви са 48-годишната дъщеря на семейството Славка и 46-годишният син Веско. Според съдебния лекар присъствал на местопрестъплението телата са престоели между 2 и 3 денонощия. Ст. Комисар Расим каза, че жертвите са били видени за последно 24-ти септември. Полицията е влязла в дома на убитите след като внучката на Гуля и Георги съобщила в МВР, че не може да се свърже с роднините си. В присъствието на полицаии имотът бил отключен и вътре в антрето първоначално открили 2 трупа – на сина и дъщерята, а в стаята, които възрастните използвали са спалня и дневна в седнало положение били намерени и 2 тела. Веднага след убийството убиецът Петьо П. Се прибрал в дома си в съседната къща и се заключил. С участието на специалните части, които нахлули в жилището той бил задържан. Направил признание и към момента оказва съдействие на разследването. Мъжът е с особености на характера, но няма данни да е страдал от психично заболяване или да се е водел на отчет в психичен диспансер.", "date": "2018.09.26", "title": "Откриха 4 трупа в Каспичан (ОБНОВЕНА)"}
{"url": "https://www.monitor.bg:443/bg/a/view/otkriha-blizo-6-kg-kanabis-v-kyshta-v-harmanli-145265", "text": "41-годишен харманлиец е задържан за съхранение на дрога, съобщиха от полицията. Във вторник криминалисти са проверили дома му на улица “Васил Левски”. В къщата са намерени цветове и стъбла в процес на сушене. Полевият наркотест показал, че това е канабис, около 5,8 кг. Издирват се хората, с които е било договорено да се изкупи готовата продукция. Също край Харманли полицаите са открили и 3000 безакцизни цигари в лек автомобил „Ситроен“. Колата била спряна на АМ „Марица“. 69-годишна спътничка на шофьора признала, че цигарите са нейни.", "date": "2018.09.26", "title": "Откриха близо 6 кг канабис в къща в Харманли"}
{"url": "https://www.monitor.bg:443/bg/a/view/sled-london-i-zagreb-montirat-umna-pejka-i-vyv-varna-145263", "text": "До няколко седмици във Варна ще бъде монтирана „умна” пейка, каквито вече има в Лондон и Загреб. Оборудвана със соларни батерии, тя не само ще предоставя възможност за зареждане на мобилни устройства, но ще има и безплатен безжичен интернет, smart-осветление и дори сензор, който да замерва чистота на въздуха, който дишаме.  Зад идеята стоят група млади ентусиасти от Варна, обединени под името Nspot. Според Младен Николов от екипа, идеята се зародила преди половин година. „Ототгава е и решението ни да я внедрим в нашия град. В момента разработвааме първия прототип на технологична пейка. Поне засега, амбицията ни е да я монтираме в района на Детския кът на Морската градина, където да бъде защитена от вандали\". NSpot е неформална технологична общност от млади предприемачи, които целят да популяризират технологиите сред младежите и биха искали един ден да превърнат Варна в силициевата долина на Европа. Младежите работят по проекта за технологичната пейка със съдействието на Фондация „Мейдей“ и община Варна. Подобни съоръжения вече могат да се видят в Лондон, а отскоро и в Загреб, където разработката е дело на студент по електротехника и корабостроене към университета в Сплит.  ", "date": "2018.09.26", "title": "След Лондон и Загреб: Монтират „умна“ пейка и във Варна"}
{"url": "https://www.monitor.bg:443/bg/a/view/pandizchija-se-obesi-s-charshaf-v-zatvornichesko-obshtejitie-kraj-burgas-145268", "text": "Затворник сложи край на живота си, като се обеси в килията си с чаршаф. Трагедията се е разиграла рано сутринта в сряда в новото затворническо общежитие в бургаското село Дебелт. Самоубиецът е 39-годишен рецидивист с няколко присъди зад гърба си, основно за кражби и грабежи. Той е бил открит от надзирателите да виси мъртъв на импровизирана платнена примка на шията. Съкилийниците му са последните, които са го  видели жив. Те станали рано и напуснали килията, за да отидат на урок в новооткритото школо към затвора. След като останал сам, лишеният от свобода се заел да си изработи бесило. Той откъснал ивица плат от спалното си бельо, която усукал като въже и направил примка, а после увиснал на нея.  Според показанията на другите затворници, самоубиецът не е създавал никакви проблеми, бил кротък и спокоен. До последно той не е показвал никакви признаци на депресия, нито подсказвал по друг начин, че планира самоубийство.  Бургаската прокуратура вече е сезирана по случая и е образувано досъдебно производство. Самоубиецът е излежавал в момента поредното ефективно наказание от 3 години затвор за кражба. От него му оставали около 2 години до свободата. Съвсем наскоро обаче, получил и нова 5-годишна присъда, която обжалвал, разкриха запознати.  Инцидентът напомня много на друг случай в бургаския затвор от преди година, когато  29-годишен пандизчия се обеси по абсолютно същия начин в килията си. Тогава осъденият Вельо Минчев увисна на примка от ивица чаршаф, завързана за металните решетки на прозореца. Самоубиецът, подобно и на този от Дебелт, излежаваше присъда от 2,5 години за кражба. ", "date": "2018.09.26", "title": "Пандизчия се обеси с чаршаф в затворническо общежитие край Бургас"}
{"url": "https://www.monitor.bg:443/bg/a/view/bylgarinyt-doplashta-za-zdrave-naj-mnogo-v-es-145258", "text": "Българите доплащат най-много за здравеопазване въпреки здравните си осигуровки спрямо всички останали граждани на ЕС. Това заявиха представители на Световната банка по време на Национална кръгла маса на здравеопазването, която се провежда в София. 48% плащат допълнително, въпреки че са изрядни осигурители, а в ЕС те са едва 15 %. Така се оказва, че всяка година в секторът от джоба на българина излизат за пряко доплащане на медицински услуги и медикаменти 2 млрд. лева. Заедно с бюджета за този сектор, който е около 2 млрд. лв. се оказва, че се наливат 4 млрд. лева. Независимо от тази внушителна сума преживяемостта в нашата страна е най-ниска в ЕС – 74.7 г. при 86 години в ЕС. България се оказва, че е и с най-висок брой хоспитализации. Повечето българи признават, че средствата в здравеопазването не са достатъчни, но само 6% са съгласни да внасят повече за здравно осигуряване. Това пък показва проучване на социологическа Агенция „Алфърисърч“. 44% от запитаните в анкета заявяват, че медицинската апаратура трябва да бъде обновена, 42% смятат, че болниците трябва да се обновят, 35% искат проследяване на ефекта от лечението, а 34% желаят нови лекарства.", "date": "2018.09.26", "title": "Българинът доплаща за здраве най-много в ЕС"}
{"url": "https://www.monitor.bg:443/bg/a/view/maja-manolova-gazyt-po-evtin-ot-2012-g-a-toploto-po-skypo-145250", "text": "Газът и с предлаганото поскъпване от 1 октомври ще е с над 200 лв. за 1000 куб. м по-евтин, отколкото през 2012 г., а цените на топлинната енергия се увеличават. Това каза омбудсманът Мая Манолова след участието си в откритото заседание на КЕВР по темата. Тя призова за преговори с Газпром за нов начин на ценообразуването на стойността на внасяното от Русия синьо гориво. Според председателя на КЕВР Иван Иванов цените на парното в София са по-високи заради инвестициите в размер на 60 млн. лв. направени от столичната топлофикация за модернизация на мощностите си в периода 2015-2018 г. Отделно дружеството платило 12 млн. лева за въглеродни емисии, каза той. Третата причина според него са по-ниските субсидии за изкупуване на електроенергията от когенерациите на топлофикациите, които произвеждат ток и топлоенергия. Иванов нарече тази субсидия „данък социално спокойствие“, което е изисквало при поскъпване на газа да се задържа цената на топлинната енергия, за няколко големи градове, а за сметка на цялото население и бизнесът да плащат за това с по-високи сметки за ток. По думите му не е справедливо в малките градове и селата хората да доплащат. В ефира на Нова енергийният експерт проф. Атанас Тасев, поясни, че въпросното субсидирано изкупуване на тока от когенерациите на топлофикациите е поддържало цената на парното ниска и при най-високи цени на природния газ от 733 лв. за 1000 куб. м. Той предупреди, че от евентуални преговори с руснаците за промяна на цените можем и да спечелим и да загубим. „Не бива да забравяме, че руската страна има два проблема - първият е, че до 2022 г. трябва да получаваме газ по Трансбалканския газопровод газ (през Украйна - б. а.), а до 2030 г. да продължи транзитът през Българи към съседните страни“, обясни той. По думите на енергийния експерт Еленко Божков преговорите с руснаците трябва да започнат по-скоро, защото сме загубили година и половина ценно време, а Полша и Словакия са далеч пред нас. Порф. Тасев припомни, че у нас основният проблем си остава нивото на доходите. „Нашата икономика не е достатъчно силна за да достигнем средноевропейските нива“, смята той. Експертите прогнозираха, че от 1 януари неминуемо ни чака нов скок на цените на природния газ, а от там и на топлоенергията и евентуално на електричеството. Причината, по думите им, е продължаващото поскъпване на петрола Brent, през чиито котировки се изчислява и стойността на внасяното от Русия синьо гориво. .", "date": "2018.09.26", "title": "Мая Манолова: Газът по-евтин от 2012 г., а топлото - по-скъпо (ОБНОВЕНА)"}
{"url": "https://www.monitor.bg:443/bg/a/view/lavrov-se-podigra-na-poroshenko-v-oon-145251", "text": "Руският външен министър Сергей Лавров се пошегува язвително с украинския президент Петро Порошенко, заради допусната от него случайна грешка, предаде Газета.ру. Конфузът се случил в рамките на форума на Общото събрание на ООН в Ню Йорк, където Порошенко погрешка влязъл в стаята на руската делегация. „Сигурно я е объркал с тоалетната“, предположи с усмивка Лавров, цитиран от в. „Комерсант“.    Изданието отбелязва, че украинският държавен глава се отправял към едно от мероприятията на форума, но сбъркал вратата и се оказал в помещението, предназначено за преговори на Сергей Лавров. Порошенко бързо напуснал стаята, като отказал да отговаря на въпроси на руски журналисти, наричайки го „фейк нюз“, допълват агенциите.", "date": "2018.09.26", "title": "Лавров се подигра на Порошенко в ООН  "}
{"url": "https://www.monitor.bg:443/bg/a/view/kerv-shte-se-proiznasja-posledna-po-energijni-sdelki-145252", "text": "Комисията за енергийно и водно регулиране (КЕВР) ще се произнася последна по енергийни сделки, като тази за покупката с ЧЕЗ. Това реши НС при гласуването на второ четене на промените в Закона за енергетиката. Тези текстове бяха подкрепени със 105 гласа „за”, само 9 ”против” и 1 \"въздържал се\". Така регулаторът ще се произнася по дадени казуси след „наличие на разрешение или одобрение на други държавни органи, компетентни да разглеждат сделките”.  На практика с този текст депутатите допълниха предишната редакция на закона, когато в средата на годината се дадоха правомощия на КЕРВ да се произнася въобще по такива сделки. По време на дебатите срещу тези промени се обявиха от ДПС. Рамадан Аталай отново припомни позицията на движението, че няма как да подкрепят подобни текстове, които позволяват държавата да се меси в частни сделки. По думите му така се нарушава конституцията. „Какво ще стане ако КЕВР даде разрешение за сделка, а ДАНС преди това даде отрицателно становище”?’, попита Аталай и добави: „Поредното безсмислие”. Той призова депутатите да не го приемат и дори предложи целият текст от закона, който дава права на КЕВР да одобрява такива сделки да отпадне. Идеята му обаче не бе приета от народните представители и бе отхвърлена от мнозинството. Шефът на енергийната комисия Делян Добрев обясни, че единствената поправка между първо и второ четене е уточнението, че се въвежда ред кои орган кога да се произнася, а КЕВР ще прави това последната, след като са си казали думата всички останали регулаторни органи по сделката. Целта пък била „да не се лутат регулаторните органи кой след кой е”. В първоначалния вариант на текста пък бе направена и друга редакция, според което КЕВР ще може да се произнася само за сделки, които могат да застрашат енергийната и националната сигурност. В крайна сметка след алармиране от страна на ДПС и по предложение на Делян Добрев, тази част от текста отпадна и остана старата редакция. След гласуването на закона, в кулоарите на НС, самият Добрев разясни какво точно са гласували депутатите. „КЕВР ще е последната инстанция”, каза той и уточни, че просто внасят яснота. По думите му КЕВР ще се произнася едва, след като е получила съгласието и одобрението от останалите органи. На въпросът дали така КЕВР ще има решаващият глас, Добрев отговори: „И сега КЕВР има решаващ глас”. В крайна сметка той даде да се разбере, че ако някоя друга институция, като например ДАНС, е против енергийна сделка, то КЕВР би следвало да се  съобрази и също да не я одобри. „Дали КЕВР е първи или последен при произнасянето, ако имаме отрицателно становище на която и да било комисия, то това ще има законови последствия. Просто се създава ред”, коментира той. Добрев отказа да коментира дали тази променя ще засегне сделката ЧЕЗ с аргумента, че и самите юристи са на двуполюсни мнения.", "date": "2018.09.26", "title": "КЕВР ще се произнася последна по енергийни сделки"}
{"url": "https://www.monitor.bg:443/bg/a/view/vodolazi-se-gmurnaha-na-16-metra-za-da-otpushat-jazovir-145254", "text": "Трима водолази от Варна се спуснаха на 16 метра дълбочна, за да отпушат задръстения язовир „Джемер“ до свиленградското село Сладун. Водоемът не можеше да се отича, защото кал с дебелина 1,5 метра беше запушила изпускателната шахта. Водолазите са направили десетки спускания докато успеят да разбият наноса. Язовирът се намира на 4 км над село Сладун. От няколко месеца местната община се опитваше да отпуши водоема, но не успяваше. Продухването с помпи и компресор на тръбите на язовира изобщо не помогна. Поради липсата на отток капацитетът на „Джемер“ достигна критичния максимум от 1 млн. куб.м  вода.  След като водолазите отпушиха изпускателната шахта вече няма опасност от преливане.  Възстановена е и вече работи и напоителната система в околностите на водоема.  ", "date": "2018.09.26", "title": "Водолази се гмурнаха на 16 метра, за да отпушат язовир"}
{"url": "https://www.monitor.bg:443/bg/a/view/kloi-kardashijan-iska-da-e-otnovo-bremenna-145225", "text": "Клои Кардашиян, която даде живот на първото си дете по-рано тази година, призна, че бременността й липсва. Причината обаче не се крие във вълнението от първия поглед с рожбата, а – в оправданието да страни от хората и да мързелува. изповяда се риалити сензацията в социалните мрежи. Клои роди дъщеричката си Тру през април, като скоро след това коментира, че всъщност искала син. „Толкова силно исках момче, защото с Мейсън сме много близки. Обичам връзката ни“, обясни тогава тя. Все пак Клои се надява, че с дъщеря й ще станат най-добри приятелки. „Чувствах се уверена да имам син, но Бог ме благослови с моята безценна Тру и сега не бих могла да се справя с момче. Тру ме направи по-мила и грижовна“, допълни 34-годишната майка.", "date": "2018.09.26", "title": "Клои Кардашиян иска да е отново бременна"}
{"url": "https://www.monitor.bg:443/bg/a/view/universitetyt-v-kejmbridj-promeni-pravilata-si-zaradi-momiche-s-uvrejdanija-ot-vraca-145253", "text": "17-годишно момиче, което страда от детска церебрална парализа, стана прецедент в историята на университета в Кеймбридж. Той променил изпита за сертификат по английски език, за да може Мария Александрова от Враца да се яви на него въпреки физическите си увреждания, съобщи Нова телевизия. Момичето не може да ходи и трудно движи ръцете си. За нея се грижи майка ѝ. Физическите ѝ увреждания и това, че попада в графата „дете със специални образователни потребности“, не са увредили духа ѝ и желанието ѝ за знания. „Вярвам, че образованието ще ме докара по-далеч в живота от физическите мъки”, споделя Мария. „Тя ходи на училище и е отличничка, въпреки че 80% от училищата в родния ѝ град я отхвърлят с аргумента, че не приемат „такива деца”, разказва майката Зорница. Мария обаче се превръща в прецедент за университета в Кеймбридж. За да получи сертификат за владеене на английски език на високо ниво, от там променили начина на изпитване заради уврежданията ѝ. След като разбират, че тя няма умствени, а само физически проблеми, решават да увеличат времето за изпита – но без да променят неговото съдържание. Назначили ѝ и асистент, който да попълва отговорите, които Мария дава. Така, след 8-часов изпит, тя успява.", "date": "2018.09.26", "title": "Университетът в Кеймбридж промени правилата си заради момиче с увреждания от Враца "}
{"url": "https://www.monitor.bg:443/bg/a/view/deputatite-ne-znajat-koi-ot-tjah-se-proverjavat-za-korupcija-145255", "text": "Депутатите и парламентарните групи в НС не знаят кои от тях са проверявани за корупция или пък за конфликт на интереси. Поводът за коментарите бе изказването по-рано през деня на шефа на КПКОНПИ Пламен Георгиев, че имат сигнали срещу депутати от всички партии.   “Нямам идея. Този орган е извън обхвата на НС”, каза лакончино депутатът от ГЕРБ Тома Биков. Неговият колега от управляващата коалиция Славчо Атанасов от „Обединени патриоти” обаче бе по-радикален. Той също не можа да каже кои народни представители са обект на проверка, но поздрави шефа на комисията „Антикорупция” и  го посъветва да бъде безпощаден към всяка форма на корупция. По думите му за да бъде всичко прозрачно, а като публични личности, прозрачен трябвало да бъде и личния живот на народните избраници. „Аз не се съмнявам, че в парламента има корумпирани колеги”, каза Атанасов, без да даде пример. „Само вижте костюмите и обувките им и ще установите, че с една депутатска заплата те не могат да се купят\", каза Атанасов и обяви – Той допълни, че кара кола на 18 години, но не коментира депутати, които карат такива за 150 000 лева. Накрая припомни, че като кмет на Пловдив е имал 198 ревизии и в това отношение е рекордьор за Гинес, но всички те завършили без нарушения и всички били по политически причини. „Такава информация няма как да имаме, КОНПИ работи в условия, определени от закона, имат правила”, каза пък Йордан Цонев от ДПС. Той припомни, че и първоначалната идея на закона е била да се проверяват всички, за които има съмнения, сигнали или постъпила информация за корупция. Може и да има, може и да проверяват, но трябва да питате КОНПИ. И те няма да ви отговорят, защото ще се позоват на тайната\", каза Цонев. Не ни карайте да коментираме процесуални действия на органа, който проверява всички нас, отговори пък той относно запорираното имущество на бившият енергиен министър Трайчо Трайков. В темата се включиха и от БСП, а социалистът Антон Кутев изтъкна, че не е запознат срещу кои депутати има съмнения за корупция. „Честно казано комисията по корупция трябва да се занимава с управлението и тези, които имат възможност да управляват корупция”, каза той. Наред с това депутатите коментираха и сигналът на БСП, че премиерът Бойко Борисов играе мач с тениска, на която е изписано името на хазартна фирма и така всъщност я рекламира.  „Изключително оригинално. Те са с особено чувство за хумор.”, пошегува се Тома Биков от ГЕРБ. „нека да не влизаме в тези подробности”, заяви пък патриотът Славчо Атанасов. Социалистът Антон Кутев обясни, че според него подобно нещо е недопустимо. „На бащиния я обърнаха тази държава. Премиерът си позволява неща, които не бива. Аз не знам дали е вярно,но щом сме го подали защо не. Друг е въпросът има ли граници, които трябва да се прекрачват и има ли правила, които да се спазват и допустимо ли е премиерът да играе футболен мач с тениска, когато това е реклама.”, каза още Кутев.   ", "date": "2018.09.26", "title": "Депутатите не знаят кои от тях се проверяват за корупция"}
{"url": "https://www.monitor.bg:443/bg/a/view/niki-iliev-zapochna-snimki-na-vtorija-sezon-na-kileryt-145228", "text": "Броени месеци, след като дебютира в режисурата на уеб продукции, Ники Илиев се завръща отново в сферата с втория сезон на „Килерът“. Първият мистъри сериал, излъчван онлайн, направи премиерата си през май, като отново начело на продукцията бе бившият модел. Уебсериалът предизвика голям интерес у зрителите, като финалните минути от излъчения сезон бяха изгледани от близо 146 хиляди ентусиасти. „Килерът“ е и актьорски дебют за вокалиста на D2 – Деян Каменов – Дидо, който сега радва зрителите в новия сезон на „Фермата“. Подробности около сюжета на втория сезон на сериала се пазят засега в тайна, като все още не е обявено и кога продукцията ще се завърне във Vbox7. Междувременно Илиев вече налива основите и на четвъртия си авторски филм. \"Кроим сценария, съвсем скоро ще започнем по-сериозна работа по продуцирането. Идеята е снимките да започнат в края на другата пролет. Те ще се осъществят предимно в Пловдив, ще снимаме и по морето\", повдигна завесата неотдавна пред „Монитор“ режисьорът. В една от главните роли ще видим този път Александър Кадиев, като се очаква отново на голям екран да се завърне и Орлин Павлов. Илиев издава, че за първи път няма да потърси чуждестранна звезда за каста на продукцията си. Припомняме, че в първите си две кинорожби - „Чужденецът“ и „Живи легенди“, той отново успя да привлече световни имена - Кристоф Ламбер и Микеле Плачидо.", "date": "2018.09.26", "title": "Ники Илиев започна снимки на втория сезон на „Килерът“"}
{"url": "https://www.monitor.bg:443/bg/a/view/stivyn-segal-shte-stava-ruski-gubernator-145249", "text": "След като получи руски паспорт и стана официален представител на руското Външно министерство, холивудската екшън звезда Стивън Сегал изяви мераци да стане губернатор на Промирския край, предаде РИА Новости. „С удоволствие бих оглавил този регион, тъй като аз представлявам интересите на президента Владимир Путин“, са точните думи на актьора, цитирани от агенцията. Желанието на Сегал не е случайно – пред журналисти той призна, че неговите предци по бащина линия са именно от Приморието. Затова, по думите му, изпитвал особен интерес към този край. „Аз непрекъснато искам да опознават Приморието, да посещавам все нови и нови места, и да стана ваш губернатор“, не крие властовите си амбиции холивудската звезда. По-рано стана ясно, че Сегал планира да открие в Русия своя школа по айкидо, като се очаква първият боен клуб да заработи в Москва. Пресата припомня, че в края на август т.г. актьорът се регистрира в новата си родина като индивидуален предприемач. „Просто мистър Сегал прекарва в Русия около 70-80% от времето си и затова е логично да се легализира. По този начин ще има някаква данъчна база и спокойно ще продължи своята дейност“, обясни неговият представителя Анар Рейбанд. Той посочи още, че филмовият артист не иска да бъде като „някои чужди граждани, получили руско гражданство, но отказващи да си плащат налозите“. „Г-н Сегал не желае да го гонят после съдия-изпълнители“, допълни говорителят му. За специален представител на МВнР изпълнителят на екшън роли бе назначен на 4 август. На новата си длъжност в дипломатическото ведомство той отговаря за руско-американските хуманитарни връзки и общото културно наследие, като за тази си дейност получава съответното парично възнаграждение.           Сегал получи руско гражданство през ноември 2016 г., като паспортът му бе връчен лично от Путин. През същата година актьорът стана гражданин и на Сърбия, като обаче запази американското си гражданство, посочва Лента.ру. ", "date": "2018.09.26", "title": "Стивън Сегал ще става руски губернатор"}
{"url": "https://www.monitor.bg:443/bg/a/view/nov-deputat-v-redicite-na-gerb-145242", "text": "Нов депутат влезе в редиците на ГЕРБ. Това е Станислав Попов. Той влиза в Народното събрание на мястото на Петя Аврамова, която преди седмица бе избрана за регионален министър.  В началото на заседанието шефката на НС Цвета Караянчева прочете решението на ЦИК от края на миналата седмица за обявяването на Попов за депутат от 6-ти избирателен район Враца, който е икономист.  Попов положи клетва като народното събрание, а след това зае мястото си на депутатската банка.  Попов беше десети в листата на ГЕРБ във Враца, но събраните преференции го поставиха на трето място на последните парламентарни избори. Днес в пленарна зала би и бившия транспортен министър Ивайло Московски. ", "date": "2018.09.26", "title": "Нов депутат в редиците на ГЕРБ"}
{"url": "https://www.monitor.bg:443/bg/a/view/borisov-i-valeri-simeonov-na-vizita-v-ukrajna-prez-oktomvri-145240", "text": "Премиерът Бойко Борисов ще посети Украйна в началото на октомври, заедно с вицепремиера Валери Симеонов. Това стана ясно от публикация във фейсбук профила на министър-председателят, който в момента е в Ню Йорк. Борисов се е срещнал с украинския президент Петро Порошенко и заедно са обсъдили предстоящата визита. \"С президента Петро Порошенко обсъдихме предстоящото посещение в Украйна, което подготвяме с вицепремиера Валери Симеонов в началото на октомври. В Одеса ще посетим българската гимназия „Георги Сава Раковски“, в която е учил Порошенко\", написа Борисов в социалната мрежа.", "date": "2018.09.26", "title": "Борисов на визита в Украйна през октомври"}
{"url": "https://www.monitor.bg:443/bg/a/view/blok-v-sofija-dylji-obshto-75-000-leva-za-voda-145243", "text": "Жителите на блок в столичния квартал „Хиподрума” дължат колосалната сума от 75 000 лева за вода. Това разказаха живеещите в блока пред Нова телевизия. От „Софийска вода” казват, че това е прецедент, но все още не са установили причините за показанията на водомера. Той бил проверен през юни. „В сряда ще извършим последната проверка на вътрешната инсталация и индивидуалните уреди. Досега не сме имали такова количество вода, преминало през общия водомер. Имаме съмнения, че той е с някакъв производствен дефект”, коментира Валентин Милушев, директор „Управление на мрежата” в „Софийска вода”. Той увери, че представители на колекторски фирми няма да търсят длъжниците заради огромните сметки, докато не бъде установена причината за отчетеното огромно потребление.", "date": "2018.09.26", "title": "Блок в София дължи общо 75 000 лева за вода"}
{"url": "https://www.monitor.bg:443/bg/a/view/metro-prodava-supermarketite-si-real-145241", "text": "Германската верига Metro AG започна продажби на мрежата от супермаркетите си Real и планира в бъдеще да се съсредоточи само върху търговията на едро, уточняват от немската фирма, съобщи „Прайм”. Metro AG е основана през 1964 го. в Германия. Главният й офис е в Дюселдорф. В 35 страни по целия свят в магазини на немската компания работят 150 хил. души. През миналата година Metro AG завърши разделянето на две компании - верига за продажба хранителни продукти Metro и ритейлъл за електроника Ceconomy.", "date": "2018.09.26", "title": "Metro продава супермаркетите си Real"}
{"url": "https://www.monitor.bg:443/bg/a/view/ustrojstvo-otkriva-rak-za-minuti-145256", "text": "Изследователи от Университета в Глазгоу са разработили малко устройство, което сканира за биомаркери, диагностицирайки бързо и лесно определени болести и заболявания при хората. Вдъхновено, разбира се, от трикордер, от Стар Трек, новият мултикордер е предназначен да помага на лекарите да проверят за наличието или напредъка на заболяване. В този случай този сензор е разделен на четири взаимодействащи зони, всяка от които търси различни метаболити,  молекули биомаркери, откривани в проби от телесни течности, като урина или серум. Сканирайки за наличието и количеството на тези метаболити, лекарите могат да диагностицират определени заболявания на пациенти. Ключова част от дизайна на мултикордера е преносимостта. Размерите на CMOS чипа са 3.4 х 3.6 мм, като цялото устройство се побира в дланта на ръката. Използвайки изчислителната мощност на Android телефон или таблет, към който се свързва чрез Micro USB, устройството може да предостави резултати в рамките на две минути.   Звучи обещаващо, за ново устройство, но това не е първият път, когато учени са вдъхновени да създадат истински трикордер. Qualcomm провежда XPrize конкурс, който има за цел, участващите отбори да изработят медицински устройства, подобни на трикордер, докато други са се съсредоточили върху околната среда, като начин за запазване на контрола върху ГМО. Новото проучване е публикувано в списанието Biosensors and Bioelectronics.", "date": "2018.09.26", "title": "Устройство открива рак за минути"}
{"url": "https://www.monitor.bg:443/bg/a/view/pyrvolacite-s-poveche-chasove-po-pytna-bezopasnost-145244", "text": "Девет часа годишно първокласниците ще изучават правилата за пътна безопасност. Те ще се преподават по време на цялото училищно обучение, до 12 клас включително. Това предвиждат новите утвърдени програми по безопасност на движението по пътищата, съобщиха от Министерството на образованието и науката (МОН). 56 часа са предвидени за подготовка в училище в часа на класа. 56 часа минимално са предвидени за подготовка в училище в часа на класа, а в детските градини ще имат между пет и седем педагогически ситуации годишно. Часовете по пътна безопасност в училищата ще са в рамките на часовете на класа. Във втори, трети и четвърти клас ще има по шест часа, в пети, шести и седми клас - пет, в първия гимназиален етап до десети клас – четири, и за най-големите – един час. Обучението е съобразено с възрастта. Децата ще учат правилата за движение по пътищата като пешеходци, велосипедисти или пътници, както и правилата за сигурност при престой на автобусна спирка, за безопасните места за игра и др. Ще бъдат запознати с най-честите причини, водещи до пътнотранспортни произшествия и последиците от тях. Най-големите ученици ще се учат как да оказват първа помощ и да решават конфликти, възникнали по време на участие в движението по пътищата. Изготвени са и насоки за учителите. Според възрастта на децата те трябва да привлекат вниманието им чрез наблюдение, разговори, разкази, беседи, пътни казуси, сюжетно-ролеви игри, дидактични или компютърни игри, игрови тренинг, експерименти, практически упражнения и др. В обучението могат да се включват родители, както и специалисти от „Пътна полиция“, Института по пътна безопасност, Съюза на българските автомобилисти и Българския червен кръст.", "date": "2018.09.26", "title": "Първолаците с повече часове по пътна безопасност "}
{"url": "https://www.monitor.bg:443/bg/a/view/tapa-blokira-okolovrystnija-pyt-na-sofija-145245", "text": "Огромно задръстване се образува на Околовръстния път на София, в участъка от Костинброд до Нови Искър. От Агенция „Пътна инфраструктура” (АПИ) уточниха, че няма регистриран инцидент. Причина за огромната тапа е ремонт, който налага затварянето на Северната скоростна тангента.", "date": "2018.09.26", "title": "Тапа блокира Околовръстния път на София"}
{"url": "https://www.monitor.bg:443/bg/a/view/zvezdite-ot-tova-sme-nie-shte-poluchat-po-4-5-mln-za-treti-sezon-145217", "text": "Петимата основни актьори, които изнесоха тежестта за успеха на първите два сезона на „Това сме ние“, ще получат сериозна финансова инжекция за следващите епизоди. Майло Вентимилия, Манди Мур, Криси Метц, Стърлинг К. Браун и Джъстин Хартли ще получават вече по 250 хиляди долара за всяка заснета от тях серия. Предвид, че трети сезон, който направи премиерата си тази седмица по NBC, се състои от общо 18 епизода, всеки един от членовете на каста ще получи по $4,5 милиона на финала му. Повишението в хонорарите им има и друга цел – да изравни приходите на всеки от актьорите. В началото на работата им по първи сезон, екранният баща на фамилията Пиърсън - Майло Вентимилия се разписва с най-висока заплата – от 115 000 долара на епизод. За сравнение, Хартли е получавал по 75 000 долара, а Метц – по 40 000.", "date": "2018.09.26", "title": "Звездите от „Това сме ние“ ще получат по $4,5 млн за трети сезон"}
{"url": "https://www.monitor.bg:443/bg/a/view/prodyljava-izdirvaneto-na-izcheznalite-v-cherno-more-ribari-145247", "text": "Търсенето на двамата изчезнали моряци в Черно море продължава. В понеделник вечер силен вятър преобърна лодката на трима рибари край нос Емине. Двама от тях изчезват в бурните води, а третият оцелява като по чудо. Той е бил със спасителна жилетка. Акцията по издирването продължи през целия ден във вторник, но без резултат. Днес се очаква катер на “Морска администрация“ да излезе от „Свети Влас” и да тръгне в посока нос Емине. Водолази и спасители предполагат, че тялото на единия от рибарите се е оплело в мрежите и е на дъното на морето в близост до лодката. Инцидентът е станал на около 300-350 метра от брега, а дълбочината е над 30 метра. “Шансовете за откриване на двамата рибари живи са минимални, тъй като те са били без спасителни жилетки. При вълнение на морето около 4 бала просто е невъзможно да оцелеят. Има тенденция рибарите да не носят подходящо облекло и да не следят прогнозата за времето“, коментира директорът на Дирекция \"Aварийно-спасителни дейности\" Георги Мотев. По информация на капитана на спасителния катер оцелелият рибар е бил върху корпуса на лодката със спасителна жилетка, което е позволило да бъде забелязан. Във вторник не е имало видимост във водата и водолазите не са успели да огледат района. ", "date": "2018.09.26", "title": "Продължава издирването на изчезналите в Черно море рибари"}
{"url": "https://www.monitor.bg:443/bg/a/view/dimitrina-todorova-celta-ni-e-da-syzdadem-dobri-it-specialisti-za-biznesa-145208", "text": "Най-добрите получават правото да програмират хуманоидния робот „Пепър“, коментира в интервю пред \"Монитор\" директорът на новооткритата Професионална гимназия по компютърно програмиране и иновации в Бургас. - Материалната на база е добре конструирана в един голям двор от 28 дка. Имаме четири самостоятелни постройки - отделни сгради на училището, общежитието, физкултурния салон и учебната фирма. Дълго време не вярвах, че старите, отдавна забравени училища на България могат да имат нов живот, но който иска да види, че това е възможно, може да ни дойде на гости. Имаме прекрасни сгради в един зелен двор, оптичен достъп до интернет, една от най-модерните системи за видеонаблюдение, модерна система за пожароизвестяване. От технологична гледна точка сме добре оборудвани. Не е важно каква е материалната база, а каква е идеята и кои са целите. - От една страна, идеята е комбинация на желанието на бизнеса да произвежда квалифицирана IT работна ръка, която липсва на пазара на труда, от друга - това на община Бургас да задържи младите хора и те да останат в този прекрасен град. От трета страна е и желанието на университетите да развиват своята дейност както в научен, така и в образователен план. Благодарим и на държавните институции, които подкрепиха този проект. Това съчетание бизнес, община, държава и образователна система е важно за България. Образователните институции отдавна трябваше да се обърнат към бизнеса и да се вслушат в съветите, които дават специалистите. За да може общността да върви добре, трябва да има достатъчно добре квалифицирана работна ръка. - Кабинетите са доста модерни, притежават специални тъчскрийнове за операционни среди – черни дъски. Когато чух, че монтират такива, се сетих за класическите с тебешири, но това са свръхмодерни устройства с голям размер, които работят с операционни среди Windows и Android. Благодарение на тях учениците могат да стартират различни програми. В дигиталната среда, в която учениците ежедневно ще работят, сме заложили на добре администрирани операционни среди, в които учениците имат точно филтрирани права за достъп както до интернет, така и до локални ресурси. Имаме и мобилни устройства, каквито са лаптопите, които учениците могат да вземат със себе си и да работят навън - на двора, на местата за почивка или в учебната фирма. Дали сме свобода дигиталните класни стаи да са навсякъде. - Тя е мястото, където учениците ще се обучават от фирмите партньори. Учебната фирма се състои от няколко динамични пространства, които са обзаведени по нестандартен начин. В нея няма училищен звънец, защото това не е присъщо за работата на компаниите. В учебната фирма има една голяма лекционна зала, малка лаборатория по роботика, динамично място за креативна работа и една компютърна лаборатория, която е подредена по различен начин. Тези пространства приливат едно в друго, не се затварят и ограничават от преградни страни. Така докато една група или екип работи на едно място, на съседното работят други. Те могат заедно да ходят в лекционната зала и после пак да се разделят на различни групи. За мен това е правилният начин за организиране на креативната работа, защото тя не понася ограничения и стереотипи. - Участваха много компании, община Бургас, Министерството на образованието и науката, което ни дари и част от лаптопите. Те частично са участвали както в изграждането на материалната база, така и на технологичното оборудване. Координатор на целия проект и идеен създател е община Бургас. - Имаме две двойки близнаци и така приемът ни е от 108 деца, които са разпределени в две паралелки - „Програмно осигуряване“ и „Приложно програмиране“. Всяка от тях е с по два класа. Имаме желаещи деца, защото около 90% са приети на първо желание. Още на първия прием приключихме със записването на децата. Това беше уникално. При нас дойдоха деца, които обичат технологиите. Вярвам в силните стартове, но най-много вярвам в свършената работа и цяла година екипът ни ще се старае да създаде подходяща среда за обучение на децата. - Имаме от София, Добрич, Варна, Китен, Приморско, но основната група е от Бургас. Не направихме много агресивна кампания, защото основният фокус беше осъществяването на проекта, създаването на организационен план как ще протича учебната година. - Тази година имаме 28 деца в тях, догодина ще ги разширяваме и ще продължаваме да ги ремонтираме следващата година. На този етап сме ремонтирали около 50% от сградния фонд. - Това беше един от най-често задаваните въпроси от родителите преди старта на кампанията. Те ме питаха дали не е възможно да изберат професионалното си образование след 10-и клас, когато са по-ориентирани и знаят каква е разликата между двете специалности. „Приложно програмиране“ се занимава със създаване на приложения. Това са апликации, които всички обичаме да инсталираме на мобилните си устройства, или такива, които инсталираме към операционните системи. „Програмно осигуряване“ се занимава по-скоро със създаването на по-сериозни програми, които управляват хардуера. Например софтуер, който управлява видеонаблюдението. Те ще могат да ги прилагат и в различни машини или съоръжения, които ползва човек. - Ние сме щастливци, защото разполагаме с прекрасна лаборатория за промишлени роботи, каквато няма още никой в България. Община Бургас пък ни направи подарък – хуманоиден робот на име „Пепър“. Учениците ще работят с него в часовете по роботика. Имаме и една стартираща програма, с която класът с най-високи резултати ще получава правото да провежда всички свои часове заедно с „Пепър“ в класната стая. Най-добрите получават правото да програмират хуманоидния робот „Пепър“. - Учебният ден започва в 8,30 ч и приключва в 17,00 ч. Учениците имат специални автобуси, които ги извозват по три маршрута, и в 8,15 те са в двора на училището, след което започват учебните часове. Тази година учат много английски език и имат по 3 - 4 часа на ден. След тях имат кратък обяд за 45 минути и малка почивка. После започва следобедната смяна и имат още два часа по учебната програма и още два, в които участват фирмите партньори. Ако има такива, които не владеят добре английски език, има и допълнително обучение. Ние планираме основните литературни източници следващите години да са на български, но възнамеряваме и да изградим дигитална библиотека по технологии, по която да имат достъп и да четат на английски. За тази цел на нас ни е необходим английският език. Естествено, и математиката, за да можем да стартираме обученията по английски език. - Естествено, не мисля, че очаквате друг отговор. Ние максимално ще дигитализираме учебния процес, доколкото нормативната уредба ни позволява. Благодарни сме на министъра, че ни разрешава да работим само с електронни дневници тази година. - От две седмици са заедно, защото в предварителната подготовка за учебната година, на която бяха фирмите, присъстваха и учителите. Мога да кажа, че все още еуфорията около началото на учебната година не е отминала и се опитваме да постигнем високоефективен дневен режим, без това да се отразява на децата. Ние вярваме, че те трябва да идват с желание да учат, а не да бъдат принуждавани да го правят. Бих казала, че първата учебна седмица беше доста организационна. Магистър по математика и информатика в ШУ \"Константин Преславски\" Работи като учител по математика в ОУ \"Антон Страшимиров\" в с. Дебелт (1993-1994 г.), след което до 2007 е учител по математика, информатика и информационни технологии в Търговска гимназия Бургас Между 2007 и 2014 е ръководил на Компютърни кабинети в ГПАЕ \"Гео Милев\", след което заема поста старши учител по информатика и информационни технологии до 2018 г.", "date": "2018.09.26", "title": "Димитрина Тодорова: Целта ни е да създадем добри IT специалисти за бизнеса"}
{"url": "https://www.monitor.bg:443/bg/a/view/ekrannijat-bazil-folti-oglushava-145223", "text": "Британският комик Джон Клийз, познат на зрителите най-вече като циничния мизантроп Базил от култовия ситком „Фолти Тауърс“, оглушава „все повече“. „Това не е бреме. Напротив, доста освобождаващо е. Усмихвам се, кимам, посочвам ушите си и така не трябва да обръщам внимание на всички глупости, насочени срещу мен\", сподели пред в. „Мирър“ той. 78-годишният актьор разказа още, че планира да се премести да живее на карибския остров Невис през ноември, защото е \"толкова разочарован\" от британските политици. За това си решение той проговори през юли. Наскоро Клийз шокира феновете си с изказването, че се Той каза, че това не е лошо усещане, защото така на човек вече не му пука. Комикът спечели симпатиите на зрителите и критиците още в трупата „Монти Пайтън“, а в актива си има над 70 участия във филми, някои от които като дубльор в анимации, и над 30 появи в телевизията.", "date": "2018.09.26", "title": "Екранният Базил Фолти оглушава"}
{"url": "https://www.monitor.bg:443/bg/a/view/socialnata-komisija-obsyjda-premahvaneto-na-tavana-ne-pensiite-145214", "text": "Социалната комисия ще обсъжда отпадането на тавана на всички пенсии. На заседанието ще присъства и министър Бисер Петков. Искането е на 19 обществени организации, включително и на Съюза на офицерите и сержантите от запаса и резерва. Освен за премахване на тавана на пенсиите, те се обявиха и за преизчисляването им. Според социалния министър искането имало не само финансова страна, но е и въпрос на справедливост. По думите му друг бил въпросът доколко обществото ще приеме, че тези пенсии са справедливо изчислени. Той подчерта, че за времето преди 1997 година няма регистър на осигурените и не е тайна, че съществуват опити за измама чрез представяне на неверни документи. Най-вероятно таванът на пенсиите няма да отпадне през 2019 година, каза министърът на финансите Владислав Горанов. „Той може да отпадне само тогава, когато всички изкривявания в пенсионната формула, натрупани от отменения Закон за пенсията, през Кодекса за задължително обществено осигуряване, до безбройните изменения в Кодекса за социално осигуряване, изчезнат. Тогава можем да говорим за премахване на тавана на пенсиите. Той съществува именно, за да премахне несъвършенствата на пенсионната формула“, уточни Горанов ден преди въпросът да бъде разгледан в социалната комисия в парламента.", "date": "2018.09.26", "title": "Социалната комисия обсъжда премахването на тавана не пенсиите "}
{"url": "https://www.monitor.bg:443/bg/a/view/zaharieva-se-sreshtna-s-pyrvite-diplomati-na-afganistan-katar-i-nepal-145248", "text": "Вицепремиерът и министър на външните работи Екатерина Захариева се срещна в Ню Йорк с колегите си от Афганистан, Катар и Непал. Захариева е част от българската делегация за Общото събрание на ООН, водена от премиера Бойко Борисов. “Благодаря за помощта на България за възстановяването на Афганистан”, обърна се към Захариева министър Салахуддин Раббани. Той обяви, че българските войници се ценят като едни от най-добрите професионалисти. България участва с контингент до 160 военнослужещи в мисията на НАТО „Решителна подкрепа“ и с финансови вноски от 1 млн. долара в Попечителския фонд за подпомагане на афганистанската армия. Страната ни организира още курсове по линия на официалната помощ за развитие за дипломати, полицейски служители и държавни служители със специално изискване за включване на определен процент жени в обученията. България участва с вноски и в бюджетите на редица международни организации, които осъществяват проекти в Афганистан. “Обсъдихме и обстановката в страната, както и предстоящите избори за парламент. Приветстват и инициативата на афганистанския президент за започване на преговори с талибаните”, каза Захариева. На срещата с катарския външен министър Мохамед бин Абдулрахман Ал Тани бяха обсъдени широк кръг въпроси от международния дневен ред с акцент върху политическата ситуация в Залива и в Европейския съюз. “Благодаря за прагматичния подход в двустранните ни отношения след държавното посещение на емира шейх Тамим бин Хамад Ал Тани през март т.г. Работата по конкретни проекти продължава”, заяви министър Захариева, а нейният колега заяви, че лично ще следи за реализацията им. Министър Ал Тани поздрави специално премиера Бойко Борисов за резултатите от Българското председателство на Съвета на ЕС и за резултатите от срещата 16 плюс 1 с Китай. Двамата обсъдиха и последствията от оттеглянето на САЩ от Съвместния всеобхватен план за действие относно Иран. В годината, в която България и Непал честват 50 години от установяване на дипломатически отношения, в Ню Йорк се срещнаха и външните министри на двете страни. Подобна среща се осъществява за първи път от 10 години. Министър Захариева благодари на новоизбрания си непалски колега Прадийп Кумар Гявали за помощта, която хималайската страна оказа при издирването на легендарния български алпинист Боян Петров. Тя покани министър Гявали на посещение в София. Непалският първи дипломат информира за хода на политическите реформи след проведените първи избори в условията на пълно прилагане на демократичната конституция на страната от 2015 г. Той покани българския бизнес да инвестира в страната. Захариева и Гявали отчетоха и традиционния интерес на българските алпинисти към Хималаите. В Непал страната ни се представлява от почетен консул.", "date": "2018.09.26", "title": " Захариева се срещна с първите дипломати на Афганистан, Катар и Непал"}
{"url": "https://www.monitor.bg:443/bg/a/view/indijski-djipove-debutirat-v-plovdiv-145230", "text": "Една от най-големите изненади на специализираното автомобилно изложение „Ауто Сити” в Пловдив, което е част от Международния технически панаир, е родният дебют на марката Mahindra. Индийският производител е представен на българския пазар, благодарение на компанията „Бултрако Моторс”, известна с 25-годишния си опит в дистрибуцията на Honda у нас. Компанията успешно разширява портфолиото си и участва на панаира с три марки на три щанда върху обща площ от 420 кв.м. Своята балканска премиера на изложението прави компактният кросоувър KUV100. Новият модел е агресивен и мускулест практичен SUV с интересен дизайн, с характерна радиаторна решетка с хромирани елементи и с двойни стоп-светлини отзад. С дължина от едва 3700 мм, широчина 1735 мм, височина 1655 мм и междуосие 2385 мм, KUV100 е маневрен в града и е чудесно решение за трафика.  Mahindra KUV100 се задвижва от 1,2-литров бензинов двигател с мощност 82 к.с. при 5500 об/мин, а максималният въртящ момент е 115 Нм при 3500 об/мин. Скоростната кутия е 5-степенна ръчна, а комбинираният разход на гориво е 6,2 л/100 км. Резервоарът побира 35 литра. Обемът на багажника варира от 243 литра до 473 литра със сгънати седалки. Пътният просвет е 170 мм. Цените за KUV100 K6+ започват от 22 490 лева с ДДС, а добре оборудваният KUV100 K8 струва 24 990 лева. За първи път в България се показва и 7-местният всъдеход Mahindra XUV500, който впечатлява с хармоничен салон. Размерите са дължина 4585 мм, широчина 1890 мм, височина 1785 мм и междуосие 2700 мм. В интериора е използвана мека и приятна на допир кожа, а централната конзола е с пиано лак. Мултимедийната система с 6-инчов дисплей е стандартна от най-ниското ниво на оборудване, а при по-високите версии е със 7-инчов екран. Пълноценните сгъваеми седалки на третия ред превръщат Mahindra XUV500 в любимец на големите семейства и компании. Всъдеходът се задвижва от 2,2-литров турбодизелов двигател с мощност 155 к.с., а максималният въртящ момент е 360 Нм. Скоростната кутия е 6-степенна ръчна, а средният разход е 7,0 или 7,5 л/100 км, в зависимост от това дали XUV500 е с предно предаване или задвижване на всички колела 4х4. Пътният просвет е 170 мм, а обемът на багажника е 243 литра при използване на 7 места и 473 литра при 5-местната конфигурация. Mahindra XUV500 е със стандартна 5-годишна гаранция или 100 000 км ползва данъчен кредит. Цената на базовия модел с предно предаване е 38 990 лева с ДДС, а всъдеходът със задвижване 4х4 започва от 43 990 лева. Общо шест модела на Honda са изложени на щанда на японската марка, която на 24 септември отпразнува своя 70-годишен юбилей. По този повод „Бултрако Моторс” обяви ексклузивни цени за налични модели, които вече изкушиха десетки клиенти. Голямата изненада на щанда на Honda на „Ауто Сити” в Пловдив е абсолютната премиера на фейслифта на HR-V. Произведеният в Япония кросоувър е с подобрен бензинов двигател, освежен дизайн и още по-богато оборудване. В интериора са запазени магическите седалки на Honda, които се сгъват по нестандартен начин и освобождават огромно пространство за домашен любимец например. От самото си лансиране обновената Honda HR-V се предлага с атмосферния бензинов двигател 1.5 i-VTEC с максимална мощност 130 к.с., съчетан с 6-степенна механична трансмисия или безстепенна автоматична трансмисия CVT. От пролетта на 2019 г. Honda HR-V ще се предлага и с изцяло новия бензинов турбодвигател 1.5 VTEC Turbo с мощност 182 к.с. В гамата остава 1,6-литровият турбодизелов мотор със сериозни подобрения. Дебют под тепетата прави и новата Honda Civic с турбодизелов мотор 1.6 i-DTEC в съчетание с 9-степенна автоматична скоростна кутия. Двигателят има мощност 120 к.с. и въртящ момент от 300 Нм. С автоматичната трансмисия Civic ускорява от 0 до 100 км/ч за 11 секунди, а средният разход на гориво е 4,1 л/100 км. Безспорно на най-голям интерес на щанда на Honda се радва спортният Civic Type R. Петата генерация на горещия японски хечбек се доказа като най-бързият сериен модел с предно предаване на планетата, след като през миналата година постигна най-доброто време от 7 минути и 43,8 секунди на „Северната дъга” на пистата „Нюрбургринг”. Горещият хечбек се задвижва с 2,0-литров 4-цилиндров бензинов двигател с турбокомпресор с мощност 320 к.с. и ускорява от 0 до 100 км/ч само за 5,7 секунди, а максималната скорост е 272 км/ч. Третият щанд на „Бултрако Моторс” е посветен на друга японска марка – Subaru, която се завръща триумфално с ново дилърство в Пловдив и специални цени по време на изложението. Посетителите могат да видят звездното трио от гамата на Subaru – Forester, Outback и новото поколение на XV.", "date": "2018.09.26", "title": "Индийски джипове дебютират в Пловдив"}
{"url": "https://www.monitor.bg:443/bg/a/view/zapochva-krygla-masa-za-novija-zdravnoosiguritelen-model-145218", "text": "Национална кръгла маса за новия здравноосигурителен модел свиква здравният министър Кирил Ананиев днес от 11.30 ч. в НДК, съобщиха от Министерството на здравеопазването. Към момента части от въпросния модел бяха обсъдени с представители на общинските и държавните болници, както и с някои пациентски организации. Предла се вариант НЗОК да поема цената на клинична пътека до 700 лева, като над тази цена ще доплаща пациента или допълнителен фонд за здравно застраховане, ако той се е застраховал. Има вариант всеки здравноосигурен в НЗОК да се осигурява и в допълнителен фонд, като месечната вноска да бъде около 12 лева. Ще бъде обсъдена и възможността лечебните заведения да не бъдат търговски дружества. Целта на поредния нов здравноосигурителен модел е да спести средства на НЗОК.", "date": "2018.09.26", "title": "Дискутират новия здравноосигурителен модел"}
{"url": "https://www.monitor.bg:443/bg/a/view/beluga-pluva-po-temza-145236", "text": "Белуга е била забелязана в река Темза, недалеч от Лондон, на стотици километри от обичайния си хабитат в моретата в Арктика, съобщиха световните информационни агенции. \"Не мога да повярвам, че това не е шега - белуга в река Темза\", е написал в Twitter експертът еколог Дейвид Андрюс. \"Невероятно - белуга търси храна в Темза\", е споделил учудването си биологът Дилън Тод също в Twitter. \"Шокирана съм от вестта за белуга в Темза\", каза биоложката Бет Клайн. Тя изрази опасенията си, че морският бозайник може да загине в реката.", "date": "2018.09.26", "title": "Белуга плува по Темза "}
{"url": "https://www.monitor.bg:443/bg/a/view/chetiri-godini-uslovno-za-bylgarkite-mazali-s-miro-kartini-v-muzej-v-atina-145235", "text": "Гръцки съд осъди на четири години условно двете българки, които заляха с олио многовековни експонати в Атина от религиозни подбуди, предаде Асошиейтед прес. Адвокатката им Мария Константополу заяви, че клиентките ѝ вярвали, че се борят със зли духове и пречистват експонатите чрез помазване с готварско олио. Една от обвиняемите държала Библия по време на делото и цитирала от нея, за да обясни постъпката си. Полицията арестува двете българки по-рано този месец в музей, чиято охрана била нащрек след два подобни инцидента в други музеи и видяла жените да заливат експонат с олио. Много от повредените експонати се нуждаят от сериозна реставрация.", "date": "2018.09.26", "title": "Четири години условно за българките мазали с миро картини в музей в Атина "}
{"url": "https://www.monitor.bg:443/bg/a/view/gorjat-stotici-dekari-borovi-gori-kraj-granicata-s-makedonija-145239", "text": "Над 300 дка борови гори и сухи треви горят от снощи край благоевградското село Дренково, което е на няколко километра от ГКПП – Станке Лисичково. Пламъците са тръгнали от сухи треви и силния вятър  бързо ги е разраснал и насочил към стотиците декари иглолистните гори От снощи на терен работят 4 екипа пожарникари и около 100 горски работници от Югозападното държавно предприятие с 6 високопроходими автомобила. Тази сутрин в гасенето се включиха и доброволци от Благоевград, които имат къщи и вили в селото. На място са водоноски на общинската фирма „Биострой”, както и верижна машина на ОД ПБЗН, която от 22 ч. снощи прокарва път към пожара. Пожарът е тръгнал вчера около 18:30 часа от дворовете на 2 вили, засегнат е покрива на едната. Засега няма опасност огъня да наближи границата с Македония, но през нощта силният вятър повдигна пламъците нагоре и пожара стана върхов.Областният управител на Благоевградска област Бисер Михайлов, който е на мястото на пожара каза преди малко за „Телеграф“ /“Монитор“/: „Пожарът вече е овладян, затова спомогна и стихването на вятъра. Около 350 дка е засегнатата борова гора и сухи треви. През нощта са прокарани ивици, които преградиха пътя на огъня. До няколко часа пожара трябва да бъде напълно загасен“, заяви губернаторът на Пиринско.  Миналата нощ пожар обхвана десетки декари лозя край петричкото село Долно Спанчево. Пламъците са в близост до пътя за Гоце Делчев, който продължава да бъде затворен. Екипи на пожарната и много доброволци от района участват в гасенето на пожара.", "date": "2018.09.26", "title": "Горят стотици декари борови гори край границата с Македония (Обновена)"}
{"url": "https://www.monitor.bg:443/bg/a/view/shefyt-na-kpkonpi-proverjavame-signali-za-korupcija-sreshtu-deputati-ot-vsichki-partii-145238", "text": "Съдът е запорирал 1/2 от апартамент, ателие, дворно място, паркомясто, акции, както и влогове и депозити на бившия енергиен министър и настоящ общински съветник Трайчо Трайков. Това е станало след проверка на Антикорупционната комисия, започнала в началото на 2017 г., Тя е открила несъответстие между доходите и имуществото на бившия енергиен министър за над 2,4 млн. лева, съобщи по Нова телевизия председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Проверката срещу Трайков е заради обвинението му за продажбата на остатъчния държавен дял на ЕВН. Според Георгиев има сигнали за корупция срещу депутати от всички политически сили. \"Въпросът е дали ще можем да съберем достатъчно данни, които да предоставим на прокуратурата”, коментира той. Георгиев уточни още, че 148 души, които по закон са длъжни да подават имуществени декларации, не са го направили. Сред тях били 23-ма кметове, председатели на Общински съвети, главни архитекти, 66-има директори на болници, един бивш депутат. Настоящите народни представители, както и министрите от кабинета „Борисов 3”, вече са предоставили изискваните документи. В ръцете на съда пък имало 288 дела, свързани със запор на имущество, по които се очаквало магистратите да се произнесат.", "date": "2018.09.26", "title": "Съд запорирал имоти на Трайчо Трайков "}
{"url": "https://www.monitor.bg:443/bg/a/view/fandykova-otkriva-obrazovatelen-centyr-za-reciklirane-na-otpadyci-145211", "text": "Кметът на София Йорданка Фандъкова ще присъства на откриването на образователен център за разделно събиране и рециклиране на Екопак - България и нова сортираща инсталация. Това е поредната крачка на Столичната община за иницииране на разделното събиране на боклука в града. Преди дни стана ясно, че от “Московска” 33 имат идея специални контейнери за текстил да бъдат разположени из целия град. Във вторник в Брюксел на среща с кметовете на столиците на Европейския съюз Фандъкова обяви, че благодарение на публичните инвестиции в София се изгради нова модерна система за преработка и управление на отпадъците. „Очакваме да реализираме и трета фаза на тази система - изграждане на инсталация в „ТЕЦ София“ по оперативните програми от този период. В София 84% от битовите отпадъци се оползотворяват и рециклират, само 16% се депонират, а за сравнение преди 10 години 100% се депонираха. Много е важен проектът за трета фаза, с него ще достигнем 10% депониране“, обясни Фандъкова.", "date": "2018.09.26", "title": "Фандъкова открива образователен център за рециклиране на отпадъци"}
{"url": "https://www.monitor.bg:443/bg/a/view/frenski-premier-iska-da-stava-kmet-na-barselona-145237", "text": "Бившият френски премиер Манюел Валс ще участва в изборите за кмет на испанския град и основен град на региона Каталуния Барселона. Те трябва да се проведат през следващата година, предаде АП.   Самият Валс потвърди новината. Агенцията припомня, че Барселона е родният му град. Той е известен противник на отделянето на Каталуния от Испания. Самият вот ще е битка между поддръжниците и противниците на единството. Валс обаче е решен да се бори основно със социалното неравенство. Това обясни той на испански и каталунски пред избиратели на предизборно събитие. Експремиерът бе кандидат за президент на Франция от социалистическата партия на последните президентски избори, които спечели Еманюел Макрон.", "date": "2018.09.26", "title": "Френски премиер иска да става кмет на Барселона "}
