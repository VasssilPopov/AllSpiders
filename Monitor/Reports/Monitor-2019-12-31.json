{"url": "https://www.monitor.bg/bg/a/view/8-neshta-v-doma-vi-koito-navyrshvat-20-godini-galeri-ja-184604", "text": "Само след няколко дни ще започне новата 2020 година, която бележи началото и на цяло едно различно десетилетие. Сега, повече от всякога, е най-доброто време и да подредим дома си, защото може да попаднем и на предмети, които през 2020 г. ще навършат 20 години от създаването си. А ето и списък с няколко от тях, които може и да намерите в дома си. Точно преди 20 години американската звезда Бритни Спиърс пуска албума си „Oops!... I Did It Again “, заедно с легендарното   към едноименната песен. По онова време Спиърс поставя и нов рекорд за най-много продажби на албум на женски изпълнител за седмица с цели 1.3 млн. купени копия, съобщава Билборд, цитиран от Business Insider. Малко по-късно Еминем счупва рекорда на колежката си с 1.7 млн. продадени копия на албума си  . Оригиналната версия на популярната игра „Sims“ бе пусната през 2000 г. Любимият на децата и младежите Хари Потър продължи своите приключения като преди 20 години във Великобритания излезе четвъртата книга от поредицата. За пръв път нейното публикуване съвпадна с това в САЩ, когато на пазара бе пуснат „Хари Потър и огненият бокал“. Филмът „Гладиатор“, в който участва Ръсел Кроу, също стои във вашата DVD колекция вече две десетилетия. По същото време в Южна Корея и Япония започнаха да се предлагат телефони с камери, пишат от „Digital trends“. САЩ започна да продава модерни за времето си телефони с камера едва през 2002 г. С над 150 млн. продадени устройства, PlayStation 2 е една от най-популярните гейминг конзоли на всички времена, дори днес. Според „How Stuff Works“ пък глобалната система за локация бе възможна след като през 50-те години на миналия век бяха изпратени сателити в космоса. Познатият ни GPS обаче заработи през 2000 г.", "date": "2019.12.31", "title": "8 неща в дома ви, които навършват 20 години през 2020 г. и ще ви накарат да се чувстват стари (ГАЛЕРИЯ)"}
{"url": "https://www.monitor.bg/bg/a/view/vijte-silvestyr-staloun-vmesto-kevin-ot-sam-vkyshti-video-184622", "text": "Безспорно е, че технологиите напредват и могат да улеснят живота ни. Те обаче могат да бъдат и опасни, а с началото на новото десетилетие трябва да се научим да бъдем още по-внимателни с т. нар. дийпфейкс – преработени снимки и видеа, в които върху лицето на даден човек се поставя друго и се създава фалшиво съдържание с определена личност. Тази безкрайно плашеща ситуация обаче има и положителна страна – всъщност лицето на всеки актьор може да бъде заменено с това на друг в която и да е било сцена от филм, пишат от mashable.com. С тази идея се прехранва и създателят на ютуб канала Ctrl Shift Face, който има множество видеа с актьори, играещи роли, които всъщност никога не са имали. Леонардо Дикаприо в „No Country for Old Men“? Има го! Брад Пит в „The Room“! И то съществува. Най-скорошното видео в канала бе пуснато на 24 декември - „Home Stallone“ представя коледната класика „Сам Вкъщи“, но с лицето на Силвестър Сталоун. Той влиза основно в ролята на Кевин, заменяйки детското изражение на актьора с това на ... доста възрастното лице на Сталоун. Да гледаш Слай как яде сладолед на малък екран или тича неконтролируемо около къщата е едновременно шокиращо и малко притеснително, но е и невъзможно за пропускане.", "date": "2019.12.31", "title": "Вижте Силвестър Сталоун вместо Кевин от „Сам Вкъщи“ (ВИДЕО)"}
{"url": "https://www.monitor.bg/bg/a/view/borisov-vsichki-kmetove-sa-mi-lubimi-i-ednakvi-184651", "text": "Само един месец от четирите години се занимавам с избори, после – всички кметове са ми любими и еднакви, заяви министър-председателят Бойко Борисов в община Руен, където се срещна с представители на местната власт. Кметът на Руен Исмаил Осман благодари за подкрепата, която правителството оказва на общините и по-специално по отношение на инфраструктурните проекти. Конкретно за населените места в рамките на община Руен кабинетът е отпускал средства за ремонти на улици и за изграждане на спортни обекти. „Нали искаме да задържим хората тук, а не да идват в София или Бургас. Виж каква красота е. Така че – уважавайте се, помагайте си“, добави премиерът Бойко Борисов. Министър-председателят пое ангажимент да бъдат ускорени дейностите по строително-ремонтните работи на пътя Айтос – Провадия. Проектът се финансира от Оперативна програма „Региони в растеж“ 2014-2020 г. Айтоският проход е най-удобната и бърза връзка за шофьорите от Варненска област с автомагистрала „Тракия“. Премиерът Борисов изтъкна, че се работи усилено по множество инфраструктурни обекти в страната, като специално акцентира върху АМ „Хемус“ и АМ „Струма“. „Хемус е жизненоважен. Обещавам и ще го правим!“, категоричен беше премиерът.  Борисов присъства и на официалното откриване на реновираната и разширена спортна зала „Аетос“ в Айтос. Залата е построена в началото на 70-те години и досега не е ремонтирана основно. За целта с Постановление на Министерския съвет бяха отпуснати близо 1,5 млн. лв. Това позволи съоръжението да бъде разширено с 350 места, бе построена също нова зала за борба. Досега спортната зала даваше възможност на 150 деца да тренират волейбол и баскетбол. Сега техният брой ще се увеличи до над 200 деца. Направен е ремонт на съблекалните, отоплителните системи, електрониката. Таблата отговарят на изискванията на световните спортни организации. В тази връзка Община Айтос за първи път спечели провеждането на Държавното първенство по акробатика през 2020 г. Кметът на града Васил Едрев заяви на откриването, че Айтос е град, който ражда спортисти, а в тази зала се създават шампиони. Градоначалникът покани премиера Борисов в града отново след 3 месеца за откриването на пречиствателната станция. По-рано обиколката на премиера спря в Камено. “Това, което е било нужно за площада и за обходния път на града“, сме го направили, смята Борисов. Площадът на града е бил изцяло обновен с отпуснатите от правителството 1,2 млн. лв. през настоящата година. Със средствата е била изградена и нова инфраструктура на централния парк. Направена е реконструкция на подпорни стени, настилки и алейна мрежа, преобразени са изцяло зелените площи, поставени са нови пейки и други удобства за жителите на общината. „Отпуснали сме целево близо 2 млн. лв., за да махнете камионите от центъра на града, до два месеца ще направим обхода“, отбеляза още министър-председателят по отношение на ремонта на обходния път на Камено. Проектът се финансира от републиканския бюджет, като инвестицията е за близо 2 млн. лв. Работата по трасето с обща дължина от 2,2 км започна през месец ноември. С построяването на обхода ще се повиши безопасността на движение, а трафикът с тежкотоварни и леки автомобили ще бъде изведен от улиците на града.", "date": "2019.12.31", "title": "Борисов: Всички кметове са ми любими и еднакви (ВИДЕО+СНИМКИ)"}
{"url": "https://www.monitor.bg/bg/a/view/volkswagen-syzdava-robot-kojto-namira-elektromobila-vi-na-parking-i-go-zarejda-184615", "text": "Намирането на свободно паркомясто за зареждане на електромобила ви може да ви се вижда като досадно задължение, но ако новият проект  на Volkswagen завърши с успех, то паркомястото може да дойде към вас само, пише сайтът mashable.com. Миналия четвъртък немският автомобилопроизводител обяви, че работи върху нова концепция, с която подвижен робот сам ще идва към вашата кола, за да я зареди. Умната машина ще може да комуникира с електромобила ви, след което сама ще отваря капачката за контакт и ще зарежда е-мобила ви без човешка намеса. Тя ще разполага с камери, лазерни скенери, както и ултразвукови сензори, които ще й позволяват да се движи свободно и да заобикаля всички препятсвия на паркинга. Роботът ще носи със себе си голяма преносима батерия на колела с около 25kWh съхранена енергия, ще я вдига до колата и ще я включва към електромобила. При завършено зареждане, умната машина ще си вземе обратно батерията и ще я занесе на зареждащата станция и така до следващата задача.", "date": "2019.12.31", "title": "VW създава робот, който намира е-мобила ви на паркинга и го зарежда "}
{"url": "https://www.monitor.bg/bg/a/view/novogodishni-idei-5-vajni-stypki-za-postavjane-na-celi-s-decata-za-dogodina-184524", "text": "Нова година е времето, в което всеки започва да си поставя цели и решава какво иска да постигне догодина. Започнем ли да говорим за това, повечето хора си представят как възрастните страстно обещават да започнат по-често да посещават фитнеса. Тези решения засягат и децата. „Нова година е перфектната възможност да научим децата си да си поставят цели“, пишат от Business Insider. Така можем да помогнем на най-малките да придобият нови умения, както и да ги научим какво да правят в случай, че крайният резултат не е добър. Да кажем на децата си сами да измислят цели обаче не е достатъчно. Те трябва да се създадат заедно. Така ще можем по всяко време да даваме съвети и да помагаме. На първо място е важно Вместо неангажиращо да питате за плановете на децата си, по-добре е да се отнесете сериозно. „Оставете настрана всички технологични джаджи, и свикайте среща, за да обсъдите темата. Това не означава обаче да го третирате като интервю за работа“, предупреждават от онлайн бизнес изданието. Разговорът може да започне с няколко думи за личностното развитие, за това колко е важно човек да се усъвършенства. Тук може да изтъкнете защо е хубаво да се поставя цели и колко добре може да се почувстваме при постигнат успех. Вместо само индивидуални цели, може да се създаде и обща такава – например всички да излизат за 20-минутка разходка всяка вечер или по време на вечеря всеки да изрежда по 3 неща, за които е благодарен. Може да помогнете на децата да създадат своя цел. Например да усъвършенстват свиренето на даден музикален инструмент като се упражняват три пъти седмично по 30 минути на ден. Да взимате задачите насериозно не означава, че не трябва да използвате въображението си и да бъдете креативни. Много по-вероятно е децата ви да работят по цели, които звучат забавни, а не по такива, които са досадни. Може да измислите по 30-дневно предизвикателство за всеки един месец- като разчистване на гардеробите и шкафовете или придобиване на ново умение заедно. „Създайте цял списък с неща, които семейството иска да прави през следващата година – това може да са дестинации, които искате да посетите, или задачи, които искате да изпълните“, съветва още Business Insider. които са добри за здравето. Когато попитате малките какво искат да постигнат, то може те да отговорят: “Искам да стана най-известното дете в училище“ или „Искам да отбележа най-много точки в баскетболния отбор“. Изслушайте идеите им и ако те звучат нереалистични, непостижими или вредни за здравето, то помогнете за създаването на по-добра задача. които може да залепите на видимо за детето място. Обсъдете откога да се започне, тъй като 1 януари все още е ваканция за малчуганите. Петият и последен съвет е всяка една цел да бъде Дори детето ви да се мотивира само за ден или да зареже постигането на целите, превърнете това в урок. Тук може да говорите за мотивация, за това как по-добре да се разпределя времето, какво да правим, когато се провалим, и пр. Независимо дали това ще помогне да подобрите комуникацията с детето си, или провалилата се възможност ще ви научи на гъвкавост, то и родители, и деца могат да извлекат ползи от преживяването.", "date": "2019.12.31", "title": "5 важни стъпки за поставяне на цели с децата за догодина"}
{"url": "https://www.monitor.bg/bg/a/view/kejt-bekinsejl-proplaka-ot-trenirovkite-v-bylgarija-184617", "text": "Британската звезда Кейт Бекинсейл, която прекара няколко месеца у нас, за да снима новия си филм Jolt, призна, че се е останала изумена от тренировките, които е провеждала у нас. Самата звезда е почитател на стресовите физически упражнения. Въпреки това призна, че залягането над уредите в столичните фитнеси й е подействало стресово. обяснява Бекинсейл пред Women's Health. Актрисата уточнява, че досега не й се е случвало да получава контузия докато снима каскади към екшън. Това тя отдава на факта, че усилено се занимава и с йога. У нас тя засне Jolt, където каскадите отново са били на дневен ред. Сюжетът на заглавието гравитира около героинята на Бекинсейл в опита й да отмъсти на хората, отнели живота на любимия й. За целта тя използва малки количества ток. Историята се заплита, когато става ясно, че тя всъщност е основният заподозрян за престъплението.", "date": "2019.12.31", "title": "Кейт Бекинсейл проплака от тренировките в България"}
{"url": "https://www.monitor.bg/bg/a/view/napraviha-tri-transplantacii-chasove-predi-nova-godina-184652", "text": " Направиха три трансплантации часове преди Нова година. Присадени са бъбреци на двама мъже – на 41 и на 61 години, съобщиха от Министерството на здравеопазването. Операциите са извършени от екип на Университетска болница „Лозенец“, ръководен от проф. Любомир Спасов, уточниха от там. Трансплантационен екип от Военномедицинска академия (ВМА) под ръководството на проф. Никола Владове  извършил успешна чернодробна трансплантация на 59-годишен мъж с чернодробно заболяване в крайна фаза. Трите трансплантации станаха възможни след реализираната на 29 декември в Университетската болница „Д-р Георги Странски“ - Плевен донорска ситуация. Донор е 63-годишен мъж, изпаднал в мозъчна смърт след черепно-мозъчна травма. Министерството на здравеопазването и Изпълнителната агенция  „Медицински надзор“ изказват към близките на починалия мъж своите съболезнования и благодарност за хуманното решение да дарят неговите органи и по-този начин да дадат шанс за живот на нуждаещи се от трансплантация български граждани.", "date": "2019.12.31", "title": "Направиха три трансплантации часове преди Нова година"}
{"url": "https://www.monitor.bg/bg/a/view/bulgargaz-ikonomisva-81-miliona-ot-novija-marshrut-na-sinioto-gorivo-184653", "text": "Финансовите ползи от смяната на пункта на доставка на вносния природния газ се оценяват в приблизителен размер на 81 млн. лева., информират от “Булгаргаз” ЕАД. Както бе съобщено вчера, доставките на природен газ у нас от Русия ще стават през станция „Странджа-2”, разположена недалеч от българо-турската граница Тази икономия се дължи на отпадането на разходите за достъп и пренос през територията на Румъния в приблизителен размер на 76 млн. лева, като същите няма да бъдат заплащани от „Булгаргаз“ ЕАД и от българския потребител на природен газ. В допълнение на това, държавното дружество ще реализира положителен финансов резултат в приблизителен размер на 4.6 млн. лева от заплащане на по-ниските тарифи, обявени от „Булгартрансгаз“ на вход „Странджа 2“, в сравнение с тези, които дружеството би заплатило на вход “Негру Вода/Кардам”. Част от икономията е отразена в предложеното намаление на цената на природния газ за първото тримесечие на 2020 г., припомнят от „Булгаргаз“. От газовото дружество информират още, че продължават преговорите с „Газпром експорт“ за намаление на доставната цена на природния газ за страната, като българската страна настоява доставната цена за българския потребител да отразява развитието на цените на ликвидните континентални газови хъбове и действащите гранични цени за Германия/Франция/Италия. Интересът на двете страни предполага преговорите да бъдат финализирани в най-кратък срок в началото на 2020 г., твърдят от „Булгаргаз“.", "date": "2019.12.31", "title": "“Булгаргаз” икономисва 81 милиона от новия маршрут на синьото гориво"}
{"url": "https://www.monitor.bg:443/bg/a/view/peugeot-208-zapazva-samo-imeto-si-184637", "text": "Френската марка Peugeot има дългогодишни традиции в производството на малки автомобили, започващи от легендарното 205 и продължили с успешните наследници 206, 207 и 208. Тъй като модел с индекс 209 не се планира, наследникът на 208 носи същото обозначение, но е изцяло нов модел. Новото Peugeot 208 е проектирано да спечели много почитатели, благодарение на своя привлекателен външен вид и възхитителен интериор. Френската компания възлага големи надежди на малкия хечбек, от който се очаква да формира бъдещите пазарни успехи на Peugeot. Новото Peugeot 208 е типичен представител на В-сегмента, с дължина от 4055 мм и широчина 1745 мм, а междуосието е 2540 мм. На външен вид новото Peugeot 208 изглежда най-атрактивно във версията GT-Line, която виждате на снимките. Лъвското лице с дръзка и агресивна усмивка в предната част на каросерията, както и светодиодните светлини във формата на следи от нокти в задните фарове придават на новото Peugeot 208 много красив и спортен вид. Подобно на по-големия си брат 508, новият модел изглежда смел и агресивен, макар и в малък размер. Смелостта на французите през последните години е впечатляваща. От определени ъгли 208 изглежда смел и агресивен, но в същото време е причудлив и оригинален. Много впечатляващи са големите LED светлини, наподобяващи саблезъб тигър, които изпълняват ролята и на мигачи. С оригиналния си дизайн новото Peugeot 208 е сред най-добре изглеждащите модели в класа си, като по време на теста забелязвах, че привлича вниманието и погледите предимно на нежния пол. Интериорът на новото Peugeot 208 е сериозно преработен, но все още е издържан в стила на последните модели. Предната част на салона на новото 208 е изпълнена в съответствие с вече традиционната архитектура на Peugeot, наречена i-Cockpit. Разликата е, че това е ново поколение на това нестандартно решение и всичко е по-изпипано. Ако ви харесва този подход на французите, тогава определено няма да останете разочаровани и може би ще се зарадвате на такива неща като триизмерния панел на таблото. Той е функционален и удобен, като може да променя конфигурацията на показателите. Картината на преден план е динамична и се приближава към вас в съответствие със степента на значимост. Под големия централен екран има удобни бутони за директна връзка към някои от функциите. Те са чувствителни на допир, като натискането им е лесно. Има и няколко механични бутона за превключване. Салонът е много практичен с наличието на ниши и поставки за малки предмети, както и удобно място за безжично зареждане на смартфон. Мултимедийната система е огромен 10-инчов сензорен дисплей, който е леко насочен към водача. Самата мултимедия работи добре и както изглежда, подхожда на вкуса на потенциалните клиенти. На борда на новото Peugeot 208 са налични системите Apple CarPlay и Android Auto, с които водачът или пътниците могат да свържат мобилните си телефони с мултимедийната система. Освен това тя поддържа различни музикални формати и навигация. Високото ниво на оборудване GT-Line се отличава с по-луксозен салон с черен таван и седалки с комбинирана тапицерия от кожа и плат, а материята е висококачествена, изглежда страхотно и е приятна на допир. Пластмасите са меки, има апликации от карбон, които придават спортен характер на модела. Амбиентното осветление свети приятно в тъмното и добавя уют в салона. Усещането за комфорт се появява още от първите секунди зад волана. На мястото на водача могат да седнат хора с почти всякакъв ръст. На задните седалки могат да седнат удобно пътници с височина до 1,80 метра. Багажникът на новото Peugeot 208 е с обем от 309 литра и е доста просторен, като в него лесно се събират четири куфара и един ръчен багаж. При сгъване на задните седалки товарното пространство се увеличава до 1004 литра. Под кората на багажника има аварийно резервно колело с малък размер. На българския пазар новото Peugeot 208 се предлага с три бензинови 3-цилиндрови двигателя от серията PureTech с обем 1,2 литра. Базовият е атмосферен с мощност 75 к.с., а по-силните са с турбина в два варианта на мощност със 100 и 130 к.с. В двигателната гама има и един 1,5-литров 4-цилиндров турбодизелов агрегат с мощност 102 коня. За двата по-мощни бензинови мотора на новото Peugeot 208 се предлага и комбинация с 8-степенна автоматична трансмисия от японската компания Aisin. През 2020 година у нас ще дебютира и изцяло електрическата версия e-208. Под предния капак на нашия тестов автомобил е най-мощният бензинов двигател със запас от 130 конски сили, който отдава впечатляващ въртящ момент от 230 Нм. Те са напълно достатъчни да теглят малката кола с маса от 1165 килограма. За ускорението от 0 до 100 км/ч, новото Peugeot 208 се нуждае от 8,7 секунди. Като цяло колата върви много балансирано. Основната заслуга за това има отличният синхрон между малкия мотор и 8-степенна автоматична скоростна кутия, които се държат много предсказуемо. Разходът на гориво в натоварения градски трафик е 7 л/100 км. Ако се движите по пътя със скорост 90 км/ч, можете да свалите консумацията под 5 литра. Управлението на новото Peugeot 208 се осъществява от малкия овален волан, който е много удобен за управление в града, като от край до край прави малко повече от два оборота и при необходимост се върти лесно само с един пръст. Наистина в зоната около изправено положение воланът не е особено чувствителен, но все пак това не е състезателен автомобил. Предното окачване на Peugeot 208 е независимо тип McPherson, а задното е с торсионна греда. Като цяло на хубав път колата вози добре, но грубите неравности се предават в купето, най-вече заради големите 17-инчови джанти и нископрофилните гуми 205/45 R17. Пружините имат голям свободен ход и на път с остри завои се усеща осезаемо наклоняване, но не и критично. Спирачките работят отлично и забавят ефективно автомобила дори при високи скорости. Цената на новото Peugeot 208 за нашия пазар започва от 24 577 лева, а версията с автоматична трансмисия струва 33 245 лева. Тестваният модел във високото ниво на оборудване GT-Line започва от 41 517 лева. Новото Peugeot 208 е наистина модерен, интересен и забавен автомобил. Това е модел за хора, които могат да си позволят от време на време да направят избор не с разума си, а със сърцето. В малкия чаровник много лесно ще се влюбят повечето жени в Европа, но за по-голямата част от мъжете 208 ще си остане чаровна дамска кола, на която да намигнат с усмивка.", "date": "2019.12.31", "title": "Peugeot 208 запазва само името си"}
{"url": "https://www.monitor.bg:443/bg/a/view/reshetki-za-recidivist-zadignal-kola-v-rila-katastrofiral-i-ja-zahvyrlil-v-kanavka-184645", "text": "Съдът в Дупница реши да остави под стража 23 - годишния Асен С. Той е привлечен в качеството на обвиняем за това, че около 00,10 часа в гр. Рила, ул. „Христо Сокола“ от уличното платно е откраднал лек автомобил „Опел“. Малко след това рецидивистът катастрофирал и зарязал автомобила в крайпътна канавка на път II-62, на подлез под жп линия Дупница-Бобов дол. Деянието е извършено при условията на повторност, след като е бил осъден с влязла в сила  присъда за друго такова престъпление. „От събраните на досъдебното производство доказателства може да се направи извод, че към настоящия момент е налице висока степен на вероятност обвиняемият да е извършил деянието, за което е обвинен. Изложените обстоятелства, подкрепени от събраните до момента доказателства налагат извода, че съществува реална опасност обвиняемият да се укрие и да извърши друго престъпление“, пише в мотивите на съдия Маргарита Алексиева. От приложената към материалите по делото справка за съдимост се установява, че Асен С. има седем осъждания. Определението се изпълнява незабавно, като същото може да се обжалва и протестира с частна жалба и протест в 3-дневен срок, пред Окръжен съд - Кюстендил.", "date": "2019.12.31", "title": "Решетки за рецидивист, задигнал кола в Рила"}
{"url": "https://www.monitor.bg:443/bg/a/view/nad-2-5-tona-hrani-sybraha-po-vreme-na-kampanijata-kupi-i-dari-v-dupnica-184646", "text": "Тази година кампанията “Купи и Дари”, която стартираха от Рокаракт клуб, достигна още по-големи мащаби в Дупница. Благодарение на десетки хора с добри сърца бяха събрани най-различни хранителни продукти и хигиенни материали в специално поставени кошници и колички в няколко търговски обекта. С общи усилия доброволците и младите ентусиасти от Ротаракт клуб – Дупница, събрахме повече от 2,5 тона храна и стотици хигиенни продукти от първа необходимост. Продуктите вече са разпределени между повече от 250 човека от Община Дупница и Сапарева баня, които ще започнат новата 2020 година малко по-щастливо и уютно! „Благодарим отново на всички, които се включиха в инициативата и ни се довериха, и на всички доброволци, които бяха неотлъчно до нас и помагаха през цялото време! Без вас това нямаше да бъде възможно“, обявиха ентусиастите от Ротаракт клуб – Дупница. Кампанията на младите ротарианци се провежда за четвърта поредна година и с всяка изминала се радва на още по-голям успех. Над 400 са вече раздадените пакети с хранителни продукти и хигиенни материали на социално слаби и възрастни хора от двете общини. ", "date": "2019.12.31", "title": "Над 2,5 тона храни събраха по време на кампанията „Купи и дари“ в Дупница"}
{"url": "https://www.monitor.bg:443/bg/a/view/mitnichari-hvanaha-kontrabandna-valuta-za-blizo-90-bona-184649", "text": "Недекларирана валута с левова равностойност 88 709 лева откриха митнически служители при две отделни проверки на Митнически пункт Летище София-пътници и Митнически пункт Малко Търново през последните дни. В първия случай, на 29.12.2019 г. на МП Летище София - пътници, Терминал 2, митнически служители от Териториална дирекция Югозападна откриват при митническа проверка недекларирани 31 000 евро и 400 щатски долара в ръчната чанта на пътник, пристигащ  с полет от Турция, който преминава през зелен коридор – „Нищо за деклариране“. Недекларираната валута с левова равностойност  61 338 лв. е задържана. Срещу нарушителя - израелски гражданин е съставен акт за установеното нарушение на Валутния закон. Други недекларирани 13 655 евро и 2140 турски лири са открити от митнически служители от Териториална дирекция Южна морска в дрехите на турски гражданин, влизащ в страната от Турция с лек автомобил през МП Малко Търново. На българския митнически пункт той е заявил, че няма нищо за деклариране. При извършената съвместна проверка от митническите и гранични служители и личен преглед на пътника, в джобове в дрехите му е открита недекларираната валута в евро и турски лири, в различни купюри, с левова равностойност 27 371 лв. Контрабандната валута е иззета и по случая също е съставен акт за административно нарушение. Агенция „Митници“ напомня на пътуващите, че всяко физическо лице, което влиза или напуска територията на Европейския съюз и пренася парични средства в размер на 10 000 евро или повече, следва задължително да декларира тази сума пред митническите власти, съгласно разпоредбите на Валутния закон.", "date": "2019.12.31", "title": "Митничари хванаха контрабандна валута за близо 90 бона"}
{"url": "https://www.monitor.bg:443/bg/a/view/pudos-otpusna-bezvyzmezdno-1-3-mln-leva-na-haskovo-184643", "text": "Управителният съвет на Предприятието за управление на дейностите по опазване на околната среда /ПУДООС/ прие да бъде отпусната на община Хасково безвъзмездна финансова помощ в размер до 1 304 170, 84 лева. Сумата е с ДДС и с нея ще бъде осъществен проектът  „Доизграждане на канализационната мрежа на кв. „Болярово“ – първи етап“. Това съобщава в писмо до кмета на община Хасково Станислав Дечев  в.и.д. изпълнителен директор на ПУДООС Михаела Габрашкова. Предстои в началото на 2020 година да бъде подписан договор между община Хасково и ПУДООС. Болярово е село край Хасково, сраснало се с града, след разширяването и урбанизацията в посока Минерални бани. В момента е краен квартал на Хасково, но все още няма напълно изградена отходна канализация.", "date": "2019.12.31", "title": "ПУДОС отпусна безвъзмездно 1,3 млн. лева на Хасково"}
{"url": "https://www.monitor.bg:443/bg/a/view/prikazka-za-jenskite-nevoli-navryh-nova-godina-184529", "text": "Здравейте, скъпи блондинкофили! 2020 чука на вратата, което провокира русите ни глави да размишляват около подготовката за празника. При мъжете е ясно – те залагат единствено на количеството алкохол, което ги поставя на границата между това да лазят на четири крака и да се явят при Свети Петър пред портите на Рая (въпреки че повечето представители на силния пол заслужават да слязат при Рогатия). Та, днес няма да ви говорим само от личен опит за посрещането на Нова година, а ще ви разкажем как минава деня на средсностатистическата жена.", "date": "2019.12.31", "title": "Приказка за женските неволи навръх Нова година"}
{"url": "https://www.monitor.bg:443/bg/a/view/gradskijat-transport-v-sofija-shte-raboti-v-novogodishnata-nosht-184648", "text": "По традиция градският транспорт в София ще работи в новогодишната нощ. Много жители на столицата ще празнуват на площад \"Батенберг\". Ето какво е разписанието за тази година: На 31.12.2019 г. срещу 01.01.2020 г. ще се движат през нощта трамваите, обслужващи линии 5, 7, 8, 12, 18, 20, 22, тролейбуси номера 1, 2, 4, както автобусите от линии 83, 102, 85, 285 и 310, 213. На 01.01.2020 г. (нощта на 31.12.2019 г. срещу 01.01.2020 год.) нощните автобусни линии с номера N1, N2, N3 и N4 ще се движат по променени марщрути както следва: 1. N1 (в посока ж.к. „Младост 4“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”;- с код 6456 „Ул. 6-ти септември”. 2. N2 (в посока Студентски град): от бул. „Тодор Александров” (площад „Независимост”), по бул. „Княз Александър Дондуков”, надясно по бул. „Васил Левски” и по маршрута двупосочно. За линията се закриват спирки: -  двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”;- с код 6456 „Ул. 6-ти септември”. 3. N3 (в посока автостанция „Изток“): от бул. „Тодор Александров” (площад „Независимост”) по бул. „Княз Александър Дондуков” и след кръстовището с бул. „Васил Левски” направо по маршрута до автостанция „Изток“ двупосочно. За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”; с код 6456 „Ул. 6-ти септември” - двупосочна с кодове 6439 и 6440 „Площад Св. Александър Невски”; с код 1241 „Площад Паметник Левски”; с код 2012 „Ул. Кракра”. 4. N4 (в посока ж.к. „Дружба 2“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. За линията се закриват спирки: - двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”; с код 6456 „Ул. 6-ти септември”; двупосочна с кодове 6439 и 6440 „Площад Св. Александър Невски. Линиите ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”. През нощта на 31.12.2019 г. срещу 01.01.2020 г. ще работи и столичното метро, като интервалите на движение ще бъдат както следва: - маршрут МС \"Младост 1\" - МС \"Витоша\" - маршрут МС \"Младост 1\" - МС \"Бизнес парк София\" - маршрут МС \"Младост 1\" - МС \"Летище София\". По информация на БНТ между 10 и 15 хиляди се очаква да посрещнат Нова година на площад „Батенберг“ в София. Сцената вече е готова. За сигурността на празника ще се грижат около 300 полицаи. Ще бъдат изградени няколко пропускателни пункта. Няма да се допускат хора с оръжие, стъклени бутилки, пиротехника, както и хора в нетрезво и неадекватно състояние. От няколко дни е забранено паркирането на площад „Княз Александър І“ и улица „Дякон Игнатий“. От 15 ч. днес вече е спряно движението по булевард „Цар Освободител“. Забраната ще важи до 6 ч. сутринта на 1 януари.", "date": "2019.12.31", "title": "Градският транспорт в София ще работи в новогодишната нощ"}
{"url": "https://www.monitor.bg:443/bg/a/view/dyshterjata-na-skorseze-opakova-podarycite-mu-s-geroi-na-marvel-snimka-184601", "text": "Дъщерята на носителя на „Оскар“ Мартин Скорсезе – Франческа, се заигра със задочния спор на известния си татко с феновете на „Марвел“. Това тя направи, като опакова всички подаръци за режисьора в хартия, на която са отпечатани супергероите от комиксите на компанията. Франческа публикува онлайн как изглеждат украсените вече подаръци за баща й, а снимката доби лавинообразна популярност само в рамките на няколко часа. „Страхотно“ и „Някой трябва да опакова подаръците на Боб Айгър (шефът на „Дисни“, която притежава „Марвел“ - б.а.) в хартия с героите от „Добри момчета“ гласят само част от коментарите на киноманите. Припомняме, че в началото на октомври Скорсезе си навлече гнева на почитателите на филмите за супергерои, като ги оприличи на тематични паркове. Честно казано, най-близкото нещо като определение за филмите на „Марвел“, по начина, по който са направени и с актьорите, които дават най-доброто от себе си, предвид обстоятелствата – това са тематичните паркове. Но не и кино, което е направено от човешки същества с цел емоционално и психологично влияние върху други хора“, коментира тогава той, като по-късно обясни в отворено писмо, че доминацията на този вид филми в киносалоните води до това, че това, което той самият определя като качествени филми, не достигат до зрителите. Айгър също не остана безучастен в коментарите. Той определи отзивите на Скорсезе като „гадни“ и „нечестни спрямо всички хора, които създават тези филми“.", "date": "2019.12.31", "title": "Дъщерята на Скорсезе опакова подаръците му с герои на „Марвел“ (СНИМКА)"}
{"url": "https://www.monitor.bg:443/bg/a/view/nad-14-hil-godishni-e-vinetki-iztichat-v-pyrvija-den-na-2020-g-184647", "text": "В първия ден на Новата година изтича валидността на 14 067 годишни електронни винетки за леки автомобили. Общо над един милион е-винетки изтичат в първите два месеца на 2020 г. До днес - 31 декември 2019 г., са валидни последните хартиени винетни стикери. Цените на е-винетките през 2020 г. остават непроменени. Уикенд винетката за леките автомобили е 10 лв., седмичната –  15 лв., месечната – 30 лв., тримесечната – 54 лв. или годишната –  97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките остават без промяна. Дневната винетка за всички превозни средства над 3,5 тона струва 23 лв. За превозните  средства с тегло между 3,5 и 12 т, екокатегория Евро 0, I или II, седмичната е-винетка остава 53 лв., а месечната – 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II  струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв. Проверка за валидността на е-винетка може да се направи на сайта bgtoll.bg. Собствениците или водачите на автомобили могат да използват един от трите бутона, за да получат информация за валидността на е-винетка, за валидността на е-винетка, отпусната чрез Агенцията за социално подпомагане, както и за наличието и валидността на е-винетка в случай на пререгистрация на пътното превозно средство. Електронна винетка може да бъде купена чрез каналите за продажба на Агенция „Пътна инфраструктура“ – на сайта www.bgtoll.bg, чрез мобилното приложение BGTOLL, от терминалите за самотаксуване, както на каса на основните гранични контролно-пропускателни пунктове – ГКПП „Калотина“, ГКПП „Капитан Андреево“, ГКПП „Кулата“, ГКПП „Силистра“, ГКПП „Станке Лисичково“, ГКПП „Илинден“, на Дунав мост – Русе и Дунав мост – Видин, както и в 27-те областни пътни управления в страната. Е-винетка може да се купи и чрез сайтовете www.vinetki.bg, www.tollpass.bg, www.digitoll.bg, www.telenor.bg, www.A1.bg, както и на каса в мрежата на мобилния оператор А1, Български пощи, Easy Pay и в бензиностанциите „Лукойл“, „Еко“, „Петрол“ и ОМВ, а също чрез терминалите “Cashterminal” в мрежата на “Интеркапитал груп”. Системата за купуване на електронни винетки позволява с помощта на един банков превод фирмите да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. Препоръчително е заявленията за подновяването на безплатните винетки, които се издават чрез Агенцията за социално подпомагане, да бъдат подавани, когато наближи крайната дата на валидността им. Хората, които имат право на безплатна винетка, трябва да подадат заявление в дирекция „Социално подпомагане“ по настоящ адрес – лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура“, която издава е-винетката в рамките на следващия работен ден. Електронната система позволява покупка само на една е-винетка за един автомобил за определен период от време. При опит за купуване на е-винетка за срок, който повтаря частично или напълно такъв, за който вече има платена такса, на екрана на устройството (компютър, мобилен апарат или терминал за самотаксуване) се изписва надпис, който предупреждава за това. Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата  не се допускат. Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат. При установено нарушение – липсваща е-винетка, специализираните мобилни екипи на НТУ предлагат на водача да заплати компенсаторна такса, за да може да довърши спокойно пътуването си до 23:59 часа на същия ден.  Компенсаторната такса за леките автомобили остава 70 лева за автомобил с обща технически допустима максимална маса до или равна на 3,5 тона. До въвеждането на тол таксуването компенсаторната такса за превозни средства с тегло между 3,5 и по-малко от 12 тона остава 125 лв. и съответно 175 лева за тировете над 12 тона. Тя може да бъде платена само чрез POS терминали на място при мобилните екипи. Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, трябва да плати стойността на най-евтината винетка за съответната категория автомобили – уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да плати компенсаторната такса в рамките на 14 дни. В случай, че в 14-дневния срок не постъпи плащане, влиза в сила наказателно постановление, в резултат на което водачът на пътното превозно средство дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта за установяване на административно нарушение, то той се освобождава от административно-наказателна отговорност и не му се налага глоба.", "date": "2019.12.31", "title": "Над 14 хил. годишни е-винетки изтичат в първия ден на 2020 г."}
{"url": "https://www.monitor.bg:443/bg/a/view/trymp-gneven-na-iran-zaradi-irak-184650", "text": "Президентът на САЩ Доналд Тръмп обяви, че Иран щял да бъде държан \"напълно отговорен\" за нападението на иракски протестиращи срещу американското посолство в Багдад. По-рано днес десетки гневни привърженици на иракската шиитска милиция \"Катаиб Хизбула\" проникнаха в двора на посолството, след като разбиха врата и щурмуваха вътрешността, което накара силите на реда да използват сълзотворен газ и огнестрелни оръжия, тъй като са ядосани заради американските въздушни удари срещу подкрепяната от Иран иракска шиитска милиция, които доведоха до 25 загинали от \"Катаиб Хизбула\".", "date": "2019.12.31", "title": "Тръмп гневен на Иран заради Ирак"}
{"url": "https://www.monitor.bg:443/bg/a/view/mobilen-operator-preduprejdava-za-opiti-za-izmama-184640", "text": "Мобилният оператор Tеленор предупреждава за зачестилите опити за измами чрез фишинг и опити за събиране на лични данни на клиенти на оператора чрез фалшиви сайтове, в които неправомерно се използват името и логото на компанията. Много често, различни сайтове се „маскират“ като игри или анкети и обещават награда на  потребителите, ако предоставят личните си данни или минимална сума за участие. Съветът е да не предоставят лична информация на непроверени източници, да не се предоверяват на наличието на познати търговски марки и лога и да не се поддават на призиви към прибързани действия, подкрепени с обещания за награди. В случай на получаване на SMS или телефонно обаждане от непознат или съмнителен източник, клиентите в никакъв случай не бива да отварят прикачените линкове, нито да предоставят данните си. От мобилният оператор предприема необходимите действия за преустановяването на тези опити за измама и съдейства на компетентните органи за разкриване на извършителите.", "date": "2019.12.31", "title": "Мобилен оператор предупреждава за опити за измама"}
{"url": "https://www.monitor.bg:443/bg/a/view/priutiha-36-bezdomnici-v-obshtinskija-centyr-za-vremenno-nastanjavane-vyv-varna-184639", "text": "36 души са намерили подслон в общинския приют за временно настаняване на бездомни и социално слаби лица във Варна в най-студените дни на декември и на прага на Новата 2020 година. Това съобщиха от дирекция Социални дейности на Община Варна. За здравето на нуждаещите се от помощ граждани се грижат две медицински сестри. Социални работници пък преценяват кои бездомни лица имат възможност да работят и ги насочват към Бюрото по труда. Настанените в Приюта 36 бездомници са крайно малко за това време на годината. Капацитетът на социалното заведение е 100 места, като свободните места са 64. Приютът на ул. „Петко Стайнов” №7 в ж.к. „Победа” функционира от ноември 2013 година, като основната му задача е осигуряване на временен подслон до три месеца за пълнолетни бездомни граждани с постоянен адрес на територията на община Варна. При извънредни обстоятелства се приемат бездомни и без такъв постоянен адрес, но само за 7 календарни дни. Създадена е организация при необходимост и падане на температурите в Приюта да се приемат всички бездомни лица, които се нуждаят от подслон и грижа. Всички социални заведения на територията на общината са заредени с необходимите количества гориво, взети са мерки и за осигуряване на алтернативно отопление. Колите за разнос на храна са оборудвани за работа при зимни условия. Има осигурени запаси от хранителни продукти. Социалните трапезарии работят и в последният ден на 2019 година, пише „Нова Варна“. На 27 декември за Коледните празници по съвместна инициатива на Община Варна и Фондация „Българин“ бяха раздадени порции храна – супа, основно ястие и скара. Домашният социален патронаж ще разнася храна на 31 и за първия ден на Новата 2020 година. Ако варненци искат да помогнат на бездомни на улицата, могат да се обадят на телефон 112, на дежурния телефон в Община Варна 052/ 820 112, както и на дежурния телефон в приюта 088 40 02 753.", "date": "2019.12.31", "title": "Приютиха 36 бездомници в общинския център за временно настаняване във Варна "}
{"url": "https://www.monitor.bg:443/bg/a/view/borisov-obhodyt-na-pomorie-shte-e-gotov-za-letnija-sezon-video-184642", "text": "За новия сезон обходът на Поморие трябва да е готов, така трафикът за курортите няма да влиза в Бургас и туристите ще имат пряк достъп до тях. Това заяви министър-председателят Бойко Борисов по време на инспекцията на обхода на град Поморие. Премиерът отбеляза, че всички говорят за туризъм, но довеждащата инфраструктура е от изключително значение, тя осигурява бързо придвижване и без задръствания. Според министър-председателя Борисов няма причина обходът на Поморие да не бъде готов за новия летен сезон. „Трябва да се спазят сроковете и ще видите колко ще се облекчи движението“, изтъкна премиерът Борисов. Той подчерта, че всичко това става възможно, благодарение на добрата работа на държавата, чийто брутен вътрешен продукт към момента е 120 млрд. лева. „Гоним 130 милиарда БВП, затова правим и 4-лентови магистрални пътища“, каза още Бойко Борисов. По думите му, докато трасета като настоящото се изграждат, това не се вижда, а после бързо се забравя какво е било преди. Премиерът напомни, че по Южното Черноморие липсваха и пречиствателни станции. Участъкът, който инспектира премиерът Борисов, е с дължина от около 5 километра и с него ще се довърши цялото разширение на пътя Бургас-Слънчев бряг. Другите участъци вече са пуснати в експлоатация и значително се облекчава трафикът, особено в туристическия сезон. Той бе посрещнат с гайди, сурвачки за внуците и питка от местните жители. Обходът на Поморие е изключително важен за региона, предвижда се да бъде завършен през май 2020 г. По този начин преди старта на новия туристически сезон пътят Бургас-Слънчев бряг ще е изцяло готов и разширен за удобство и безопасност на придвижването на пътуващите. Нова година ще посрещнем май месец, каза премиерът и изрази задоволство, че работата върви с пълна пара, както и че времето позволява да се напредне в строежите на магистрали и пътища.", "date": "2019.12.31", "title": "Борисов: Обходът на Поморие ще е готов за летния сезон (ВИДЕО)"}
{"url": "https://www.monitor.bg:443/bg/a/view/golemite-shturi-praznici-na-dinastija-vasilevi-184422", "text": "Коледните празници са времето, в което всеки иска да се събере със семейството си. А какво, ако фамилията се състои от двама цигулари, един перкусионист, един божествен глас и двама горди родители, също музиканти? А в разширения си състав има едно гадже китарист от Бразилия, един съпруг от Германия и още един от Америка заедно с малка внучка на 2 години? Тогава става истинска веселба. И точно с такава е благословен гениалният цигулар Васко Василев, който е първото от четирите талантливи деца на Петър и Красимира Василеви. Той има още три сестри и всяка година голямата фамилия се опитва да прекара Коледа и Нова година заедно, а ако някой отсъства – новите технологии го пренасят мигновено в точката на събитията. Този път това за семейство Василеви е австрийският курорт Кицбюел, където са наели голяма къща. „Със сигурност ще дойдат Виви (най-малката сестра на Васко) и приятелят й Лукас, както аз му казвам „бразилейро“, чиято майка и баща ще долетят от Бразилия също, Виктория (средната сестра) и съпругът й Макс, който е германец, заедно с неговите родители и брат му с приятелката си, аз и Красимира… Много хора ще сме. За Васко и Вероника (най-голямата сестра, която е в Америка) още не знам, те обичат да правят изненада, така че очаквам всичко“, разказа ден преди да тръгнат към коледната си дестинация бащата Петър Василев пред „Монитор“. В продължение на 4 дни всички заедно подреждат празнични маси, като от българска страна Красимира се грижи за сармичките, киселото зеле и туршията, специално донесена от България, семейството на Макс слага на трапезата традиционна немска кухня, а родителите на Лукас внасят екзотика с бразилски ястия. Въпреки че вече 40 години фамилията не живее в България, пренася през времето и различните държави част от родните традиции. „Едно време в България нямаше Коледа. Моята баба, която беше комунистка, зад вратата обаче имаше икона и всяка вечер се кръстеше. Като я попитам „защо“, тя отговаряше – „за всеки случай“. Тя е гледала Васко 2 години и тайно отиде и го кръсти в църква. Точно от нея си спомням някой традиции, като „хамкането“ на Сирни Заговезни, седемте постни ястия на Бъдни вечер с боб, сарми и ошаф и коледарските песни, които знам и досега и моите деца знаят. Надявам се да ги предадат нататък. Вероника, която е в Америка, много държи на българщината. Дори докторатът й беше върху проф. Петър Хритосков (преподавател в Консерваторията, преподавал на самия Петър и кум на сватбата му с Красимира) и неговите „Капризи за цигулка“. За да ги свири, си купи автентична носия за 1500 долара“, разказва бащата, като разкрива, че точно Вероника като малка дори имала затруднения с българския – първият й език бил руски, защото израснала в Москва покрай обучението на брат си. Днес обаче не само се справя чудесно с езика, а е научила и дъщеричката си Мира, която е едва на 2 години, на всички букви от азбуката, както и да говори на майчиния си език. Дори нещо повече, първото внуче във фамилията не само носи втората половина от името на баба Красимира, а е записана Мира Василева и чак след това английските имена. С толкова голямо, талантливо и задружно семейство няма как да няма и незабравими моменти. Един от тях е свързан с бивше гадже на Васко – балерината Кристине, с която били заедно на последната Коледа, която ги събрала заедно всички Василеви преди 5-6 години във Валдизер, Френските Алпи. Тогава сестрите му били по-малки и решили да поздравят Криси по български за имения й ден на Рождество, като я залеят със студена вода. Така правили с батко си на Василовден и било много забавно. И този път било забавно за всички, но не и за Кристине, която се била приготвила с рокля за 5-6000 евро, бързо полята с вода. Това обаче не била единствената „беля“. Петър и Красимира вече 13 години гледат черната лабрадорка Юле в дома си в немския град Хоф, на който са и почетни граждани. Когато пътуват, я взимат навсякъде със себе си. Така я завели и във Валдизер, а Васко пристигнал с добермана си Руди и чисто новата си луксозна кола с кожени седалки. Руди обаче непрестанно показвал на Юле, че е влюбен в нея, като никой не успял да осигури спокойствието на лабрадорката от набезите на ухажора й. В крайна сметка Васко взел нещата в свой ръце и решил да я остави в колата на баща си. Не намерил ключовете и в крайна сметка я прибрал в собственото си возило. „Сутринта, като се събудих, не можах да я намеря, тръгнах да я търся и като я видях на Васко в колата и какво е направила, се хванах за главата. Беше изтърбушила всичко, беше изяла целите седалки“, смее се Петър. Добре че застраховката покрила ремонта на колата. Връщайки лентата още назад в семейните спомени, Петър разказва и за един закъсал асансьор, пълен с деца звезди в Гренобъл навръх Нова година. „Беше точно преди Ванеса да започне да става звезда. Виви не беше родена, Вики беше малка. Вероника беше взела Вики и с Ванеса се бяха качили на един асансьор, явно ходили до стаята и искали да слязат при нас в ресторанта. Вероника започнала да скача и асансьорът спрял. Но това става 15 минути преди полунощ. Чакаме, чакаме, няма ги. Притеснихме се и тръгнахме да ги търсим. По едно време от шахтата на асансьора се чука. Започнахме да звъним на сервизи, но техник дойде чак в 2 часа, се пак беше нова година. Памела беше припаднала от страх“, припомня си бащата на Васко, което пък веднага го провокира да разкаже и една случка с концертмайстора на Кралската опера. Много спомени от празници в България обаче нямат, защото напускат страната и заминават за Москва, когато Васко е много малък. Дори преди това да стане, Васко се радвал на страхотни подаръци, защото баща му непрестанно пътувал като част от Софийската филхармония. Петър бил през повечето време на турне – я в Испания, я във Франция, я в Америка, и носел от там чудни и невиждани дарове на детето. Така например донесъл колички и писта на Формула 1 от Италия, самолет с дистанционно от Германия, а от Япония – красив часовник Сейко, с който Васко се окичил в първи клас и отишъл на училище в Музикалното. Като се върнал – часовникът го нямало. Тази Коледа е втората поред, за която фамилията се събира в Кицбюел, като преди това Петър е отварял вратите на дома си в Германия за цялата рода по Коледа. „Тук Нова година не се празнува шумно. Хората се събират семейно, тихо, пеят Stille Nacht (“Тиха нощ”) на Брамс. Това е“, уточнява патриархът на фамилията. Често обаче се случва по някое от децата да отсъства от тези пъстри, много весели и топли семейни събития. Просто всички са адски добри и признати музиканти, които не спират да коцертират. За последно са успели да вдигнат наздравици за Рождество заедно при онова ходене във Валдизер със съсипаната рокля на Криси и изядената кола на Васко. Там техен домакин била самата Памела Никълсън, майката на цигуларката Ванеса Мей и бивша половинка на Васко, която поканила всички в голямата си къща. Това че не винаги успяват да са на едно място всички в натоварения коледен сезон, не означава обаче, че редовно не си правят семейни срещи. „Опитваме се поне един път в годината, просто не може да съвпадне с празниците“, казва бащата Петър Василев. Вече са планирали следващата такава сбирка на фамилията, която ще бъде през втората половина на март в Бразилия, но не на гости на семейството на Лукас, гаджето на Виви, а са избрали да отседнат в къща в Амазония сред езера и в близост до големи водопади, до границата с Перу, като в плана влиза и посещение на Мачу Пикчу. „Виви беше преди 2 години там и страшно им хареса. Понеже Васко, Вероника и другите не са ходили решихме там да е“, разказва Петър. Събират се всички и по сватбите си. Последната е била на Виктория преди 2 години, когато било доста инфарктно за половината фамилия да се добере до празненството, защото точно предната вечер Виви имала концерт, а Вероника била пристигнала от САЩ с Девин и бебето Мира. Веднага след изявата на Виви скочили в колите и карали цяла нощ, за да стигнат. Но пък какво празненство само заформили като се събрали… „Оркестърът беше само от моите деца. Направиха репетиция за 1 час и свириха цяла вечер. Побъркаха германците“, спомня си гордият баща. Васко и Вероника били на цигулките, Виви на ударните, а половинката й Лукас на китарата. Може би в още по-големи размери дори бил купонът за сватбата на Вероника и американския Девин, защото освен вече познатия оркестър, се присъединили и много от приятелите на младоженците, които също са музиканти. Вероника е с 13 години по-малка от Васко и живее в Америка от 2000 г. Там преподава в университета в Мичиган и прави концерти като част от дуо и квартет. В най-натоварените месеци баба Красимира прелита океана да помага. Девин пък е американец, но с европейски произход. Дядо му е признат немски гении, написал няколко теореми, които се учат в гимназиите в Германия. Майка му е словачка и го кръщава Девин на голям и красив замък в родината й. Виктория живее в немския град Саарбрюкен заедно със съпруга си Макс. Говори 5 езика и е мениджър на фирма. Нейният музикален талант е в пеенето, като е солистка в хор и изпълнява божествено български песни като родопската „Девойче, мари, хубаво“. Виви пък е най-малката в семейството с разлика от цели 25 години с Васко. Когато се ражда – цигуларят вече е звезда в Лондон. Като всички деца и тя първо хваща цигулката, но истинската й страст се оказват ударните инструменти. Адски добра е в това, което прави и вече успешно концертира с цели оркестри. Предстои й и представяне пред българска публика през 2020 г. Една Коледа, бати дойде с едно ново DVD на един балет Alice in Wonderland, коетo току-що беше записал с кралската опера. След като се натумкахме с фантастичните зелеви сърми на майка ми, и сладката баклава на баща ми, всичките се гушнахме сити и доволни на големия диван и гледахме този страхотен балет с готините сола на бати. Най-хубавата Коледа е, когато имах баба и прабаба в Пловдив. И двете готвеха най-приказните неща на света, а прабаба ми се кръстеше тайно, защото беше забранено. Коледната елха беше от Родопите. Като дойде Дядо Мраз на гости, аз го разгледах много внимателно. Чувала бях, че може би няма истински, но този изглеждаше като от книжките ми - бяла брада, голям корем, дълго червено наметало, но като стигнах до долу видях, че нещо не е наред. Измамиха ме! Гордо казах на малката ми сестра: „Виви, виж го този Дядо Мраз откраднал е чорапите на чичо!“ 2004 г? 2005 г? Коледата у чичо и леля. Вики декламираше стихотворението „Пиле, пиле“, баба и дядо пееха „Недей да плачеш“, а Сашко (първият им братовчер) и аз си бяхме нарисували лицата! Обаче бати го нямаше.", "date": "2019.12.31", "title": "Големите, щури празници на династия Василеви"}
{"url": "https://www.monitor.bg:443/bg/a/view/timurovska-komanda-v-nashi-dni-184633", "text": "Трима младежи от Добрич спонтанно заформиха Тимуровска команда и дейността им бързо намери последователи в цялата страна. Инициативата е на 20-годишния Сашко Борисов, който публикува в групите, свързани с Добрич, следното съобщение. „Аз и двама мои приятели с радост и кеф бихме помогнали на някое семейство да си прибере дървата. Баба и дядо или на сама майка, няма значение. (Пишете ми на лично и не се срамувайте). БЕЗПЛАТНО.” Идеята му дошла, след като видял как двама възрастни прибират дървата си сами. Станало му мъчно, че ще им трябва много време, защото дървата били много. Отишъл и им помогнал. След това решил да помогне и на други и постнал съобщението във Facebook. Към идеята му се присъединили и двама негови приятели. Засега само една възрастна жена ги е потърсила, за да помогнат на нейна съседка в квартал „Дружба”. Тримата младежи отново помогнали. Благородното им дело бързо намери последователи в цялата страна. Самият Сашко признава, че не е очаквал такъв широк отзвук. От цялата страна му пишат и го поздравяват, споделят, че са се вдъхновили от идеята му и вече правят същото. „Пишат ми от Пловдив! Варна! Бургас! София! Велико Търново! Дори и от Одринци и Генерал Тошево! Много хора ни подкрепят за това, което правим, изпращат ми звукозаписи, как са се вдъхновили от нас и правят същото. Благодаря още веднъж! Поклон! Изглежда е заразно!“, сподели Сашко. Сърцатите младежи ще се отзоват на всеки, който има нужда от помощ в Добрич и който се свърже чрез профилa на Sashko Borisow във Facebook.", "date": "2019.12.31", "title": "Тимуровска команда в наши дни"}
{"url": "https://www.monitor.bg:443/bg/a/view/ekipajyt-na-buzludja-pyrvi-posreshta-novata-2020-godina-184636", "text": "Екипажът на построеният преди няколко седмици в Китай 45 500-тонен моторен кораб „Бузлуджа“, първи ще посрещне настъпващата Нова 2020 година. Негов капитан е к.д.п. Ганчо Христов, а главен механик на плавателния съд, инж. Димитър Ганчев, съобщиха от Параходство Български морски флот. Навръх Нова година „Бузлуджа“ ще бъде в пристанището Каосиунг, Тайван, където приема товар. Последен ще изпрати отиващата си 2019 година екипажът на моторния кораб „Хемус“, под ръководството на к.д.п. Иван Тодоров и с главен механик инж. Цветан Георгиев, уточнява БНР.  Построеният през 2008 година във Варна 42 700-тонен плавателен съд приема товар в мексиканското пристанище Гуаймас на Тихия океан.", "date": "2019.12.31", "title": "Екипажът на „Бузлуджа“ първи посреща новата година"}
{"url": "https://www.monitor.bg:443/bg/a/view/otide-si-90-godishnijat-vlastelin-na-vremeto-vyv-varna-184634", "text": "На 90 години почина часовникарят Боян Николов - човекът, който повече от 70 години се грижеше за градския часовник в морския град. Почетният гражданин на Варна поддържаше дълги години една от емблемите на града и се грижеше за изправността на часовника от средата на миналия век - 1943 г., съобщава Радио Дарик Варна. Боян Николов започва да се занимава с часовниковата кула  от 14-годишен, когато става чирак на прочутия Иван Отонов. А той наследил ключа за нея от баща си - поборника Отон Иванов, чиято памет е увековечена с плоча в основите на каменната кула, която е един от символите на града. Механизмът на часовниковата кула във Варна е произведен в Англия и монтиран в центъра на града през 1889 година. От тогава механизмът работи непрекъснато и е спирал най-много за 2-3 часа два или три пъти досега. Кулата била изградена през 1889 г. под ръководството на тогавашния кмет Кръстьо Мирски и първоначално служела на пожарникарите, защото от върха й в онези времена се виждал като на длан целия град. Отон Иванов купил от Англия часовника и го монтирал на върха, за да имат варненци надежден ориентир за точно време. В знак на благодарност градската управа му дала барака под кулата, в която той си отворил ателие. „В старото градско бижу има още много живот, стига да е поддържано добре и с любов. Часовникът е уникален и противно на традицията, никъде по него не е указано името на производителя“, разказваше приживе бай Боян, както го знаят голяма част от варненци. Смятало се е, че е правен в Германия, но преди години той разбрал, че е измайсторен в работилница в малко градче на швейцарско-френската граница. „Този часовник е мой. Майстор Отонов ми го завеща и докато мога да ходя, ще го поддържам”, отсичаше многократно в интервюта емблематичният часовникар. Така си и беше... Поклон пред паметта му!", "date": "2019.12.31", "title": "Отиде си 90-годишният „властелин на времето“ във Варна"}
{"url": "https://www.monitor.bg:443/bg/a/view/ruse-s-gradski-transport-v-novogodishnata-nosht-184644", "text": "За първи път от много години насам в новогодишната нощ в Русе ще има обществен транспорт. Три тролейбусни линии ще изпълняват извънредни курсове и така хората от кварталите, които имат намерение да посрещнат Новата 2020 година на централния площад „Свобода“, ще могат да се приберат по домовете си, без да се налага да ползват такси или собствен транспорт. Ще се движат тролеите с номера 2 и 26, както и нощната тролейбусна линия, която се движи по маршрута от квартал „Дружба 3“ до Централна жп гара и обратно. Последният курс е в 2,00 часа и е на тролейбусна линия номер 2, като началната спирка е Мототехника, а крайната – Гимназията по речно корабостроене и корабоплаване. В предишни години последните курсове на превозвачите на 31 декември приключваха към 20,00 часа, а някои спираха и по-рано – към 19,00 часа. Първите курсове на 1 януари започваха в 9,00 часа. Музикантите от Deep Zone Project ще забавляват русенци на площада в новогодишната нощ . Концертът започва в 23,00 часа пред сградата на общината. Малко преди полунощ кметът Пенчо Милков ще отправи своите пожелания за 2020 г., а на голям видеоекран хората ще могат да проследят новогодишното обръщение на президента Румен Радев. По традиция на площада ще се извие дунавско хоро.", "date": "2019.12.31", "title": "Русе с градски транспорт в новогодишната нощ"}
{"url": "https://www.monitor.bg:443/bg/a/view/zashto-ne-trjabva-da-blagodarim-v-kraja-na-biznes-imejl-184519", "text": "Хората си благодарим един на друг постоянно. Когато се видим, когато говорим по телефона и когато си пишем имейли: това си е цял социален обичай. Дори учителите и родители постоянно напомнят на децата си да благодарят. Освен това, много експерти казват, че учейки се да благодарим, хората можем да станем по-щастливи. Въпросът е: когато благодарите в бизнес имейл, искрени ли сте, или го правите от задължение? Много хора пишат имейли и се разписват с: Но благодарите за какво? „Проучванията показват, че на имейлите, които изразяват благодарност, се отговаря по-често“, пишат от Business Insider. Какво обаче остава за другите изпратени съобщения? При писането на имейли е важно да уточним за какво благодарим и да сме искрени в намеренията си. Изречения от типа на „Благодаря Ви за вашите услуги“ не вършат работа. „Избягвайте да пишете подобни изречения, ако не сте благодарни, или ако няма за какво да благодарите“, съветват още от онлайн бизнес изданието. За да привлечете внимание и да оставите добро впечатление за себе си, то е много по-ефективно да добавите определител като: Когато има уточнение за какво благодарим, тогава не само получаваме по-добър отговор, но и изграждаме добри взаимоотношения с дадения човек. Затова следващия път, когато пишете имейл, бъдете учтиви и точни. Ако сте наистина благодарни, напишете „Благодаря“. Ако няма за какво да благодарите, измислете друг начин да завършите мейла. Ако искате обаче да изградите добри взаимоотношения, то добавете уточнение.", "date": "2019.12.31", "title": "Защо не трябва да благодарим в края на бизнес имейл"}
{"url": "https://www.monitor.bg:443/bg/a/view/recidivist-kral-kabeli-ot-trafopost-na-syd-184641", "text": "Рецидивист с 12 присъди отива отново на съд, след като бил пипнат да краде отново. Този път обект на посегателството му станали трафопостове в пловдивско, съобщиха от районната прокуратура в Пловдив. В нощта на 14 срещу 15 юли т.г. 53-годишният мъж се пробвал на три пъти да реже кабели от трафопостове в Брезово и в Раковски. От първото място отнел меден кабел с дължина 22 метра, а от раковския трафопост – меден кабел, дълъг 38 метра. Общата стойност на кабелите била 2 752 лева. Рецидивистът се придвижвал с колата си „Хонда Акорд”, в която носел откраднатите медни кабели, ножица за рязане на арматура и секретен ключ. Ако бъде осъден за поредното си престъпление, това ще бъде неговата 13-та присъда за кражби. От последното ефективно наказание излязъл от затвора през юли 2018г., уточниха от прокуратурата. При разпитите в хода на разследването той се е признал за виновен, а до насрочване на делото в съда остава зад решетките.", "date": "2019.12.31", "title": "Рецидивист, крал кабели от трафопост, на съд"}
{"url": "https://www.monitor.bg:443/bg/a/view/mjau-nova-godina-184467", "text": "Не, котките не обичат Коледата с всичките лампички, гирлянди и щуротии. Целият този кич трябва да бъде свален на земята и да му се разкаже играта. Не обичат и мишките. Има само един приемлив вариант за украса на коледната елха - ако е покрита отгоре до долу с мишки. А на самия връх - един плъх. Наднормено тегло, депресия, стрес – не, това не е състоянието, в което изпада Дядо Коледа, след като няколко дни в годината се е мушил в комини, за да достави всякакви изгъзици, за които разни келеши са му писали писма. Така се чувства котаракът Палмерстън. Не може да не сте чували за него. Той е може би най-прочутият мацок във Великобритания, на специален щат в британското външно министерство. Когато Палмерстън се завърна на работа в началото на декември след 6-месечен отпуск по болест, и написа в Туитър: „Мишки, внимавайте, върнах се!”, плъшоците осъзнаха, че Палмерстън се е отърсил от стреса и предстои битка на живот и смърт. От 25 януари 2020 година започва Китайската Година на Плъха. И Палмерстън даде знак за атака, при която всички котаци по света наостриха уши. Но в дните около Коледа мачовците трябва по стара традиция да се справят с друго предизвикателство, пред което войната с мишките изглежда като детинска игра. Зелени, бодливи и окичени с лампички, гирлянди и топки – елхите са приоритетен враг за всички котаци без изключение. Целият този кич трябва да бъде свален на земята и да му се разкаже играта. Дори и това да не се случи, бъркотията, която настава сред двукраките същества, които се имат за господари на дома, е забавна. Пък и докато оправят щетите, на стопаните не им хрумват странни идеи – да обличат котките си като джуджета, елфи или еленчета. Всеки знае, че котките са своенравни и капризни и не обичат такива експерименти. Нека стопаните се гаврят, колкото си искат с покорните и безволеви лаещи домашни любимци. За разлика от тях смешният маскарад буквално поболява котаците, които си умират от срам, когато ги наконтят с коледни пуловери и нахлузят на ушите им шапки. Това им пречи да доловят звука на звънчетата на шейната на дядо Коледа. В ушите си котките имат цели 32 мускула и мускулчета, които допринасят за изключителния им слух. Шапката изпълнява функцията на тапи за котешките уши, а и ги дразни. Дрехите пък ограничават движенията им, а и е срамно тази красива козинка да бъде скрита. Затова стопаните да забравят за сладките дрешки и да си налягат парцалите. Единствените облекла, с които можем да пременим нашите котки са тези, одобрени от ветеринарите, твърдят британски експерти. Това са специалните фланелки, които се слагат, за да не ближат лекувана рана, която трябва да зарасне. Но ако не можете все пак да устоите на изкушението да облечете със сладки дрешки домашния си любимец, то трябва да предвидите и последствията от това свое егоистично решение. Със сигурност не чакайте подарък от мяукащия Дядо Коледа. И внимавайте какво си пожелавате, защото той ще ви донесе точно обратното. Ето една колекция от забавни котешки битки с елхи и играчки, която ще ви развесели, стига действието да не се разиграва във вашия дом.", "date": "2019.12.31", "title": "Мяу, Нова година! (СНИМКИ)"}
{"url": "https://www.monitor.bg:443/bg/a/view/16-naj-dobri-pyteshestvija-s-vlak-v-sveta-184518", "text": "Провинциален Китай, швейцарските Алпи, джунглите на латинска Америка – това са само част от местата, които Еверет Потър, автор в сайта на ''National Geographic”, е изминал за три десетилетия. По думите на Потър обаче от значение е не само крайната дестинация, но и самото пътуване. Затова Потър споделя 16-те най-добри пътешествия с влак из страни, континенти и градове, пръснати в различни краища на планетата. Експресът „Гласиер“ разбива алпийското преживяване в осем часа снежни върхове, планински ливади и сякаш излезли от приказките селища между Зермат и Сейнт Мориц, Швейцария. С влака „Голдън Ийгъл Транссиберсиан“ може да се потопите в 16-дневна екскурзия през Русия от Владивосток до Москва, а заедно с това да минете и през езерото Байкал - най-дълбокото езеро на Земята. В Нова Зеландия, влакът „ТранзАлпин“ пътува между Крайстчърч и Греймaут, напредварвайки се заедно с реката Уаймакарири. Маршрутът отнема 9 часа за изминаване. Туристически обувки и бинокли ще са необходими, за да разгледате града Алис Спрингс с влака „Ган“. Той пътува в съвършения „Червен център“ на Австралия от север на юг – от Даруин до Аделайда. Пътувайки от Уинди сити до Сан Франциско, калифорнийският „Зефир“ изкачва Скалистите планини и Сиера Невада преди да слезе до брега на Тихия океан. Пътуването е дълго близо 4000 км и минава през сърцето на Северна Америка. С влака „Къндейдиън“ пътниците може да прекарат три дни, наслаждавайки се на пейзажи от провинцията – от Торонто до Ванкувър. Мотрисите пък са със стъклени куполи, които превръщат изживяването в истинско приключение. По пътя си към Салта, Аржентина, „Влакът до небесата“ изкачва цели 4206 метра по скалистите Анди, за да стигне до границата с Чили. Това е и едно от най-високите пътувания с влак в света. От Лондон до Венеция, блясъкът на черните вратовръзки все още властва в стогодишния „Ориент Експрес“, с който ще минете през Париж, докато вечеряте. На закуска пък ще ви сервират прясноизпечени кроасани, а навън ще ви очаква Швейцария. Сафари в комбинация с пътуване делукс с влак – това предлага „Шонгололо експрес“, който минава през Намибия и Зимбабве, Южна Африка. Японският влак с апартаменти „Шики-шима“ разполага само с 10 кабини и сервира популярната кайсеки кухня с традиционни японски ястия. Те са приготвени от първия японец, получил звезда „Мишлен“, а именно шеф Катсухиро Накамура. Нощният влак „Блу трейн“ пътува от Претория до Кейптаун, хвалейки се с красивата типично южноафриканска гледка, която показва. Пътуването включва и спирка в града Кимбърли, където се добиват диаманти. Подвижен дворец със спа - това е „Кралският Раджастан на колела“, който минава през индийски храмове, крепости, включитено и Тадж Махал. Пътуването продължава 7 нощи. От Белград то Бар, пътниците минават през 254 тунела и 435 моста с пътуване, дълго 476 км. Туристите, използващи експреса „Готхард Панорама“, могат да се насладят на разходка с параход по езерото Люцерн. Пътуването продължава с влак, който минава през Алпите до Лугано, Швейцария. Хотелски апартаменти и меки възглавници от началото на управлението на крал Джордж I през 1714 г. предлага „Белмънд Гранд Хиберниан“. Луксозният влак минава през красиви зелена поля, където на места може да се видят и овце. Тръгнете ли в късния следобед от Лондон с „Календонския слийпър“, то на сутринта вие ще се събудите с планините и езерата на шотландските плата, където ще пристигнете в укреплението Уилиям.", "date": "2019.12.31", "title": "16-те най-добри пътешествия с влак в света (ГАЛЕРИЯ)"}
{"url": "https://www.monitor.bg:443/bg/a/view/sydjat-disni-zaradi-zamryznaloto-kralstvo-2-184598", "text": "Компанията „Повярвай на пътя си“ (Trust Your Journey), която се занимава с подпомагане на страдащите от рак на гърдата, подаде съдебен иск срещу „Дисни“. В причина за това се превърна слоганът, с който се котират мърчандайз продуктите от анимацията „Замръзналото кралство 2“. Фразата повтаря наименованието на компанията, регистрирана на територията на щата Невада. Самите думи - „Повярвай на пътя си“ са патентовани от въпросната организация, според която „Дисни“ няма право да продава артикули с тези слова. Според искът на компанията студиото е отпечатало слогана върху тениски, плакати, бижута и куп други предмети. В същото време самата „Повярвай на пътя си“ също продава мърчандайз продукти от поне 2007 г., като често продаваните артикули се преповтарят с тези на „Дисни“. Към момента компанията е спечелила над 4 милиона долара от продажбата на мърчандайз, изтъкват нейни представители. Към момента обаче от „Дисни“ пазят тишина по въпроса.", "date": "2019.12.31", "title": "Съдят „Дисни“ заради „Замръзналото кралство 2“"}
{"url": "https://www.monitor.bg:443/bg/a/view/nad-8-8-mln-chujdenci-posetili-bylgarija-ot-januari-do-noemvri-184632", "text": "8 832 405 са чуждестранните туристически визити у нас за периода януари-ноември 2019 г., едва с 0,02% по-малко от същия период на рекордната 2018 г. 7,5 на сто е увеличението на чуждестранните посещения на туристи през месец ноември, отчитат от туристическото министерство, цитирайки данни на Националния статистически институт (НСИ). 8 832 405 са туристическите посещения на чужденци в България за периода януари- ноември 2019 г. - отчита се символично намаление от 0,02% спрямо същия период на рекордната за туризма 2018 г. Това показват данните за 11-те месеца на тази година на база резултатите за месец ноември. Само са ноември 2019 г. туристическите визити на чужденци у нас са 442 178, което представлява ръст от 7,5% в сравнение с ноември 2018 г. За 11-те месеца на 2019-а са отбелязани чувствителни ръстове от редица пазари: Гърция – увеличение с 5,2%, Украйна – ръст от 24,2%, Великобритания – нарастване с 20,3%, Унгария – увеличение с 26%,     Румъния остава първи входящ пазар по брой туристически посещения за периода януари-ноември с над 1,2 млн. визити, в топ 5 са още Гърция с 1 073 557 посещения, Германия - 742 979, Турция – 594 948 и Северна Македония – с 511 113 туристически визити. През същия период на годината туристическите пътувания на българи в чужбина възлизат на близо 6,5 млн., което е нарастване с 4,1 на сто. Данните недвусмислено показват, че въпреки предизвикателната за сектора 2019 г. с огромна конкуренция от държавите в региона и фалит на най-стария световен туроператор българският туризъм запазва високите си резултати от последните 4 години и се развива устойчиво, коментира министър Николина Ангелкова. Това доказва, че с активен диалог и пълна мобилизация на държава, бизнес и местна власт     добави министърът и изрази увереност, че усилията на работещите в сектора ще продължат за успешно протичане на зимен сезон 2019-2020 г. и подготовка за Лято 2020 г.", "date": "2019.12.31", "title": "Над 8,8 млн. чужденци посетили България от януари до ноември"}
{"url": "https://www.monitor.bg:443/bg/a/view/tapite-po-am-struma-i-e-79-prodyljavat-i-dnes-184630", "text": "Тапите от автомобили по АМ „Струма“ и Е-79 на изхода на Благоевград в посока Симитли продължават и днес. Задръстванията започнаха вчера около обед, когато идващите от София по автомагистралата се срещаха с излизащите от Благоеваград по Главен път Е-79. Днешните пътуващи, които вчера са били до късно на работа ще се настанят в хотелите и къщите за гости в Банско, Добринище, Огняново, Ковачевица или в Мелник и после направо ще седнат на празничната трапеза. Полицейски патрулки, които са ситуирани през 15-20 км следят внимателно за спазване Правилника за движение по пътищата.", "date": "2019.12.31", "title": "Тапите по АМ „Струма“ и Е-79 продължават и днес"}
{"url": "https://www.monitor.bg:443/bg/a/view/elena-petrova-klasikata-j-otiva-184402", "text": "На хубавата Елена й отива да е царица. Но ще пропуснем гръцката митология и ще акостираме направо в Нов театър – НДК, където от този месец актрисата Елена Петрова блести в ролята на Марина, Търновската царица от едноименната повест на Емилиян Станев. Героинята е позната за мнозина от култовия филм с Камелия Тодорова отпреди 40 години, но сегашните поколения навярно ще открият за себе си чрез Елена и интерпретацията на режисьора Бойко Илиев тази витална българка – жена от простолюдието, която иска от живота съвсем обикновени неща: уютен дом, добър мъж и деца, за които да се грижи. Но често най-баналните желания се оказват най-трудно постижими. Марина среща своя Пигмалион в лицето на младия д-р Старирадев – мъж с европейско лустро, който я превръща в дама, но в душата си е мачо, гледащ на нея само като на трофей. Социалните предразсъдъци в еснафското общество скоро ще ги разделят. „Това, че ще те облекат изискано, че имаш скъпо бельо и бижута, не те прави значим и важен, то се извоюва по друг начин“, категорична е актрисата. И героинята й ще го докаже. Още преди да изсъхне лепилото под афишите за премиерата на „Търновската царица“, Елена започна да репетира с Илиев друг забележителен женски образ от родната литературна класика. В края на януари за пръв път ще видим аристократичната англичанка Фани Хорн от „Осъдени души“ на Димитър Димов като брюнетка. Досега са я играли все блондинки: Едит Салай при Въло Радев в киното и Емануела Шкодрева в Народния театър. „Аз на изискванията й към живота, на увереността й, че той е създаден, за да се наслади на радостите му“, обяснява Петрова. Чувствата, които избухват у Фани след запознанството й с обреклия се на целомъдрие отец Ередия, в когото се превъплъщава Ники Илиев, ще я променят напълно. „Любовта към този красив, но фанатичен човек е като изкачване на Еверест или потъване в Марианската падина – тя тръгва, но не знае къде ще я отведе това“, описва актрисата страданията на поредния силно драматичен персонаж, до който се докосва. „Навремето дебютирах на сцената с българска класиката и, дай Боже, един ден и да завърша с нея, защото това би било чудесна рамка на цялото ми присъствие в театъра“, казва Елена Петрова. И се връща мислено към далечната 1997 г., когато кинаджията Христо Христов я вижда в римейка на „Козият рог“ на фестивал в Израел и възкликва: „Ти ще си моята Катерина!“. Кани я в спектакъла по Димитър Талев „Железният светилник“, който поставя в „Сълза и смях“ със страхотната му някогашна трупа, а там Султана, майката на Катерина, се оказва самата Цветана Манева. „Бях спусната в дълбоки води, в които, ако ти е дадено, се научаваш бързо да плуваш, да уважаваш, да цениш, да мълчиш, когато е необходимо, и най-вече да учиш и да попиваш опит. Наистина съдбата е благосклонна към мен и ако зрителите се вълнуват от това, което правя на сцената, то до голяма степен е заради героините, които съм имала шанса да изиграя. Те са силни жени, които може би приличат на мен или аз на тях – някъде по средата се срещаме. След като застават на пътя ми, това означава, че сигурно излъчвам някаква сила, каквато понякога и аз самата не вярвам, че притежавам“, предполага Елена. Лора Каравелова е още една легендарна българка, на която красивата актриса е дала тяло и душа в спектакъла „Яворов, Лора и Мина в часа на синята мъгла“ по писма на участниците в историята. „Като вътрешна тяга, като усещане, тя е много близка до мен, като изключим, разбира се, нейните крайности, маниакалната ревност и фаталния изстрел. Обожавам тази жена, обсебена съм от нея – ние сме и една зодия, Скорпион“, доверява Елена. Когато се запознава с текста, тя буквално се изплашва и отказва на режисьора Бойко Илиев, защото смята, че няма да се справи. Той я моли да го прочетат заедно и, след като на няколко пъти репликите изтръгват ридания от актрисата, й казва: „Ти си готова за тази роля и трябва да я направиш“. „Радвам се, че минах през всичко това, защото мисля, че се освободих от много задръжки и емоции, които ме тревожеха в този период на живота ми. Сцената беше като чистилище за мен“, не крие Елена Петрова. Лора е персонажът, който може би най-пълно разкрива нейния драматичен потенциал. След като гледа представлението, праплеменницата на поета Явора Стоилова отсича: С магнетизма на изпълнението си актрисата очарова българската общност в САЩ, Канада и половин Европа при турнето на спектакъла преди година. „Половинчатите неща не ми харесват, не обичам средни положения. Още с първите ми роли в киното бях научена от един режисьор: „Трябва да правиш всичко докрай“, формулира Елена отношението си към професията и същностното в живота. Неслучайно когато преди години играе Мила от Яворовата пиеса „В полите на Витоша“, репетира текста си на гробищата, където по автор се случва съдбовният й разговор с Христофоров. Иска да чуе как кънти гласът й в автентична атмосфера. Неслучайно и незабравимият Чочо Попйорданов, при партньорството им в един от ранните им филми, „Граница“, я определя като „зверче, което по никакъв начин не бива да се опитомява“, защото спонтанността е от най-силните й оръжия. А Цветана Манева, от която много е научила, я оприличава на отворена система. Елена Петрова не е завършила НАТФИЗ, а синтетично сценично изкуство в Пловдив, но първият театрален клас „4 х C“ на режисьора Николай Георгиев преди това за нея има по-голяма тежест от всеки университет: „От малка декламирах стихове, винаги съм участвала в рецитали и конкурси, но бях решила, че това ще си остане в училище и после няма да кандидатствам никъде. Нищо не ми беше достатъчно интересно. И изведнъж точно в моята 22-ра гимназия се създаде първата експериментална театрална паралелка в България, а аз бях приета в нея. Така моят път беше предопределен. Няма нищо случайно. Когато имаш шанса първият ти учител да е като Николай Георгиев, театър е любов, която те държи цял живот“. Близнаците на Елена – Изабела и Александър, родени от брака й с гръцкия бизнесмен Аристотелис Фотилас, вече са 14-годишни и са винаги сред първите зрители на майка си. Едва след като си кажат мнението, тя се осмелява да покани и други близки и приятели да я гледат. Момчето клони към професията на баща си, бившия съпруг на актрисата, а момичето е артистично и го влече нейният път на drama queen. Подходящо за мистериозните героини, които са жалоните в репертоара й, Елена често ухае на тежки, тъмни, екзотични парфюми. Хубавата козметика е малката й голяма слабост. „Синът ми ме помоли никога да не остарявам, а аз му обещах и съм длъжна да спазя това обещание, доколкото мога“, усмихва се брюнетката и доуточнява: „...Но фиксирането във външността не ми допада. Никога не съм била капризна, в много случаи съм даже мъжко момиче, защото професията го изисква. Човек, който не е изпитал страдание, няма как да получи мъдрост. Само през болката ставаш силен и започваш да осъзнаваш онова, което ти се случва. Тогава вече можеш да оцениш и радостта, и мига, и прегръдката, и целувката, и „Мамо, обичам те“ или просто „Обичам те“...", "date": "2019.12.31", "title": "Елена Петрова – класиката й отива  "}
{"url": "https://www.monitor.bg:443/bg/a/view/nankov-do-3-meseca-shte-prikluchat-remontite-v-pernik-184631", "text": "Няма опасност от въвеждане воден режим в Ботевград, Шумен и Търговище. Това заяви пред Нова тв заместник - министърът на регионалното развитие и благоустройството Николай Нанков. \"Жителите на Ботевград не ги чака бедствено положение. По сегашните разчети има водни количества за около 120 дни в язовир \"Бебреш\", без да влезе и капка нов приток. Създаден е оперативен щаб, който следи ситуацията на дневна база. При необходимост воден режим би могло да се въведе след три месеца. Няма опасност и за Шумен и Търговище\", коментира той. По думите на Николай Нанков водата в язовир \"Тича\" ще стигне за минимум 10 месеца. Това показвали разчетите на ВиК оператора. \"Проблемът е във водопровода към Търговище и Шумен\", коментира заместник регионалният министър. Нанков обясни, че в момента загубите на вода в страната са средно 59%. \"От чешмите в Перник ще тече чиста питейна вода когато има достатъчно количества в язовир \"Студена\". Възможно е такова да има още през март и след пролетното снеготопене през април – май\", заключи Николай Нанков. Преди ден пред журналисти министърът на икономиката Емил Караниколов бе заявил, че водният режим в Перник може да бъде отменен до края на месец януари. По думите му, за да се случи това, трябвало в язовир \"Студена\" да се вливат 500 - 900 литра на секунда.", "date": "2019.12.31", "title": "Нанков: До 3 месеца ще приключат ремонтите в Перник"}
{"url": "https://www.monitor.bg:443/bg/a/view/blysnaha-bylgarin-v-nova-zelandija-zagina-184629", "text": "Българин загина в Нова Зеландия, след като беше блъснат от кола, съобщава БНР по информация на електронното издание NZ City.   Тежкият пътен инцидент е станал в петък вечерта. Жертвата е 44-годишен мъж, който работел във винения сектор в областта Марлборо. Миналата седмица той бил блъснат фатално от кола на улица в град Бленъм. 29-годишният шофьор на автомобила е местен жител. Спрямо него са повдигнати обвинения за опасно шофиране, причинило смърт.", "date": "2019.12.31", "title": "Блъснаха българин в Нова Зеландия, загина "}
{"url": "https://www.monitor.bg:443/bg/a/view/podavame-danychni-deklaracii-ot-10-januari-184638", "text": "Данъчната кампания 2020 г. ще започне на 10 януари заради промени в законодателството. Декларациите за доходите на физическите лица и тези за облагане с корпоративни данъци могат да бъдат подадени най-рано на тази дата - както по електронен път, така и на място в офисите на НАП, съобщиха от приходното ведомство. Срокът за ползване на 5% отстъпка за ранно деклариране и плащане през 2020  година е 31 март, а крайният срок за обявяване на доходите 30 април, напомнят от приходната администрация. През март 2020 г. ще е достъпна и предварително попълнена декларация за доходите на гражданите, които имат персонален код на НАП или електронен подпис.  Годишното приключване на данъчно осигурителните сметки на фирми и граждани ще бъде извършено от НАП от 1 до 9 януари, като плащания чрез електронната система за разплащане без такси (т.нар. виртуален POS) ще се приемат до 9,00 ч. на 31.12.2018 г. Офисите на НАП ще приемат плащания с дебитни и кредитни карти на ПОС терминали до 13,00 ч. на 31.12.2019 г. Допълнителна информация за данъчните и осигурителните изисквания може да се получи на телефона на Информационния център на НАП 0700 18 700.", "date": "2019.12.31", "title": "Подаваме данъчни декларации от 10 януари"}
{"url": "https://www.monitor.bg:443/bg/a/view/do-1600-evro-kompensacija-pri-izcheznal-kufar-184624", "text": "Максималната сума, която може да претендират пътниците при проблеми с куфара, вече е почти 1600 евро. Сумата, която ще компенсира загубения багаж, се покачва с 400 евро, а промяната важи от 28 декември. Международната организация за гражданска авиация (ИКАО) въведе нови по-високи граници на отговорността на авиокомпанията съгласно Монреалската конвенция, свързани със загубен, забавен или повреден багаж. Това означава, че максималната сума, за която може да претендират пътниците при проблеми с куфара, вече ще бъде 1288 SDR, което е почти 1600 евро. SDR е специфична валута, чиито обменен курс се определя от Международния валутен фонд. Към 20 декември 2019 г. 1 евро се равнява на 0,81 SDR. Според Монреалската конвенция лимитите, в които авиокомпаниите са отговорни за повреда или забавяне на куфари на своите пътници, могат да се преразглеждат на всеки 5 години. Международната организация за гражданска авиация вече е увеличила този лимит от 1000 SDR на 1131 SDR през 2009 г. През следващата ревизия през 2014 г. промяна не е правена. При третата ревизия обаче е направено увеличение от 13,9% във връзка с натрупаната инфлация. след като слезете от самолета, или се окаже, че е счупен, трябва веднага да поискате протокол (PIR). В срок до 7 дни трябва да подадете иск и към авиокомпанията, съветват от Европейския потребителски център България (ЕПЦ). При положение че багажът не ви бъде доставен до 21 дни след полета, той се приема за загубен. И тогава трябва да подадете ново искане към авиокомпанията за компенсация. Важно е преди полета да проверите в сайта на авиокомпанията дали има ограничения за вещите, които ще превозвате. Ако в куфара сложите вещи като таблет, фотоапарат или други ценности, което е забранено, не очаквайте да бъдете компенсирани в случай на повреда или загуба. От ЕПЦ съветват още да се направи снимка или видео със съдържанието на куфара. ако куфарът ви е от некачествени материали и се счупи или има стари повреди. Махнете всички етикети от предишни пътувания, сложете бадж с името, адрес, имейл и телефон. Така при необходимост авиокомпанията ще може да се свърже с вас, препоръчват още експертите.", "date": "2019.12.31", "title": "До 1600 евро компенсация при изчезнал куфар"}
{"url": "https://www.monitor.bg:443/bg/a/view/prodajbata-na-banditski-koli-i-kyshti-vkara-6-6-mln-lv-v-haznata-184623", "text": "6,6 млн. лв. са постъпили в хазната през 2018 г. от продажбата на конфискувани бандитски къщи и коли. Това е записано в годишния доклад на КПКОНПИ. От документа става ясно, че в отчетния период са влезли в сила 24 съдебни решения за отнемане в полза на държавата на имущество на обща стойност 13 100 617,78 лв. По закон, след като имуществото бъде конфискувано, то се предава на НАП за продажба, а парите от нея постъпват в държавната хазна. Статистиката показва, че през 2018 г. отнетите в полза на държавата от КПКОНПИ имоти и автомобили формират 90% от общите приходи от реализация на имущество от Националната агенция по приходите. Според данните  отнети от комисията, като през 2015 г. те са били 31% от продажбите, през 2016 г. - 40% от продажбите, а през 2017 г. са достигнали 55%. Данните показват, че реализираните през 2018 г. недвижими имоти, отнети от КПКОНПИ, са на стойност 6 603 000 лв. По закон КПКОНПИ има специално звено, което се занимава с управление и опазване на запорираното от бандитите имущество, докато траят делата за конфискацията му. Миналата година в комисията е бил създаден Регистър на обезпеченото имущество, в който е попълнена цялата информация за всички запорирани къщи, коли, акции и други ценности. Освен това още преди година започнаха преговори между комисията и няколко министерства да се предоставят терени на бивши казарми и други сгради и имоти с отпаднала необходимост, в които да се съхраняват запорирани коли и друго движимо имущество. Направени били и огледи на имоти, които не се използват от военното ведомство. Те щели да бъдат предоставени безвъзмездно на КПКОНПИ. Освен това от комисията разговаряли с представители на Националния исторически музей, БАН, БНБ,  с историческа стойност, монети, редки животни. Според доклада на КПКОНПИ общо през 2018 г. в съдилищата на страната са внесени 198 искания за налагане на обезпечителни мерки в размер на 316 668 042,69 лв. От комисията отчитат, че от ноември 2012 г., когато влиза в сила първият закон за гражданската конфискация, до края на 2018 г. стойността на предложеното за обезпечение имущество е в размер на 2 859 824 940 лв., а внесените в съдилищата искания са 433.  ", "date": "2019.12.31", "title": "Продажбата на бандитски коли и къщи вкара 6,6 млн. лв. в хазната"}
{"url": "https://www.monitor.bg:443/bg/a/view/gasjat-goljam-pojar-v-rajona-na-stochna-gara-184628", "text": "Пожар е изпепелил  покрива и подпокривното пространство на психодиспансера и Специализирана болница за активно лечение на пневмофтизиатрични заболявания за София област, които се намират при Сточна гара, съобщиха от Министерството на здравеопазването. Синалът за огъня е подаден около 5.00 часа сутринта. Пациентите, които към момента на пожара са били 51, са евакуирани в Александровска болница, Университетските болници „Св. Иван Рилски” и „Св. Наум”, Военно-медицинска академия и Центъра за психично здраве „Проф. Никола Шипковенски”. Пострадали няма, увери ха от МЗ. От там поясниха, че болните от психодиспансера са преместени също независимо, че сградата не е засегната от пламъците. В резултат на огъня обаче в нея няма отопление и електричество. Министър Ананиев е разпоредил на специалитите от дирекциите на министерството „Стопански дейности“ и „Търговски дружества и собственост“ да направят незабавен оглед на и направят оценка на щетите, и да започне консервацията на поривното пространство веднага до започване на ремонта.    ", "date": "2019.12.31", "title": "Пожар изпепели покрива на психодиспансер и болница в София (ОБНОВЕНА)"}
{"url": "https://www.monitor.bg:443/bg/a/view/marius-kurkinski-teatyryt-me-otvede-pri-boga-184606", "text": "Благодарение на моноспектаклите се отървах от изкушенията и бесовете, казва в интервю за \"Монитор\" известният актьор и режисьор - Да, знам за това. Много млади актьори, с които съм работил, са ми го казвали. Гледам да не обръщам внимание, защото се страхувам от заслепяване, от възгордяване. Но това е в същността на работата. Това да си полезен в професионален аспект е нещо важно. Аз се надявам театърът да е полезен, тоест сигурен съм – той е част от ценностите на цивилизацията. Хубаво е, че в България публиката през тези години застана зад театъра, не го изостави въпреки неговите какви ли не, понякога и не толкова хубави прояви... Хората продължават да му имат голямо доверие. Може би заради това, че получават преживяване в сегашно време – нито в минало, нито в бъдеще. Театърът е винаги в сегашно време! Приказките за него, интервютата, статиите са само нещо необходимо да поддържа науката, знанието за театъра. Сцената, публиката – там е истината. Отдавна съм решил, че това ще ми бъде животът: аз от 10-годишен съм на сцена и си давам сметка – може би наистина трябва да предам онова, което съм научил. Ще трябва скоро да реша... Имал съм много предложения да го направя, но как да ви кажа... – нормално е всеки човек, който играе, да се съмнява дали не се върти в кръг, дали не прави едно и също, дали не потъва в себе си, в своите си проблеми. С годините се научих на по-широк кръгозор, на повече вглеждане в другия, не толкова само в личното, за да мога да бъда по-полезен. Наясно съм обаче, че това лично вглеждане е свършило доста работа за мен самия, защото благодарение на моноспектаклите съм се справил с неусетно навлезлите в мене безброй изкушения на този свят през младостта. Изпълнявайки толкова роли, толкова различни характери на сцената – по 4-5 и повече наведнъж, аз всъщност съм се отървавал от тези бесове, от тези грехове. Просто съм ги изтръгвал от себе си и съм ги изхвърлял навън. Така съм се преборвал с ужаса, връхлитащ младата душа, която е незащитена. Сега вече, в тази възраст – скоро навърших 50, насоката ми е повече към ближния, към околните, към света. Доскоро за мене всичко наистина беше само театър. Може би това е дар и съм благодарен за него, надявам се да не съм го пропилял. Не виждах природата, аз виждах единствено сцената, пътя дотам, осветлението, прожекторите... - В светски план е пак театърът. Това, което работя. Но не може да бъде само то. С времето човек проумява по-важни неща, взаимоотношенията на душата си, вярата в Бог. Има период на вътрешно разкъсване: от една страна, осъзнавам от какво има нужда душата в комуникацията си с Бога, от друга, виждам колко театърът е отдалечен от „смиреномъдрието“, но пък това ми е пътят. Странното е, че – да, мога със сигурност да го заявя – мене театърът ме заведе при Бога. Това е Божа работа. Ходех на църква от дете, без никой да ме кара, и се молех. Когато почнах да играя, да проумявам някои текстове и да искам да общувам с душите на хората (това е театралното изкуство – докосване на душите на хората, иначе няма смисъл), още в по-неосъзнати, по-маловерни години, почти безбожни бих ги нарекъл, аз съм се молил на Бога от страх заради театъра... Когато изпитваш страх за нещо и откриеш към кого трябва да се обърнеш – че всичко е само в Бога, идва този благодатен период, в какъвто се усещам в момента. - Да, голямо е напрежението, но нямам нужда от съвземане. Аз съм на сцената от 40 години: първо в школата на братя Райкови във Варна, после като студент на Крикор Азарян и Тодор Колев и вече – на сцената с публиката. Подборът на откъсите за този моноспектакъл беше най-трудното нещо – реших да избера не това, което е било най-успешно, най-харесвано или най-“хитово“ тогава, когато за първи път съм ги играл, а което сега бих могъл също да твърдя от сцената като човек. Има неща, които не мога да ги направя днес и не искам дори да ги казвам. Аз имам 11 моноспектакъла, но сборният включва 9 от тях. Онези, които са правени по текстове от Библията – „Евангелие по Матея“ и „Песен на песните“, не съм достоен да ги изпълнявам и нямам това право... С този моноспектакъл си дадох сметка, че все пак е имало развитие в мен като личност и артист. Откъсите, които представям, са различни като стил и послания, но всичко това се побира в един човек. И този човек го има, този артист е все още на сцената и публиката е с него. Благодарен съм за това, което получавам като отзиви от хората, аз много се вслушвам в тях, чета писмата, които ми пишат... - След представление във Варна при мен дойде едно момиче, което иска да стане актриса, и с насълзени очи ми заяви в прав текст: „Аз разбрах всичко, което искаше да ми кажеш, всяка една дума!“. От интонацията и начина, по който беше произнесено, разбрах, че се е случило. Но да не превъзнасям себе си – това е дело за театъра. Хора, които се опитват да пишат критични статии, са ме питали: „Ти наистина ли мислиш, че публиката и нейното мнение са нещо важно за театъра?“ И съм оставал онемял. Как е възможно човек, който пише за театър, да каже такова нещо?! Действителността показва, че артистът, авторът и зрителят са движещите сили. И трите компонента са важни. И сегашното време! Там е битката. - „Дон Жуан“ – първият, е създаден в много млада възраст и е за любовта, точно когато ме вълнуваше земната любов. И така следват всичките по-нататък по периоди – от израстването на един юноша към млад човек, към зрелост... Затова и може би последните са по Хайтов – играя вече и по-възрастни хора. Моят продуцент Кирил Кирилов ми казва: „Ти си единственият артист, който, като се гримира, иска да е по-възрастен, докато всички искат да са по-млади“. Това може би е свързано със смирението на възрастните хора, което съм виждал и за което копнея. - Нямам рецепта. При мене няма моменти за творчество и не за творчество, аз съм винаги с мисъл какво ще става на сцената. Може би се освобождавам за малко от нея на финала на представлението и след 10 минути вече съм пак в мисли за това какво предстои. В най-трагичните ми времена, когато си отидоха учителят ми Коко Азарян и майка – в една и съща година през няколко месеца, аз изпаднах в много тежка криза. Но тогава пък съм направил спектакли, които се играят и досега – например „Балкански синдром“ с над 150 представления в Малък градски театър „Зад канала“, „Отворена брачна двойка“ в Театър 199 и моноспектакъла „Български разкази“, откъси от който има в сборния. Радостен съм, че така ми се даде животът: първо да е театърът, а после да е истината. Има някакъв феномен в това: аз проумях Земята, планетата, страданието, болката, след като минах през тях първо на сцената. И като че ли там май че бяха по-истински. Звучи ужасно, но е така... - На моноспектакли никога не съм си казвал такова нещо. Веднъж съм си го казвал обаче, когато играех представление с други актьори като по-млад. И веднага след това отидох и помолих да ме освободят от ролята. Усещаш, че стоиш на сцената, когато нищо не се случва и не правиш добре нещата, макар че спектакълът беше в пика си... Все едно животът ти тече с по-голяма скорост и ти се взема от времето на живота, все едно изпускаш живота си... Много е плашещо и веднага трябва да се спре, да не изтича в бездна. Но въпреки това мечтата ми е да играя с много актьори в големи роли. Направих го с огромно удоволствие и с много отдаване в „Ревизор“ и в „Хамлет“ в Народния театър. Беше прекрасно, но трябваше да го прекратя, защото не можех да продължа напред. Аз не мога да играя редово. Усетих, че се изчерпва потенциалът на „Ревизор“ – и зрителският, и актьорският. А и не ми беше от най-добрите режисьорски работи. А пък за „Хамлет“, постановка на Явор Гърдев, просто написах молба до директора да напусна ролята, защото не мога да съм полезен. Трябваше да продължа да работя нещо ново. Но, пак повтарям, беше прекрасно. - Много, много! Аз винаги съм мечтал да играя, а съм играл само при Явор Гърдев, Коко Азарян, Галин Стоев, Иван Пантелеев и...при себе си. При друг режисьор е доста трудно. Има страшно добри български режисьори, които аз много обичам, но в личен план общуването им е под всякаква критика. Характерите им, възпитанието им са нетърпими. - Искам някой да ми даде такава роля. Защото аз съм бил твърде арогантен към близките си и това го съзнавам. Не е задължително да си як, здрав и с пистолет, за да си арогантен. Може и по друг, много по-кошмарен начин. Бих искал някой режисьор да се сети да ме покани за такава роля. Дайте ми бе, хора, много ми се играе престъпник или нещо подобно, ще ми бъде много забавно! Но не ми дават... - Не, нищо, което съм сънувал, не съм реализирал. Аз често сънувам театър, но той е много красив и не мога да го постигна. Направо е нещо изумително и някой ден може да се опитам да го постигна на филм. В театъра за мен всичко се решава наяве. С трезва мисъл, с бодрост, в състояние на омиротвореност, доколкото е възможно. На Коко първата му задача като режисьор беше да е в мир със себе си. Защото, за да обичаш ближния си, което е Божия заповед, ти трябва всъщност първо да си в мир със себе си... Но наистина много сънувам театър. Опитвал съм се да записвам сънищата си. Напоследък спрях да го правя, защото си мислех, че те са просто така, както казва Милорад Павич, „потта на душата“, нещо изхвърлено от подсъзнанието, което те гнети и не е полезно. Но има и други сънища – отгоре, свише. И пак трябва да започна да си ги записвам. - Да, винаги. Във всяко едно представление. Е, може би не чак във всяко. Имал съм десетина от всички, които не са се получавали поради различни ситуации, типа публика, студа в залата... Но много се старая всяка вечер да бъде така, иначе няма смисъл. Наистина – винаги очаквам нещо, което не знам, винаги излизам с тая мисъл, че ще открия нещо за първи път. - Чак толкова ясно и красноречиво като в разказа на Хайтов – не, той е изумителен. Чак така пословично не са ми се случвали нещата. Но именно заради това избрах да направя този филм – майсторски и концентрирано да бъде показана тая идея. Ето например – аз бях спечелил зелена карта като студент четвърти курс, обаче бюрократичните процедури ми дотежаха и си казах: „Къде ще ходя в Америка?!“. И сега си мисля, няколко пъти даже го сънувах, какво би станало, ако бях заминал. Но съм убеден, че тука ми е много хубаво с публиката и с тези години дотук. Надявам се, моля се да имам още живот за поправяне на греховете и да променя още за добро нещата в работата си. Във филма докарвам героя до това да престане да не знае кое е добро и кое лошо и да поиска да разбере. Това е моята режисьорска линия, която в разказа не присъства. Благодарен съм, че наследниците на писателя приеха тая тема и я свързаха с него. Хората много обичат Хайтов и много научават от него. А то е, защото е един от последните ни интелектуалци с много голяма грижа за съдбата на българина. Той биеше камбаната, че тръгваме в лоша посока с напускането на земята, с разрушаването на връзката с нея, със селото, с прадедите. - Вълнува ме нарастването на страданията на хората и превръщането в световен план на държавите в корпорации. Това е чудовищно, но според мен е необратимо. Спасението е само във вътрешния свят и в ближните, в реалната помощ, която да окажеш на когото можеш. За България разделението е много голям проблем... Плаши ме и промяната в поколението, което се изтървава поради трудния живот на родителите. Някои хора с по-малко познания и възможности не могат да бъдат полезни на децата си. Апелът ми към институциите е да не изтървем децата, защото нахлуването на това чуждопоклонничество с цялата тая джендър идеология за мен е отвратително. Нашите политици трябва да устоят на външния натиск. А усещам, че натискът върху тях е огромен, защото сме малка държава. Да се обръщат към Бога да им даде сили да спасят каквото могат. Мъжество им е необходимо и им пожелавам да се надскочат – който може, да помогне с властта, която му е дадена. Наистина усещам България като една държава за унищожение, „поръчана“ от външни фактори, в близките години вече да я няма. И ми е мъчно за това. * Мариус Куркински (псевдоним на Ивайло Стоянов) е роден на 15 октомври 1969 г. в град Нови пазар * Прекарва ранните години и юношеството си във Варна, като от малък става част от детското студио към Драматичния театър в града и младежката театрална школа „Щурче“ на братя Райкови * Завършил е т.нар. златен клас на проф. Крикор Азарян и Тодор Колев в НАТФИЗ редом с Галин Стоев, Камен Донев, Стефан Вълдобрев, Лилия Маравиля, Стефка Янорова, Касиел Ноа Ашер и други от най-изявени днес български артисти * Има в творческата си биография 11 моноспектакъла – формат, на който е всепризнат майстор у нас * Като актьор е носител на 3 награди „Икар“ и 2 награди „Аскеер“ * Постановките му като режисьор вече са около 30 – в Народния, Сатиричния, МГТ „Зад канала“, Театър 199, Драмата в Пловдив и редица други театри в страната * Новият му филм „Засукан свят“ по Николай Хайтов през ноември откри фестивала „Киномания 2019“ * На 21 декември в зала „Арена Армеец“ представи юбилейния си сборен моноспектакъл „Мариус 50“, който преди дни бе показал във Варна, Пловдив и Бургас „Мариус 50“ ще се играе и в Зала 1 на НДК на 25 април 2020 г.", "date": "2019.12.31", "title": "Мариус Куркински: Театърът ме отведе при Бога"}
{"url": "https://www.monitor.bg:443/bg/a/view/robi-uiljams-se-hvali-s-monogamnost-184581", "text": "Британският певец Роби Уилямс се похвали, че най-голямото постижение в живота му било моногамията. Според признанията на звездата успехите в кариерата, равняващи се на продадени 77 милиона плочи, не са нищо в сравнение с това, че е изградил здраво семейство. Припомняме, че изпълнителят е женен за актрисата Айда Фийлд от 2010 година насам. По думи на Роби, красотата на съпругата му го е направила моногамен и той не изпитвал нужда да се вглежда настрани. Другото важно постижение в живота му било превръщането му в трезвеник. Въпреки че дните за партита и запои били зад гърба на 45-годишния певец, той си призна, че все още се бори със старите си демони, които не спирали да го навестяват и изкушават. И третото - децата, но за тях по-голяма заслуга имала Айда, отколкото той самият, довери  звездата. Двойката възпитава три наследника - Теди, Чарли и Коко.", "date": "2019.12.31", "title": "Роби Уилямс се хвали с моногамност"}
