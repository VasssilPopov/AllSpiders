{"url": "https://www.monitor.bg:443/bg/a/view/es-garantira-minimum-10-g-jivot-na-peralnjata-176878", "text": "Домакинските уреди ще получат по-дълъг живот след намесата на властите на Европейския съюз. От 2021 г. фирмите ще трябва да правят по-дълготрайни машини и ще трябва да доставят резервни части до 10 години от производството им. Новите правила ще важат за осветление, перални, съдомиялни и хладилници. Домакинските уреди ще станат по-лесни за ремонт благодарение на новите стандарти, приети в Европейския съюз. Законодателството е предизвикано от жалби от потребители в Европа и Северна Америка, вбесени от машини, които се развалят веднага след като изтече гаранционният им срок. машините - или да намерят някой друг, който да го направи на прилична цена - затова са принудени да купят нови. Съгласно новите стандарти на Европейската комисия производителите ще трябва да предоставят резервни части като уплътнения и термостати на вратите, достъпни за професионални сервизи. Тези части ще трябва да бъдат лесни за ремонт с достъпни инструменти и без да повреждат продукта. Но организациите, защитаващи \"правото на ремонт\", казват, че тъй като само професионалисти, а не потребители ще могат да извършват ремонтите. На потребителите също трябва да се разрешава да купуват резервни части и да оправят собствените си машини. Но производителите твърдят, че това ще повдигне въпроси относно риска и отговорността. Вместо това производителите ще трябва да гарантират, че ключовите части на продукта могат да бъдат заменени от независими професионалисти. Смята се, че новите стандарти ще гарантират по-дълъг живот на уредите. Правилата включват и разпоредби за на уредите. Например оценките на звездите за енергийна ефективност на уредите ще бъдат увеличени. Настоящите разпоредби се считат за неактуални, като над 55% от пералните машини, продавани в ЕС, са обозначени с A+++ на етикета. Този ход би могъл пряко да спести 20 милиарда евро от сметките за енергия годишно в Европа от 2030 г. нататък - което се равнява на 5% от потреблението на електроенергия в ЕС.", "date": "2019.10.01", "title": "ЕС гарантира минимум 10 г. живот на пералнята"}
{"url": "https://www.monitor.bg:443/bg/a/view/obshtata-tryba-na-toploto-jabylka-na-razdora-176879", "text": "Общите тръби на парното са на път да станат поредната ябълка на раздора между съсобствениците на жилищни сгради с централно парно. В поправки на документ, регламентиращ топлоснабдяването се дава възможност общото събрание на етажната собственост да определя делът на сградната инсталация. Добре е поне, че е определен лимит от 20 до 40 на сто. В противен случай ползващите парно щяха да станат спонсори на част от отоплението на съседите си. Хората, отдавна откачили радиаторите си, защото просто са откачили от плащане на астрономически сметки на топлофикациите, сигурно ще са крайно недоволни от това твърдение и донякъде ще имат право. Да разсъдим обаче логично. Представете си кооперация от 5-6 апартамента, всеки разположен на цял етаж и работят радиаторите само в най-горното жилище. Това означава, че всички загуби по тръбите, докато топлината стигне до там се плащат от абоната на последния етаж. В същото време въпросните тръби излъчват топлина и подгряват помещенията, през които минават. Неголяма стая в добре изолиран апартамент с нова дограма, при минус 10 градуса навън само от тръбите на парното се осигуряват около 20 градуса, температура напълно комфортна за спане. Безспорно е, че данданията около сградната инсталация не би била толкова голяма, ако доходите ни бяха по-близо до европейските. Това важи особено за пенсионерите, принудени да мръзнат цяла зима, обитавайки жилища със свалени радиатори и да се надяват някои от съседите над тях да си пусне парното, за да се подгреят тръбите отиващи нагоре. Проблемът със сградната инсталация се поражда и от нормативни неуредици. Все още се чака обнародването на решението на ВАС за формулата, по която се изчислява колко точно енергия се губи по тръбите. Според някои експерти, вместо това да става по формула е по-добре това да се направи експериментално за всяка сграда или типове сгради. Все още у нас има достатъчно подготвени хора, можещи да свършат тази работа. Защо не се прави ли? Просто защото в мътната вода по-лесно се лови риба. Пишеш объркан закон с грешна формула и после всичко зависи от чиновника, доставчика на стоката или услугата, от монополиста. Безспорно възможността за определяне от всички съседи на дела на сградната инсталация е крачка към самоуправлението, познато в богатите държави по света. У нас обаче това ще бъде само повод за поредните междусъседски войни. Да си спомним как при въвеждането на дяловото разпределение първата работа на хората бе да махнат радиаторите във входовете и сега там зимно време може да се въдят пингвини. За 3-4 радиатора по стълбите не могат да се разберат, та какво става за цялата инсталация, минаваща през жилищата.", "date": "2019.10.01", "title": "Общата тръба на топлото - ябълка на раздора"}
{"url": "https://www.monitor.bg:443/bg/a/view/ivet-lalova-shte-spori-za-medalite-na-200-m-v-doha-176881", "text": "Ивет Лалова изпълни програмата си минимум на световното първенство по лека атлетика в Доха, като се класира за финала на 200 м. Българката завърши трета в полуфиналната си серия с време 22,58 сек., като директно напред се класирахи първите две – Британи Браун (САЩ) с 22,46 сек. и Тина Гейтър от Бахамите с 22,57 сек. Ивет обаче продължи към финала с първо време от „губещите“ или общо 7-о от 8-те финалистки. Допълнителен плюс за бълкарата, която участва на седмото си световно първенство, е отказът на още една от големите фаворитки – олимпийската шампионка Илейн Томпсън (Ям), която трябваше да бяга в полуфинала на Лалова. Така във финала утре от 22:35 ч. съпернички на Ивет ще бъдат Дина Ейшър-Смит (Вбр), която даде най-добро време от 22,16 сек., трите американки - Браун, Анелъс и Брайън, Муджинга Камбуджи (Швейц), Гейтър и Джина Гас от Гамбя.", "date": "2019.10.01", "title": "Ивет Лалова ще спори за медалите на 200 м в Доха"}
{"url": "https://www.monitor.bg:443/bg/a/view/izvedoha-siderov-ot-bnt-sled-skandal-v-efir-176883", "text": "Униформени жандармеристи влязоха в студиото на \"Референдум\" на БНТ, след като предаването бе прекъснато, заради скандал в ефир между водещата Добрина Чешмеджиева и кандидатът за кмет на София от \"Атака\" Волен Сидеров. Предаването беше възстановено няколко минути, но Сидеров вече не беше в студиото. Поводът беше беше, че изключиха микрофона му, след като времето му изтече по регламент. Преди това много дълго Сидеров говореше, че му налагат цензура, а БНТ не е на Чешмеджиева и тя трябва да го остави да говори. В предаването участваха шефовете на предизборни щабове, а темата беше местните избори и единствения кандидат, който се беше явил лично беше Сидеров.  Препирнята накара останалите участници в предаването да коментират и те определиха поведението на лидера на \"Атака\" като скандално. Накрая в студиото влезе охраната - двама души застанаха от двете страни на Сидеров, но до извеждането му не се стигна. През това време той говореше за милионите, които се изливат в БНТ и как на него му упражняват цензура.", "date": "2019.10.01", "title": "Изведоха Сидеров от БНТ след скандал в ефир"}
{"url": "https://www.monitor.bg:443/bg/a/view/orlin-goranov-kove-leglata-vyv-fermata-176838", "text": "Поп легендата Орлин Горанов не се поколеба да размаха чук, за да покаже нагледно бърз начин за сглабяне на легла за всички участници в предаването „Фермата: Нов свят“. В петия сезон на шоуто изпълнителят на „Светът е за двама“ влезе в ролята на Мъдреца и единствен има право да минава от двете страни на триметровата ограда, която разделя отбора на богатите от този на бедните в предаването. За три седмици като гост звезда Горанов успя да вдигне духа на спящите под открито небе сиромаси, да успокои няколко пристъпа на истерия сред чорбаджийките, да разплаче всички с изпълненията на фолклорни песни във вечерите за народно творчество, да даде чифт ръце като работник, където е нужно, и да се превърне в приятел на всички. Певецът помогна на многодетната майка Веселка да сглоби рамката на първото легло при сиромасите, след което прескочи при чорбаджиите, за да напътства авторитарния иначе патриот Ивайло Шопски в изграждането на егрек (заграждение за отглеждане на птици). После заедно с организаторката на конкурси за красота Мариана Маринова и английската възпитаничка Бети започнаха да монтират подматрачни рамки със скоростта на светлината. Появата на Горанов при сиромасите свали за малко градуса на напрежението между най-възрастната участничка в шоуто Дана и домакинята-сомнамбул Красимира Цочева. След като Краси бе избрана за ратай заедно с проектанта на сгради Александър от фермера на седмицата при бедните Венцислав, те се преместиха в спартанската постройка до обора с кравите. По правило ратаите вършат най-черната работа по животните и стават първи, за да приготвят храна за съотборниците си. Те сядат да се хранят едва след като всички останали приключат. Конфликтът между учителката-емигрант в Германия и пристрастената към кросфита млада майка ескалира след присвояването на 4 питки хляб от Краси по време на вечеря. отвърна Красимира на забележката на Дана, че трябва да изчака всички да се нахранят и тогава да посегне към продуктите. Неприязънта между двете жени се корени и в разделението на лагери по възраст и интереси - Красимира викаше в подкрепа на 22-годишната Веселка в битката за фермер на седмицата при сиромасите, докато Дана подкрепяше 47-годишния охранител Венцислав.", "date": "2019.10.01", "title": "Орлин Горанов кове леглата във „Фермата“"}
{"url": "https://www.monitor.bg:443/bg/a/view/london-misli-za-tochkova-sistema-za-dvijenie-176880", "text": "Министърът на вътрешните работи на Великобритания Прити Пател ще обяви, че правителството ще прекрати свободното движение на хора и ще въведе точкова имиграционна система като в Австралия след Брекзит, информира \"Ройтерс\". На ежегодната пресконференция на Консервативната партия Пател ще каже, че нейната Брекзит мисия е \"да се прекрати свободното движение на хора веднъж за винаги. Вместо това ние ще въведем точкова имиграционна система като в Австралия\". \"Система, която работи в най-голям интерес на Великобритания. Система, която привлича и посреща най-умните и най-добрите. Система, която подкрепя брилянтни учени, най-добрите академици и водещи хора в техните сфери. И система, която е под контрола на британското правителство\", ще подчертае тя, става ясно от копие на речта й.", "date": "2019.10.01", "title": "Лондон мисли за точкова система за движение"}
{"url": "https://www.monitor.bg:443/bg/a/view/kameri-sledjat-pytja-na-bokluka-176872", "text": "Камери ще следят в реално време движението на отпадъците у нас. Това предвиждат промените в промени в Закона за чистотата на атмосферния въздух, които бяха приети на второ четене в Комисията по околна среда. Основната идея е, да се поставят под видеонаблюдение големите и средни горивни инсталации над 20 MW. Така ще се следи каква суровина се ползва за изгарянето. Въпросът за емисиите получени от изгаряне се появи след съмнението, че в някои тецове се гори смет, основно така наречения RDF (твърд дехидратиран високоенергиен отпадък). Проверките на районните екоинспекции и местните управи регистрираха известни нарушения, но те не бяха съществени. Поставянето на камери пък ще даде възможност да се следи непрекъснато процеса, не само на входа на пещите, но и на площадките, където се съхранява суровината за изгаряне. Предложението е на председателя на парламентарната екокомисия Ивелина Василева и народни представители от ГЕРБ, подкрепени от „Обединени патриоти“, и беше Операторите ще бъдат задължени да съхраняват записите от видеонаблюдението в рамките на 6 месеца, за да има възможност за последваща проверка, ако има някакви съмнения за нерегламентирана дейност. „Регионалните екоинспекции и общините ще имат достъп до тази информация в реално време. Контролът е много важен, вярваме, че така ще бъде елиминирана възможността за нерегламентирано изгаряне и ще се гарантира по-чист въздух за хората“, каза за „Монитор“ Ивелина Василева. Освен в тецове и заводи с горивни инсталации, видеонаблюдение да има и на депата за отпадъци, както и на инсталациите за сепариране, предложи и депутатът от ГЕРБ Младен Шишков. С въвеждането и на тази мярка ще може да се проследи движението на отпадъците от източника до крайната „спирка“ независимо дали това е депо, сепариращат инсталация, инсталация за производство на RDF, която засега е само една у нас. Контролът ще е на всяка една от точките и появата на нерегламентирана смет за горене ще може да се засече. Проверките, които в момента се правят не са особено ефективни, защото дори и да са внезапни, не гарантират, че нарушенията ще бъдат открити, за да се санкционират. На операторите, които не се съобразят с новите изисквания на закона, ще се налагат сериозни глоби. За първо нарушение санкцията е от 15 000 до 50 000 лева, а за второ – от 50 000 до 150 000 лева. След като депутатите приемат промените в Закона за чистотата на атмосферния въздух на второ четене и те се обнародват, операторите ще бъдат задължени да поставят камерите в срок от 2 месеца. Другото предложение, което е направила Ивелина Василева е свързано с Националната програма за контрол на замърсяването на въздуха. Екоминистърът да се отчита по въпросната програма един път годишно и да представя изпълнението на мерките по нея. Нагласите в обществото са за по-строг контрол и за реални мерки, с които да се гарантира, че хората дишат чист въздух. А приоритетите в проекта на тази националната програма са включени всички мерки по обезвреждане на отпадъците като цяло, тъй като те са част от системата, която В програмата е заложено, от началото на 2020 г. да се рециклира половината от общото тегло на отпадъцине материали като хартия, картон, метал, пластмаса и стъкло от домакинствата. За безопасните строителни отпадъци процентите са 70. При тях трябва да има преизползване и рециклиране, както и да се използват за засипване, вместо други материали. До 35% трябва да се ограничат пък депонираните биоразградими отпадъци от домакинствата. Факт е обаче, че все още няма детайлно проучване на морфологията на битовата смет. Минимум 55 % от общинските отпадъци да се рециклират до 2025 г., над 60 % до 2030 г. и над 65 % до 2035 г. Над 50 % от отпадъчните пластмасови опаковки да се рециклират до 2025 г., а опасните отпадъци от домакинствата да се събират отделно до 2022 г., биологичните отпадъци до 2023 г. и текстилът до 2025 г. До 2035 г. количеството депозирани общински отпадъци трябва да се намали до 10 % или по-малко от общото количество генерирани общински отпадъци, са целите на националната програма. По отношение на санкциите пък прилагането на принципа „замърсителят плаща“ би трябвало да даде финансови стимули за намаляване на количеството отпадъци. Целите, които си поставят националните програми за управление на отпадъците и за контрола на чистия въздух са амбициозни, но и задължителни, тъй като ни ги налага редица директиви на Европейската комисия. Сега разходите у нас са насочени главно към изграждането на центрове за управление на отпадъци, сепариращи линии, съоръжения за компостиране. Пари се отделят и за рекултивация на стари депа, които практиката показа, че лесно се палят. Междувременно обаче се оказа, че ситуацията налага да се вземат сериозни мерки по контрола, тъй като вносът на отпадъци е разрешен в рамките на ЕС. И въпреки, че родното законодателство е наложило ограничения от 50% на вносната смет за горене, са необходими мерки за оползотворяване на местните отпадъци.", "date": "2019.10.01", "title": "Камери следят пътя на боклука (ТЕМАТА)"}
{"url": "https://www.monitor.bg:443/bg/a/view/forbes-bezos-ostava-naj-bogatijat-chovek-v-sa-sht-176877", "text": "Основателят на компанията Amazon Джеф Безос за втора поредна година оглавява класацията на 400-те най-богати хора в САЩ, съобщи днес американското списание Forbes. Състоянието на бизнесмена се оценява на 114 млрд. долара. На Безос не е попречил дори скъпият му развод със съпругата му Макензи, която получи 19,7 милиона акции на Амазон или 4 процента от компанията, отбелязва ТАСС. Предприемачът остана с 12 процента от акциите на компанията. Към момента на официалното разтрогване на брака в началото на юли 4-те процента се оценяваха на 38,3 млрд. долара. При съставянето на класацията \"Форбс\" отчита не само състоянието на предприемачите, но и това доколко те сами са го спечелили. От 2018 г. \"Форбс\" започна и да измерва \"нивото на филантропия\" - обемът на средствата, предоставени от бизнесмените за благотворителност, и какъв дял те представляват от общото им богатство. През март Безос за втори път оглави и рейтинга на най-богатите бизнесмени на планетата. Тогава списанието оцени състоянието му на 131 млрд. долара. Пълната класация на най-богатите бизнесмени в САЩ ще бъде публикувана утре, 2 октомври.", "date": "2019.10.01", "title": "Forbes: Безос остава най-богатият човек в САЩ"}
{"url": "https://www.monitor.bg:443/bg/a/view/i-tihomir-ivanov-ne-spoluchi-v-skoka-na-visochina-v-doha-176876", "text": "Тихомир Иванов не успя да се класира за финала в скока на височина за мъже на световното първенство по лека атлетика в Доха. Той завърши 16-и в квалификацията с преодолени 226 см при норма от 231 см. Тихо имаше 230 см през сезона и замина с големи амбиции за шампионата. Само няколко часа по-рано Мирела Демирева също не успа да се реализира във финала на дисциплината при жените. Тя завърши на 10-о място с едва 2 успешни опита и скромните за нея 189 см. Олимпийската вицешампионка от Рио 2016 направи три грешки на 193 см и записа най-слабото си представяне във финали на световни първенства. Преди две години в Лондон тя беше седма, а в дебюта си в Пекин завърши девета. „Очевидно не се справих нито физически, нито психически. Няма да хленча, няма да се оправдавам. Провалих се. Сигурна съм, че съм готова за 2 метра. Основното, на което аз разчитам, е техниката, а точно технически не ми се получаваше скокът. Причината е, че прекалено много мислих. Това е състезание – летвата се слага и скачаш. Не трябва да влезеш в детайли в техниката – това ми беше грешката през цялата година“, сподели пред пратеника на bgathletic.bg в Доха Мирела Демирева. Шампионка очаквано стана Мария Ласицкене, която се справи с 204 см, а после направи и 3 неуспешни опита да подобри рекорда на Русия на 208 см. Второто място бе за 18-годишната младежка олимпийска шампионка от Буенос Айрес 2018 Ярослава Махучик. Украинката на два пъти подобри световния рекорд за девойки под 20 г., след като първо преодоля 202 см, а после се справи и 204 см. Световната шампионка в зала от Портланд 2016 Вашти Кинънгам (САЩ) спечели бронзовия медал с личен рекорд от 200 см, колкото скочи и четвъртата Юлия Левченко (Укр). Норвежецът Карстен Вархолм защити титлата си в бягането на 400 м с препятствия с постижение от 47,42 сек. В бягането на 5000 м Муктар Едрис от Етиопия също спечели втора поредна световна титла, финиширайки за 12:58,85 мин. Кенийката Беатрис Чепкоеч пък триумфира на 3000 м стипълчейз с нов рекорд на шампионатите от 8:57,84 мин., а угандийката Халима Накаай спечели златото на 800 м с нов национален рекорд от 1:58,04 мин.", "date": "2019.10.01", "title": "И Тихомир Иванов не сполучи в скока на височина в Доха"}
{"url": "https://www.monitor.bg:443/bg/a/view/masovo-jertvite-na-domashno-nasilie-sa-v-rezultat-na-kavgi-176865", "text": "Неразбирателството и кавгите между партньорите и разделите са основните причини за домашно насилие. Това се отнася за 74 % от случаите. Това беше отчетено след 6-месечно действие на пилотен проект за помощ при домашно насилие на Асоциация \"Деметра\", Столичната полиция, болница \"Пирогов\" и Министерство на правосъдието. Над 60 пострадали от домашно насилие получават здравна, психологическа и правна подкрепа по проекта, каза Диана Видева, председател на асоциацията. В кабинета в “Пирогов“ са подпомогнати 30 души, от които 4 на сто от мъже, а 96 на сто жени, почти 18 на сто от хората са на възраст над 70 години, това и са и тези лица, които не желаят да подават съдебни жалби. В 21% от случаите става въпрос за психически тормоз, а в останалите 78,5% заявяват физическо насилие. По думите на специалистите ситуациите на раздяла са най-рисковият период, в който се случват конфликтите и насилието. От април в “Пирогов“ работи приемен кабинет за жертви на домашно насилие, припомни директорът на спешната болница проф. Асен Балтов. Към момента са обучени над 40 здравни специалисти, полицейски служители, психолози и социални работници как да различават случаите на домашно насилие, допълни той. Междувременно Нова телевизия съобщи, че 7-годишно момче от Долни Богров е прието в „Пирогов“ с наранявания в ребрата и гърдите в понеделник след побой от други деца. Не разполагаме с данни, които да потвърждават информацията, че ученикът от Долни Богров е бил бит, каза директорът на СДВР старши комисар Георги Хаджиев. По думите му, от събраните доказателства става въпрос за словесен конфликт между ученици.", "date": "2019.10.01", "title": " Масово жертвите на домашно насилие са в резултат на кавги"}
{"url": "https://www.monitor.bg:443/bg/a/view/klas-stani-za-emilija-radeva-v-narodnija-teatyr-176864", "text": "Актьори със сребро в косите от златните години на българския театър е събрал Недялко Йорданов в спектакъла „Каквото, такова“, който в края на миналата седмица имаше премиера на Камерна сцена в Народния театър „Иван Вазов“. Поетът драматург, който е и режисьор на постановката, е вплел автобиографични мотиви и спомени в новата си пиеса, в която завършили преди около половин век единайсетокласници от крайморски град се събират за поредна година да отбележат дългогодишното си приятелство заедно със своята 92-годишна учителка. На срещата идват само 8 от най-„държеливите“ пенсионери, които са нещо като представителна извадка на българското общество от годините преди и след промените. Сред тях има бивш милиционер, понастоящем полицай (Иван Налбантов), политик, разписал се и като депутат (Богдан Глишев), известен лекар (Любомир Младенов), актриса (Пламена Гетова), селскостопанска труженичка, запалена по технологиите (Рут Рафаилова), учителка (Жоржета Чакърова), музикант (Сава Пиперов), домакиня (Янина Кашева). В ролята на тяхната някогашна класна – нестандартен преподавател и бунтар, доколкото времето е позволявало, е великолепната дама на родния театър, 87-годишната драматична прима Емилия Радева. В центъра на диалозите и обект на откровенията в първата част на представлението, когато наяве излизат крити любови, ревности, предателства, нейната „другарката Пеева“ поставя тема за разсъждение на своите възпитаници, преди да си тръгне. А тя е ни повече ни по-малко как си представят светлото комунистическо бъдеще, но от сегашна гледна точка... Следват 8 монолога, в които големите ни, някои от тях позабравени, артисти разгръщат съхраненото си майсторство, пред което сваляме шапка. Някои от историите са пълни с живот – според хрумванията на автора и оригиналността в изпълнението (напр. Рут Рафаилова, Иван Налбантов, Янина Кашева, чиято роля на „Вили Красавицата“ Йорданов първоначално е мислил за без време напусналата ни Виолета Гиндева). Други звучат по-резоньорски и в стила, в който от 30 години се коментира на маса животът „преди“ и „след“ (но то пък и героите са на софра, нали...). От тях става ясно нещо, което и без това отдавна знаем – комунизъм никога не е имало, няма и не може да има, т. нар. демокрация носи много от греховете на онова време, а пък някои междувременно са изградили свой личен соц... Но каквото, такова, ще обобщят персонажите един по един: хубав или не толкова, животът, щом ни е даден, трябва да се изживее. Последователно публиката навярно ще открие няколко места, подходящи спектакълът да свърши, така че, оказва се, той има 3-4 възможни финала преди същинския финал – философски, криминален, комедиен, романтичен... Дали всеки следващ не е в повече, зрителят ще си отговори сам. Актьорите, към които трябва да добавим младите Ева Тепавичарова и Христо Терзиев (собственичката на ресторанта и диджеят) са наистина отлични. Но невероятната енергия и аристократизмът на феноменалната Емилия Радева са едно от най-хубавите неща в спектакъла. А още по-хубаво е, че след предпремиерното представление нея я чакаше най-добрата й дружка от студентските години, Гинка Станчева. Приятелство над половин век, каквото свързва и героите в спектакъла. Ето как пиесите повтарят живота и животът ражда сюжети за пиеси...", "date": "2019.10.01", "title": "„Клас, стани!“ за Емилия Радева в Народния театър"}
{"url": "https://www.monitor.bg:443/bg/a/view/dvucifren-ryst-na-falitite-prez-2018-godina-176868", "text": "След 5 поредни години спад, през 2018 г. България отчита повишаване на броя на компаниите в несъстоятелност. Страната ни се нарежда на второ място по този показател сред държавите от Централна и Източна Европа. Въпреки двуцифрения ръст, в абсолютна стойност броят на фалиралите компании не е голям – 360, което е едва 0,09% от всички, опериращи в страната, споделят анализаторите на Кофас в годишното си проучване за региона. В България ръстът на фалитите е с 15,8 на сто. Специалистите коментират, че основните причини са свързани с фалита на няколко ключови дружества, както и с по-висока задлъжнялост, увеличаването на цената на труда, цикличността на икономиката, а също и с индивидуален фактор като недостатъчно добър мениджмънт. Ситуацията с несъстоятелностите в целия регион на Централна и Източна Европа е сравнително благоприятна. По-голямата част от държавите регистрират спад на процедурите по несъстоятелност – това са Чехия, Естония, Унгария, Латвия, Литва, Румъния, Русия, Словакия, Словения и Украйна, а едва четири отбелязват увеличение – България, Хърватия, Полша и Сърбия. Регионалната разбивка показва голяма динамика, варираща от намаление на несъстоятелността в Украйна с 35,2%, през лек спад с 0,2% в Латвия до скок от 42,3% в Хърватия. Като цяло в региона на Централна и Източна Европа през последните години компаниите успяха да се възползват от солидното търсене, както вътрешно, така и външно. Така благоприятната икономическа обстановка намери отражение върху платежоспособността на фирмите в региона. И все пак, компаниите през 2018 г. изпитваха различни предизвикателства, които се отразиха върху ликвидността на бизнеса им. Повечето икономики от ЦИЕ са силно отворени, като износът на стоки и услуги представлява значителна част от БВП. Търговската война, неясният процес на излизане на Великобритания от Европейския съюз, но най-вече забавянето в еврозоната, допринесоха за една по-мрачна перспектива за износителите от ЦИЕ. В региона все още се наблюдава сериозно увеличение на заплатите на служителите, което не се отразява от съответния растеж на производителността. Все по-голям брой компании отчитат недостиг на работна ръка през последните години и това се превърна в най-съществената бариера на текущите бизнес операции на дружествата, ограничавайки също възможното разширяване. Изправени пред различни предизвикателства, някои компании не са в състояние да извършват плащания навреме. След леко забавяне на растежа на БВП до 3,2% се очаква растежът на България да се стабилизира на 3,4% през 2019 г. Както и в миналото, вътрешното търсене остава водещ двигател на растежа – дори и нараства по-малко енергично, отколкото през 2018 г. Исторически ниският процент на безработица (4,8% през декември 2018 г. и спад през 2019 г.) и увеличението с 10% на минималната работна заплата през 2019 г., също имат положително въздействие. Ръстът на БВП в Централна и Източна Европа се забави, но остана на стабилни нива през 2018 г., като все пак се очаква и по-нататъшното му забавяне. В действителност, по-слабият темп на растеж на БВП, очакван в региона, ще се дължи най-вече на въздействието на по-бавното външно търсене. Предвижда се средният растеж в страните от Централна и Източна Европа да достигне 3,6% през 2019 г. и 3,2% през 2020 г. От друга страна, според прогнозата на Кофас, се очаква темпът на растеж на България да се стабилизира на 3,4%.", "date": "2019.10.01", "title": "Двуцифрен ръст на фалитите през 2018 година"}
{"url": "https://www.monitor.bg:443/bg/a/view/mesec-po-malko-za-objalvame-izravnitelnite-smetki-176867", "text": "Абонатите на фирмите за централно топлоснабдяване ще имат един месец по-къс срок за обжалване на изравнителните сметки и това ще може да става до края на август, а не както досега до 30 септември. Това пише в текстове влезли в сила от днес на Наредбата за топлоснабядване. За да няма забавяне на изравнителните сметки, топлинните счетоводители ще правят окончателен отчет на уредите до 10 юли, а изравнителните сметки ще пращат на дружеството до 5 дни след това. Крайният срок за възражения ще е до 31 август, а не до края на септември, както беше досега. Определянето на крайни срокове за отчетите и изравнителните сметки е в полза на клиентите, заяви омбудсманът на \"Топлофикация\" Деян Дянков, , цитиран от бТВ, според, когото преди е имало случаи, сметки за предишния сезон са излизали преди началото на новия. Освен това, според наредбата, се дава възможност етажната собственост сама да избира колко да е дела на сградна инсталация, „Интервалът е между 20 и 40%, разясни пред БНТ зам.-директорът на \"Топлофикация София\" Боян Паунов. \"Когато повече клиенти в самата сграда не потребяват топлинна енергия, нормално е процентът да бъде по-висок\", коментира той. Според омбудсмана на компанията Деян Дянков, тази промяна дава възможност за \"вътрешна справедливост между собствениците\", както и предвидимост на сметките. Председателят на Федерацията на потребителите в България (ФПБ) Емил Георгиев, каза за „Монитор“, че възможността за определянето от етажната собственост на дела на сградната инсталация е било предложено от организацията. По думите му, обаче идеята е била ползващите парно да плащат по-висок процент - до 40%, а абонатите със свалени радиатори много по-нисък - до 15%. „Минималният дял от 20%, записан в наредбата е висок“, смята той. „Големият проблем е, че загубите на „Топлофикация-София“ се прехвърлят на потребителите. Абонатите не са виновни за тях и на хората им представят които те не могат да плащат“, припомни Георгиев. Според него и потребителите носят известна вина, защото в много входове прозорците на общите части са счупени и това повишава топлинните загуби на сградата. Председателят на ФПБ поясни, че протоколът от общото събрание на етажната собственост, с което се определя съгласуванията между съкооператорите в блока делът на общите части се връчва на съответния топлинен счетоводител. Георгиев припомни още, че се очаква обнародването на решението на 5-членния състав на Върховния административен съд (ВАС) по обявената за незаконна формула за изчисляване на загубите на енергията от сградната инсталация.", "date": "2019.10.01", "title": "Месец по-малко обжалваме изравнителните сметки за парното"}
{"url": "https://www.monitor.bg:443/bg/a/view/bfs-zabranjava-chujdestrannite-vratari-176873", "text": "Изпълкомът на БФС налага сензационна забрана, която влиза в сила от сезон 2020/2021 и касае най-вече топ клубовете на България. Според нея родните тимове вече няма да имат право да пускат вратари, които са с паспорти от държави извън Европейския съюз. \"Ръководните фактори в българския футбол приеха предложението на Треньорската школа за забрана участието на вратари с паспорти от държави извън Европейския съюз в професионалния ни футбол от началото на състезателната 2020/2021 година\", обявиха от БФС чрез официалния си сайт. Също така бе анонсирано, че от днесн билетите за евроквалификацията между България и Англия се продават и на касите на Националния стадион „Васил Левски“. Двубоят е на 14 октомври, а досега талоните се търгуваха единствено онлайн в мрежата на Eventim. Касите на стадиона откъм улица „Гурко“ ще работят всеки ден до деня на мача от 10 до 19 часа, а в часовете преди двубоя ще отворят и останалите каси. Цената за сектор „А“ е 60 лева, за „В“ е 40 лева, а в „Б“ и „Г“ ще се влиза срещу 20 лева.", "date": "2019.10.01", "title": "БФС забранява чуждестранните вратари"}
{"url": "https://www.monitor.bg:443/bg/a/view/bylgarija-i-gruzija-podpisaha-spogodba-za-regulirane-na-trudovata-migracija-176854", "text": "България и Грузия подписаха спогодба за регулиране на трудовата миграция на двете страни. Документът е парафиран от министър Бисер Петков и министъра на вътрешно разселените лица от окупираните територии, труда, здравеопазването и социалните въпроси на Грузия Екатерина Тикарадзе в Тбилиси, съобщиха от социалното министерство. Влизането, пребиваването и заетостта на граждани на България и Грузия ще се регламентират от законодателството на приемащата страна. Наетите работници могат да бъдат придружавани от членове на техните семейства. Целта на спогодбата е да даде допълнителна възможност за осигуряване на работници за сектори от икономиката, в които има недостиг на работна сила. Ще се прилага за работници от България и Грузия, които имат сключен трудов договор по този документ и притежават необходимото разрешение за пребиваване на територията на другата страна. Регламентира се наемането на грузински работници у нас и на българи в Грузия за период до една година с възможност за последващо разрешаване на пребиваване за общ срок до три години. Урежда се и обменът на сезонни кадри за период до девет месеца годишно, заявиха от социалното министерство. Възнагражденията и условията на труд ще се определят индивидуално в сключените трудови договори. България и Грузия ще си сътрудничат при подбора на потенциалните работници и при подписването на трудовите договори от избраните кандидати. Те ще бъдат информирани на родния си език за условията на труд, пребиваване, жилищно настаняване и завръщане.", "date": "2019.10.01", "title": "България и Грузия подписаха Спогодба за регулиране на трудовата миграция"}
{"url": "https://www.monitor.bg:443/bg/a/view/startira-kampanija-za-nabirane-na-proekti-po-krasiva-bylgarija-za-2020-g-176855", "text": "Проект „Красива България” на Министерство на труда и социалната политика стартира кампания за набиране на проекти, които ще се финансират през 2020 г. Ще се подкрепят предложения за подобряване на обществената среда в населените места, социалната инфраструктура и социалните услуги от резидентен тип. Допустимите кандидати са общини, областни управители, държавни институции, контролни органи, които са собственици на обектите, включени в проектните предложения. Документи могат да се подават до 6 януари 2020 година заявиха от министерството. Мерките, по които може да се кандидатства в кампанията са три. Първата е свързана с „Подобряване на обществената среда в населените места” и е насочена към подпомагане развитието на устойчива, свързана и достъпна обществена среда. За нея ще се отпускат най-много 120 000 хиляди лева Втората мярка е „Подобряване на социалната инфраструктура”и цели осигуряване на подходяща и рентабилна образователна и здравна инфраструктура и оптимизация и модернизация на социалната инфраструктура, предоставяща услуги от неризедентен тип. За нея също ще се отпускат най-много до 120 000 „Подобряване на социалните услуги от резидентен тип” е третата мярка създадена за подобряване на условията на живот на групи в неравностойно положение чрез обновяване или създаване на подходяща и ефективна социална инфраструктура за предоставяне на социални услуги в общността от резидентен тип, които заменят институционалната грижа. .ще е 180 000 лв. И по трите мерки ще се финансират проекти с бюджет между 60 000 и 400 000 лв. с ДДС, съобщават от социалното министерство.", "date": "2019.10.01", "title": "Стартира кампания за набиране на проекти по „Красива България” за 2020 г."}
{"url": "https://www.monitor.bg:443/bg/a/view/evrodeputatite-odobriha-marija-gabriel-za-komisar-176866", "text": "Българската кандидатура на Мария Габриел за еврокомисар в новия състав на ЕК бе единодушно одобрена от евродепутатите от двете ресорни комисии в ЕП-по култура и образование и по промишленост, изследвания и енергетика. Че Габриел е получила зелена светлина за заемането на поста потвърдиха от групата на ЕНП в ЕП с пост в социалните мрежи, предшестван от доброто й представяне при изслушването й в понеделник вечерта, като заявиха, че тя ще се справи с ресора, за който отговаря-иновации, изследвания и младежта. Официалното решение се очаква на 17 октомври. Именно тогава, на основата на препоръките на комисиите, Председателският съвет ще излезе с позиция относно това дали ЕП е получил достатъчно информация, за да обяви процеса на изслушванията на кандидатите за еврокомисари за приключил. След това на 23 октомври в Страсбург в пленарната зала ще се проведе гласуването относно цялостния състав на ЕК. Ако един или двама от кандидатите за еврокомисари не се харесва на депутатите, целият състав на комисията може да бъде отхвърлен. На Румъния и Унгария вече им се наложи да издигнат нови кандидати заради конфликт на интереси. Самото изслушване на Габриел продължи над 3 часа, като освен на български, тя говори и на блестящ френски език.   Дискусията бе определена от евродепутати от всички групи като жива и активна, като Габриел успя да отговори на 25 технически въпроса, за да убеди двете комисии, че е подготвена за поста. Тя изброи осем приоритета и предизвикателства, с които Европа трябва да се справи в следващите пет години. Един от акцентите в програмата й е запазване на водещата позиция и роля на Европа в науката и реалната конкуренция със САЩ и Китай. „Китай бързо наваксва\", анализира ситуацията Габриел. На второ място тя поставя развитието на иновативните компании. „Създаването на нов Европейски съвет за иновации е един отговор на това предизвикателство“, изтъкна Габриел. Акценти българският кандидат за еврокомисар постави и върху преодоляването на пропуските в Света на научните изследвания, търсенето на повече партньорства, например с Африка, както и насърчаването на културата и технологичните иновации в изкуствата, съхраняването на културното наследство, гарантирането на финансирането за нейния ресор и накрая повишаването на ролята на жените. „Образованието, научните изследвания и иновациите са необходими за справяне с екологичните, социалните и икономическите преходи“, изброи Габриел. Пред евродепутатите тя се зарече бюджетът на програмата „Хоризонт Европа“ да достигне 120 млрд. евро, както и да се увеличат средствата за „Еразъм плюс“, „Творческа Европа“ и Европейския институт за научна и развойна дейност. „Така, както правих в досегашния си ресор „Цифрова икономика и цифрово общество“-стигнахме до 34% увеличение“, аргументира се тя. И в допълнение подчерта, че ЕП ще има упорит съюзник в нейно лице при бюджетните преговори.", "date": "2019.10.01", "title": "Евродепутатите одобриха Мария Габриел за комисар"}
{"url": "https://www.monitor.bg:443/bg/a/view/rumynija-probva-pak-s-nov-evrokomisar-176874", "text": "Управляващата в Румъния Социалдемократическа партия (СДП) избра днес евродепутата Дан Ника за кандидат за поста еврокомисар по транспорта, след като първото предложение в лицето на бившата министърка Рована Плумб бе блокирано от правната комисия на Европейския парламент, предадоха Медиафакс и Ройтерс. Решението да бъде предложен Дан Ника бе взето днес на извънредно заседание на ръководството на СДП. Партийни източници са заявили пред телевизия Диджи 24, че Ника е бил избран с единодушие. Преди заседанието на Изпълнителния комитет на СДП премиерът Виорика Дънчила заяви, че е разговаряла вчера с избраната за председател на Европейската комисия Урсула фон дер Лайен. Дънчила каза, че е обсъдила с Фон дер Лайен само случая на Рована Плумб, която бе отхвърлена от правната комисия на Европейския парламент. Комисията отхвърли и кандидата на Унгария. Урсула фон дер Лайен поиска вчера от Букурещ и Будапеща да предложат \"адекватни хора\", които да отговарят на разпределените ресори, като предупреди, че в противен случай ще поиска други предложения. Унгария обяви вчера, че предлага дипломата Оливер Вархели.", "date": "2019.10.01", "title": "Румъния пробва пак с нов еврокомисар"}
{"url": "https://www.monitor.bg:443/bg/a/view/jenata-i-goloto-tjalo-razpynati-v-dve-izlojbi-176871", "text": "Жената в творчеството на европейски графици от XIX и XX век представя Националната галерия в мащабната си експозиция „Притегателни и обичайни“. Изложбата ще остане във филиала на НГ „Квадрат 500“ до 5 януари 2020 г. В края на XIX век няколко поколения художници по нов начин и с нови средства се насочват към темата за жената. Времето създава предпоставки за повратно претворяване на женската същност в изкуството. Появяват се произведения, предизвикващи   усещането, че наблюдаваме „частни“ сцени   които би трябвало да останат скрити за външния поглед. Други автори работят по обичайните и за предишни периоди начини, но характерът на епохата оставя очевидна следа и при тях. Изложбата от чуждестранната графична колекцията на Националната галерия представя забележителни майстори като Франсиско Гоя, Йожен Кариер, Огюст Роден, Анри Фантен-Латур, Огюст Реноар, Анри дьо Тулуз-Лотрек, Жак Вийон, Пиер Бонар, Леонар Фужита, Моис Кислинг, Кристиан Кайар, Георги Верейски, Пабло Пикасо, Анри Матис, Марк Шагал, Андре Дерен, Раул Дюфи, Фернан Леже, Жорж Руо, Марсел Громер, Марино Марини, Фаусто Пирандело и др. Техните творби свидетелстват за многообразието в пресъздаването на сюжети или форми, без значение колко странно или дори скандално е изглеждало това на много от съвременниците им. Което ги прави интересни и днес. Немалка част от включените в настоящата изложба творби са непознати на публиката. Уредникът Калин Николов разказва любопитен факт: при подбирането, проучването и реставрирането им екипът на галерията се е натъкнал на две   неизвестни работи на родения в България Жул Паскин   които не само като за късмет се вписват в темата „Притегателни и обичайни“, но и допълват представата ни за артистизма и светоусещането на големия майстор. Друга, също много интересна и стойностна експозиция, в момента представя и Националната художествена академия в своята галерия „Академика“. Под наслова „Вечният конферанс. Голо тяло (1896-1945)“ тя ще може да се види на адрес ул. „Шипка“ №1 до 16 октомври. Изложбата с картини от музейния фонд на НХА слага началото на дългосрочен проект, наречен „Вечният конферанс”, чиято цел е тази съкровищница периодично да се „отваря” както за студентите и преподавателите, така и за широката публика. Изложбата е посветена на голото тяло (не само женско!) и неговото творческо осмисляне в процеса на обучение в Художествената академия от основаването й до средата на 40-те години на миналия век. В експозицията са включени над 50 живописни и графични етюда. Сред представените автори са някои от най-известните български художници възпитаници на Художествената академия, като Никола Петров, Никола Кожухаров, Стефан Иванов, Андрей Николов, Генко Генков, Александър Поплилов, Стоян Сотиров, Илия Петров, Васил Стоилов, Любен Зидаров, Джон Попов и Васил Бараков. Включените в изложбата творби разкриват някои основни аспекти на темата: рисуването на голо тяло от натура като една от основните учебни задачи в образователната програма през периода и прехода от прякото и точно следване на анатомичната форма и копиране на класически модели към постепенното преодоляване на академичните канони на класицизма – процес, особено осезаем в през 30-те и първата половина на 40-те години.", "date": "2019.10.01", "title": "Жената и голото тяло разпънати в две изложби"}
{"url": "https://www.monitor.bg:443/bg/a/view/afera-s-podkup-za-avtomobil-vkara-danychen-shef-v-aresta-176875", "text": "Арестуван е директорът на дирекция \"Местни данъци и такси\" в община Тутракан, съобщиха от прокуратурата. Той е задържан с подкуп на работното си място. 60-годишният Алекси Б. е привлечен като обвиняем за извършено престъпление по член 301, ал. 1 от Наказателния кодекс. Като длъжностно лице той поискал парите от 40-годишния Севгинай А., за да плати по-нисък данък за луксозния си автомобил. Арестуван е и гражданинът, предложил и дал подкупа от 255 лева. Той ще отговаря за престъпление по член 304, ал. 1 от НК. След 24-часовото задържане на двамата мъже Окръжната прокуратура в Силистра е продължила срока на ареста им до 72 часа. Целта е да бъдат доведени в съда \"Задържане под стража\". Обвинението към директора Алекси Б. е по чл. 301.(1). Той гласи, че длъжностно лице, което поиска или приеме дар или каквато и да е облага, която не му се следва, или приеме предложение или обещание за дар или облага, за да извърши или да не извърши действие по служба или задето е извършило или не е извършило такова действие, се наказва за подкуп с лишаване от свобода до шест години и глоба до пет хиляди лева. Обвинението към собственика на колата Севгинай А. е по чл. 304, който гласи, че който предложи, обещае или даде дар или каквато и да е облага на длъжностно лице, за да извърши или да не извърши действие по служба или загдето е извършило или не е извършило до пет хиляди лева. Задържането на директора от община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на Областната дирекция на МВР под ръководството на Окръжната прокуратура в Силистра. През юли тази година в региона беше разбита престъпна група за продажби на земеделски земи с фалшиви документи. Бандата беше действала на територията на Силистра и Тутракан. При операцията бяха намерени фалшиви лични документи на Иззети бяха кредитни карти, договори за кредити, записи на заповеди, телефони, СИМ карти и компютърни конфигурации. В бандата бяха замесени четирима души. С фалшивата лична карта и пълномощно групата беше подготвила документи за продажба на 60 дка земеделски земи, чужда собственост, но сделката бе осуетена след намесата на полицията.", "date": "2019.10.01", "title": "Афера с подкуп за автомобил  вкара данъчен шеф в ареста"}
{"url": "https://www.monitor.bg:443/bg/a/view/granata-grymna-v-rykata-na-40-godishen-rabotnik-176857", "text": "Полицията затвори цех за изкупуване на вторични суровини след като граната избухна и рани в ръката работник. Стара граната тип „лимонка“ гръмна в ръката на работник в цех за скрап. Инцидентът е станал около 10:45 в Разлог и веднага е подаден сигнал на тел.112. С тежки наранявания на ръката и единия крак работникът е транспортиран в разложката болница за оказване на първа помощ. После е закаран с линейка в благоевградската болница „Пулс“, където веднага е подложен на хирургически операции. Няма опасност за живота му, но има реална опасност ръката му да бъде ампутирана. Работникът е от Симитли, а дошлите следователи изясняват на място как гранатата се е озовала необезвредена в цеха за скрап. Цехът веднага е бил затворен и се прави проверка  от Областната инспекция на труда, както и разследване от Специализирания отряд за борба с тероризма /СОБТ/ – София. Изяснява се и причината за избухването на старата граната. Специалисти по взривове са на мнение, че е гръмнала само запалката на гранатата и затова работникът е оцелял.", "date": "2019.10.01", "title": "Затвориха цех за скрап след като граната избухна и рани работник (ОБЗОР)"}
{"url": "https://www.monitor.bg:443/bg/a/view/izchezna-onkolekarstvo-s-jiva-bakterija-176860", "text": "Онколекарство за лечение на рак на пикочния мехур, което служи за имунотерапия след операция е изчезнало от аптечната мрежа. Това съобщи Пенка Георгиева, председател на Пациентски организации „Заедно с теб“. За липсата му е информирал пациент от Русе. Той твърдял, че от болницата му обяснили дефицита с привършващия бюджет на Националната здравноосигурителна каса. Медикаментът наистина липсва, но не защото бюджетът на касата свършва, а защото годишният план за производство на Бул био е в размер на 4000 кутии по 4 ампули или 16 000 ампули годишно, заяви годорителят на финансово-осигурителната институция Багряна Маркова. Касата е договорирала 600 кутии с производителя. До момента НЗОК е заплатила 734,5 опаковки от медикамента. Тъй като производството на продукта е свързано с необходимост от технологично време за култивиране на живата бактерия, формулиране, лиофилизиране и запояване под вакуум, предвижда се следващото количество Калгевакс да се освободи на 1 ноември, поясни Маркова. тя призова пациентите при подобни липси да потърсят отговор на горещия телефон на касата, който е 0 800 14 800.", "date": "2019.10.01", "title": "Онколекарство с жива бактерия изчезна от аптеките"}
{"url": "https://www.monitor.bg:443/bg/a/view/manu-chao-shte-ni-sviri-akustichno-prez-oktomvri-176823", "text": "Manu Chao ще изнесе ексклузивен клубен концерт в София на 22 октомври. Домакин и иницатор на специалното събитие е клуб Терминал 1. Само 500 души ще имат възможност да присъстват. За това специално събитие звездата идва със съвсем пресния си проект El Chapulín Solo, за които Manu пристига с двама свои приятели - китарист и перкусионист - Луcиaно Фaлико и Мaуро Мaнcебо. В сетлистът ще влизат добре познатите класики плюс някои напълно нови песни, изцяло в акустично изпълнение. На 22 октомври вратите на клуб Терминал 1 отварят в 21:00 ч., а концертът започва точно в 22:00 ч., като се очаква времетраенето му да бъде около два часа. Важно за отбелязване е, че билетите са в продажба от днес, а самият артист е пожелал да са на достъпни цени, затова феновете могат да се сдобият с пропуск само срещу 50 лв.", "date": "2019.10.01", "title": "Manu Chao ще ни свири акустично през октомври"}
{"url": "https://www.monitor.bg:443/bg/a/view/medsestrite-izbirat-zaplata-plus-bonusi-ili-tvyrdi-900-leva-176863", "text": "Медицинските сестри са принудени да избират между заплата плюс бонуси или твърди 900 лева месечно. Това стана ясно от изявление на д-р Христо Пелев, директор на Карловската болница, където специалистите по здравни грижи от две отделения подадоха оставки. Предложените им вариантни са два - стартова заплата от 800- 850 лв., възнаграждение от 900 лв. за старшите сестри и допълнително материално стимулиране според това, което са работили. Другият е, според колективният трудов договор, да се дадат на всички по 900 лв. и нищо повече. Това поясни д-р Пелев и припомни, че КТД за тази година все още не е подписан от Националното сдружение на общините, тъй като няма пари. Медицинските сестри ще имат среща с директора и здравната комисия на общгинския съвет в Карлово в сряда. Държавни болници дават до 74% от общите си разходи за заплати на работещите в тях лекари, сестри и санитари, а в повечето за това перо отиват над половината от парите им. Това показват отчети за последните 3 месеца, които Министерството на здравеопазването публикува на електронната си страница. Коказва се, че в 46 от тях, което прави 70%, разходите за заплати са между 51 и 74 на сто. През месец юни здравният министър Кирил Ананиев подготви методика, според която да се формират разходите на болниците за работещите в тях. Тя беше изготвена спешно, след като медицински сестри излязоха на протест. Най-високи са разходите за възнаграждения, 74 процента, в Специализираната болница за рехабилитация в Марикостиново. Следват я болницата по вътрешни болести в Мездра и МБАЛ “Рахила Ангелова” в Перник. Над половината от бюджета за заплати отива най-вече в Софийските болници, сред които водещи са „Пирогов”, “Свети Наум”, “Майчин дом”, белодробната болница “Св. София”, детската болница “Проф. Иван Митев”, специализираната болница по ендокринология “Акад. Ив. Пенчев” и Университетската “Света Анна”. Най-малко за персонал пък дава инфекциозната болница в столицата - 12% от общите разходи.  ", "date": "2019.10.01", "title": "Медсестрите избират заплата плюс бонуси или твърди 900 лева"}
{"url": "https://www.monitor.bg:443/bg/a/view/mvr-razpitva-svideteli-za-poboj-v-bnr-176858", "text": "От полицията разпитват свидетели и събират доказателства заради спор в националното радио, прераснал във физически сблъсък. По непотвърдена информация в него участвали редактора Добрин Йотов, който е брат на мъжа на Силвия Великова и репортера Добромир Видев. Кавгата била за неизлъчен материал - авторът му искал обяснение защо репортажът му е спрян. По време на спора Йотов хванал Видев за врата. Пострадалият журналист си извадил медицинско свидетелство, доказващо нанесените травми. Полицията проверява случая, а междувременно директорът на СДВР Георги Хаджиев коментира пред \"Нова телевизия\":  \"Има образувано досъдебно производство, което се наблюдава от Софийска районна прокуратура, разследването се води в 4 РУП. Има постъпило заявление. Текат процесуално следствени действия, разпити на свидетели, изземват се записи от камери, правят се очни ставки. В законоустановения срок то ще бъде приключено и ще бъде докладвано в прокуратурата\".", "date": "2019.10.01", "title": "МВР разпитва свидетели за побой в БНР"}
{"url": "https://www.monitor.bg:443/bg/a/view/zaharieva-pokani-vietnamski-studenti-v-bylgarskite-universiteti-176861", "text": "Вицепремиерът и министър на външните работи Екатерина Захариева и първият вицепремиер на Виетнам Чьонг Хоа Бин се договориха България и Виетнам да активизират сътрудничеството във всички сфери с приоритет върху търговията, икономиката и образованието. „Виетнам е един от приоритетните партньори на България в Азия“, заяви Екатерина Захариева, която прие в МВнР Чъонг Хоа Бин.  И двамата събеседници бяха единодушни, че има възможности за увеличаване на търговията. Стокообменът между двете страни за 2018 г. възлиза на 88 млн. долара. „Показателен за добрите ни връзки е фактът, че за последните три години са осъществени две визити във Виетнам на министъра на икономиката на България с придружаващи бизнес делегации“, заяви министър Захариева. „Търсим по-осезаемо икономическо присъствие на България във Виетнам и увеличаване на инвестициите“, допълни външният ни министър.  В тази връзка двамата вицепремиери обсъдиха и подготовката на 24-та сесия на Смесената комисия за търговско-икономическо и научно-техническо сътрудничество, която ще се състои в София на 26 ноември 2019 г. Очаква се по време на заседанието на комисията да бъдат подписани програми за съвместно сътрудничество в областта на туризма и на културата. „Над 30 000 виетнамски граждани са завършили висшето си образование в България! Иска ми се да видя повече виетнамски студенти у нас“, каза още Екатерина Захариева пред първия вицепремиер на Виетнам. Тя го поздрави за избора на страната му за непостоянен член на Съвета за сигурност на ООН за 2020-2021 г, както и за председател на Асоциацията на страните от Югоизточна Азия (АСЕАН) от октомври тази година. Чъонг Хоа Бин подчерта от своя страна, че България може да разчита на подкрепата на Виетнам за развитието на отношенията с всички останали членове на АСЕАН. През 2020 г. България и Виетнам отбелязват 70 години от установяването на двустранни дипломатически отношения.", "date": "2019.10.01", "title": "Захариева покани виетнамски студенти в българските университети"}
{"url": "https://www.monitor.bg:443/bg/a/view/skalata-se-zavryshta-na-ringa-v-wwe-176831", "text": "Кечистът, преквалифицирал се в актьор Дуейн Джонсън – Скалата ще се завърне на ринга. Това ще се случи още този петък (4 октомври), когато епизодът на шоуто WWE SmackDown ще бъде излъчен по FOX. написа Скалата, който вече се е отдал на тежки тренировки във фитнеса заради гост участието си в предаването. Скалата е сред легендите в кеча. Кариерата си на ринга той започва през 1995 г. Две години след започването си Джонсън става Шампион на WWE и един от най-известните кечисти. През 1999 г., когато е излъчен първият епизод на SmackDown става ясно, че именно една от фразите, превърнали се в запазена марка на атлета, е вдъхновила името на шоуто. обясни звездата от „Бързи и яростни“ през лятото. Въпреки, че през 2004 г. той окончателно остави на трупчета кариерата си на кечист, за да се фокусира върху актьорството, досега той е правил няколко завръщания и в света на WWE Това е първият път обаче, в който се очаква да го видим отново да се бие.", "date": "2019.10.01", "title": "Скалата се завръща на ринга в WWE"}
{"url": "https://www.monitor.bg:443/bg/a/view/davat-4-mln-lv-poveche-ot-predvidenoto-na-gradinarite-176606", "text": ". Средствата за тяхното обезпечаване ще бъдат осигурени в рамките на общия бюджет от 7.2 млн. лв., одобрен за 2019 и 2020 г. Тези заявления ще се разглеждат и одобряват в съответствие с указанията по схемата за 2019 г., като договорите по тях ще се изплащат от бюджета за 2020 г. Това реши на свое заседание УС на ДФЗ. Припомняме, че схемата е разработена по предложение на браншовите организации в сектор „Плодове и зеленчуци”. Срокът й на действие е до 31.12.2020г. Нотифицираният максимален бюджет за периода, в който схемата ще се прилага, е до 7,2 млн. лева. С предходно решение на УС на ДФЗ половината от тях, в размер на 3,6 млн. лева, бяха разпределени за тази година. УС на ДФЗ реши още заявленията по схемата „Инвестиции за закупуване на съоръжения за добив и съхранение на сурово мляко и съоръжения за изхранване на новородени животни с мляко”, подадени през текущата 2019 г., надвишаващи бюджета от 1 млн. лева, но в рамките на общия бюджет от 2 млн. лева, да се разглеждат и одобряват по условията на указанията за 2019 г. Плащанията по тях ще бъдат извършени също от бюджета за 2020 г.", "date": "2019.10.01", "title": "Дават 4 млн. лв. повече от  предвиденото на градинарите"}
{"url": "https://www.monitor.bg:443/bg/a/view/pchelarite-podavat-zajavlenie-po-de-minimis-176605", "text": "От 7 до 18 октомври 2019 г. пчеларите могат да кандидатстват за държавна помощ de minimis в областните дирекции на ДФ „Земеделие”. За обезпечаване на финансирането е разпределен бюджет в размер на 4,5 млн. лв., реши Управителният съвет на ДФ „Земеделие”. Финансова подкрепа имат право да получат пчелари, които притежават най-малко 20 пчелни семейства. Те трябва да са реализирали качествен пчелен мед през 2018 и/или през 2019 г. Продукцията им следва да отговаря на изискванията, заложени както в Закона за пчеларството, така и на Наредба за изискванията към пчелния мед, предназначен за човешка консумация. Финансовото подпомагане, което пчеларите ще получат по линия на минималната държавна помощ, ще покрие част от годишния им разход за отглеждане на пчелно семейство. Подкрепата има за цел да компенсира направените от стопаните разходи за зазимяването на кошерите и за справяне с последствията от неблагоприятните климатични условия, довели до ниски добиви на пчелен мед. Общият размер на подпомагането за един земеделски стопанин, както и за едно и също предприятие по схемата de minimis не може да надхвърля левовата равностойност на 25 000 евро (48 895.75 лв.) за период от три данъчни години (2017– 2019 г.). Помощта се предоставя на земеделски стопани, занимаващи се с първично производство на селскостопанска продукция – физически лица, еднолични търговци, юридически лица и кооперации, отглеждащи пчелни семейства, които са регистрирани земеделски стопани, по реда на Наредба №3 от 1999 г. Размерът за подпомагане на пчелно семейство ще бъде определен след приключване на кандидатстването за помощта. Предстои ДФ „Земеделие” съвместно с Министерството на земеделието, храните и горите да изготвят указания за предоставяне на помощта.", "date": "2019.10.01", "title": "Пчеларите подават заявление по de minimis"}
{"url": "https://www.monitor.bg:443/bg/a/view/istinski-kriminalni-istorii-ot-bylgarija-ojivjavat-v-efir-176840", "text": "Риалити поредица от нов тип ще дебютира в родния ефир. Тя носи името „Помощ 112“ и е вдъхновена от реални случки и събития на хора, изпаднали в беда и подали сигнал на единния телефонен номер за страната. Историите ще са разказани през погледа на свидетелската камера на екипите на полицията, пожарната или спешната помощ. Поредицата ще наблегне на сигнали по актуални теми, като хитри престъпни схеми, опити за отвличания и грабежи, опасни селфита, сбивания на пътя, телефонни измами, преследвания на наркопласьори и т. н. Със задачата да представят спасителните екипи и нуждаещите се от спешна помощ ще се нагърбят непрофесионални актьори, научи „Монитор“. Това не е изненада, тъй зад криминалната екшън поредица стои продуцентът Краси Ванков – главен виновник за успеха на риалити сериала „София – ден и нощ“. Това са решения в много опасни и напечени ситуации, които могат да спасят човешки живот”, разказа Краси Ванков. Той заяви, че “Помощ 112” е динамично и зрелищно предаване, но смисълът му е много по-важен, а именно през телевизионния екран да помогнем за превенцията на престъпността у нас, доколкото е възможно това\". Освен проследяването на разрешаването на случаите, зрителите ще проследят какви са наказанията, получили заловените нарушители и какво предвижда законът в подобни ситуации. В риалити предаването ще показва и актуалните статистики, свързани със сигналите до номер 112. „Помощ 112” ще стартира в ефира на bTV на 17 октомври от 22, 30 ч. и ще се излъчва всеки четвъртък и петък.", "date": "2019.10.01", "title": "Истински криминални истории от България оживяват в ефир"}
{"url": "https://www.monitor.bg:443/bg/a/view/megan-vdyhnovi-ujnoafrikankite-176846", "text": "Херцогинята на Съсекс Меган Маркъл пристигна на първата си солова визита днес в Южна Африка, преди отново да се събере тази вечер заедно със съпруга си принц Хари. Тя посети университета в Йоханесбург, където й бе заявено, че е вдъхновение и опора за много жени от страната, защото тя самата е чернокожа. Хари пък посети сам Малави и Ботсвана. Меган се появи в университета в Йоханесбург под мощните викове на студентите с къса, двуредна рокля тип \"шлифер\", но без ръкави, в бежово. За тази визита Меган се спира на по-бюджетни тоалети след критиките, които я засипаха последния път. След като облече отново някои тоалети от миналогодишната визита в Австралия и Нова Зеландия, сега тя заложи на Banana Republic за 95 паунда. Косата ѝ бе буквално разпиляна от вятъра, но това не смути херцогинята и дори и донесе поводи за усмивки и добро настроение. Тя участва в кръгла маса, посветена на достъпа до по-високо образование. Междувременно принц Хари приключва днес с ангажиментите си в Малави и ще лети обратно към Южна Африка този следобед, за да се събере отново със съпругата си и сина си Арчи, с които последно се видяха миналат сряда в Кейп Таун.", "date": "2019.10.01", "title": "Меган побърка южноафриканките"}
{"url": "https://www.monitor.bg:443/bg/a/view/fandykova-obeshtava-da-premahne-burokracijata-s-poveche-e-uslugi-video-176847", "text": "По-малко бюрокрация и повече спестено време на столичани чрез електронни услуги, обещава кметът на София Йорданка Фандъкова, която е и кандидат за следващ мандат на коалиция ГЕРБ-СДС. Чрез клип във Фейсбук тя представи акцентите от програмата си за електронна община. В него Фандъкова изброя няколко стъпки за борба с бюрокрацията като посочва, че обмена на документи между институциите също трябва да бъде електронно с цел повече бързина и удобство. Кметът обещава персонална електронна индетификация, чрез която всеки лесно да получава информация и административни услуги. Ще бъде разработено и мобилно приложение, на което ще може да се следят планирани ремонти, както и да се подават сигнали от гражданите за тях. Фандъкова съобщава също, че от 1 ноември всички обществени поръчки в София ще се провеждат по електронен път чрез единна платформа.", "date": "2019.10.01", "title": "Фандъкова обещава да премахне бюрокрацията с повече е-услуги (ВИДЕО)"}
{"url": "https://www.monitor.bg:443/bg/a/view/eros-ramacoti-si-pochiva-3-dni-v-sofija-176849", "text": "Властелинът на женските сърца Ерос Рамацоти вече е на българска земя. Италианската звезда кацна в София час и половина след полунощ на 1 октомври с частния си самолет, с който долетя директно от концерта си в Македония. Въпреки че вече е бил у нас, той избра именно българската столица, за да си вземе заслужена почивка от три дни между деветдесетте датите в турнето му Vita Ce N'è, което Музикантът не е имал специални изисквания или запитвания към организаторите на шоуто му в „Арена Армеец“ на 3 октомври – СМЕ. Рамацоти пътува с огромен екип от 80 човека, които включва и гидове, които да се погрижат за забавленията му по време на кратката ваканция. Изпълнителят на La Cosa Mas Bella който ще се изготвя ежедневно подбраното му хранително меню. Шоуто на италианската мегазвезда на 3 октомври ще е наистина впечатляващо. Сцената ще е огромна, а целият й гръб ще е видеостена, на която ще се излъчва специална мултимедия за всяко парче от сетлиста на музиканта. Той остава истински верен на своите фенове и обещава да им подари наистина незабравими емоции, а ако съдим по живите му изпълнения до момента – Ерос ще е по-близо от всякога до публиката. По време на концертите си да се снима и прегърне с почитателите си. У нас шоуто ще стартира точно в 20 часа, без подгряваща група и ще продължи повече от 2 часа, през които ще чуем както песни от новия албум Vita Ce N'è, така и най-обичаните му хитове през годините. Зрелищният концерт, който очаква феновете на италианския шлагер е побран в главозамайващата бройка от 27 ТИР-а техника. С тях той пътува на едно от най-големите си турнета, което а преди старта си вече беше продало над 400 000 билета предварително. Огромният интерес към концерта в София беше очакван, споделят организаторите, които предупреждават, че има останали съвсем малко билети.", "date": "2019.10.01", "title": "Ерос Рамацоти си почива 3 дни в София"}
{"url": "https://www.monitor.bg:443/bg/a/view/ultrasite-na-cska-poiskaha-ostavki-176850", "text": "Феновете на ЦСКА от националната организация „Сектор Г“ разпространиха остра декларация срещу случващото се в любимия им клуб. Ултрасите са бесни на треньора Люпко Петрович, директора Стойчо Стоилов и част от футболистите – Тиаго и Рубен Пинто, които бяха заподозрени в умишлен бойкот. Запалянковците са категорични, че ако ръководството не се вслуша в думите им, ще се прибегне до крайни действия. „Ще дадем известно време на ръководството и отговорните фактори да обърнат внимание на нашите питания, а същевременно докато чакаме, заявяваме, че времето на Люпко Петрович и Стойчо Стоилов на „Армията“ за нас изтече и дойде това на оставките. Никога досега в историята на ЦСКА дадено ръководство не се е ползвало с такъв комфорт от страна на феновете, но моментът за пълна промяна дойде. И ако \"керванът отново продължи да си върви\", то \"кучетата може и да спрат да лаят\". А нататък... кой знае?“, пишат ултрасите от „Сектор Г“.", "date": "2019.10.01", "title": "Ултрасите на ЦСКА поискаха оставки"}
{"url": "https://www.monitor.bg:443/bg/a/view/spirat-subsidiite-pri-palene-na-styrnishta-176604", "text": " Това съобщиха от пресцентъра на аграрния фонд. Причината е, че само за три дни през изминалата седмица към дежурните екипи на Министерство на земеделието, храните и горите и ДФЗ са подадени 37 сигнала за горящи земеделски площи. Пожарите са били основно в Северна България, където доминиращо е зърнопроизводството. Общо са пострадали 4500 дка, които са предимно в областите Русе, Разград, Плевен, Монтана и Хасково.  В Плевенско пламъците са обхванали 2400 дка, а в Русенско 1500 дка. Това са и най-засегнатите район от умишлените палежи. Палежи са правени в землищата на селата Сливо поле, Мартен, Бабово, Борисово, Черешово и Мечка. Шест пожара, на обща площ от 250 дка в област Монтана са горели в селата Долни Цибър, Станево, Студено буче, Долни Белотинци и Вирове. В област Плевен са пет, като два от тях в нивите на Долни Дъбник, два до град Кнежа и един до село Койнаре. Засегнати са над 250 дка. Сателит  Сигналите са постъпили от дирекция „Пожарна безопасност и защита на населението” към МВР. Екипите са констатирали основно изгаряния на стърнища от пшеница, площи с царевица, пасища и сухи треви. Местоположението е локализирано с GPS и са извършени измервания на засегнатите площи. Предстои да се установи дали площите са декларирани за субсидии и съответно по кои схеми и мерки. Наказания  Паленето на стърнища е забранено и се санкционира съгласно Закона за опазване на земеделските земи, като за първо нарушение са от 1500 до 6000 лв., а при повторно от 2000 до 12 000 лв. Изгарянето на стърнища е нарушение на основно изискване за поддържане на земята в добро земеделско и екологично състояние, което е част от изискванията за кръстосано съответствие. Спазването на изискванията за кръстосано съответствие е задължително условие, за да могат земеделските стопани да получат пълния размер на директните си плащания. Съгласно изискванията на европейското законодателство санкцията при неизпълнение на стандартите за добро земеделско и екологично състояние може да се достигне до цялостно изключване от една или няколко схеми за подпомагане в продължение на една или повече календарни години. Паленето на стърнищата е много вредна практика за почвата, тъй като високата температура унищожава голяма част от органичното вещество в нея и разрушава хумусния слой. Нещо повече – унищожава се част от почвените микроорганизми, под въздействието на които се разграждат органичните вещества. Истината е, че това е най-лесният и евтин начин за фермерите да освободят нивите от растителните отпадъци, плевели и вредители и често прибягват до него, въпреки че е забранено. Това коментира пред Агроновините проф. Светла Русева по бофизика и почвознание. Почвата е живо природно тяло, в нея протичат физични, химични и микробиологични процеси. Тя обясни, че почвените микроорганизми са носителят на почвеното плодородие. Под тяхно въздействие органичните остатъци от растенията и от дребните почвени животинки се транформират в почвено органично вещество, а то е основата за храненето на растенията. Благодарение на почвените микроорганизми хумусът се минерализира и почвените хранителни елементи стават достъпни за растенията. Стопаните го правят, защото така е по-лесно, понеже мнозина пропускат сроковете за обработка на почвата след прибирането на реколтата.", "date": "2019.10.01", "title": "Спират субсидиите при палене на стърнища "}
{"url": "https://www.monitor.bg:443/bg/a/view/muzikalna-razhodka-vyrhu-kontrabas-v-muzejko-176852", "text": "Малчуганите могат да направят „музикална разходка“ върху контрабас, бутилков гонг и помпен орган със звуци от водосточна тръба в Музейко. Тя ще е част от изложбата „Докосни музиката“, която ще остане в Детски научен център до януари 2020г. сърцата ни! „Най-важна за децата е първата среща с музиката – тя трябва да бъде под формата на игра, да ги увлече, така че да намери трайно място в живота им“, разказва създателят на изложбата Майкъл Брадке. В рамките на изложбата малките посетите ще научат как звуците се съчетават с ритъма на математиката и ще се впуснат в хармонично пътешествие в кухините на музикалните инструменти. Сред необичайните преживявания, които „Докосни музиката“ предлага е „мелодична разходка“ с контрабас, по който посетителите могат да се разхождат, както и бутилков гонг, който имитира стъклено пиано. Ритъмът на природата ще прозвучи под звуците на земен ксилоф /звуци от дърво/ и литофон /звуци от камък/. Маса Цветомузика ще предложи цветна феерия и форми от звук за всички откриватели с богато въображение. Музикалната изложба пристига с барабанна музика с тимпани и електронен конструктор за музика за малките експериментатори. С отбелязването на четвъртата година от своето създаване пък Музейко тръгва на път из страната, така че да посети колкото е възможно повече класни стаи! Тази година Музейко и Лидл България стартират съвместна инициатива – „Музейко в училище“ с Lidl, която е продължение на двугодишната им съвместна работа и вярата, че откривателският подход и иновативното образование трябва да достигнат до повече деца в различни български градове.", "date": "2019.10.01", "title": "Музикална разходка върху контрабас в Музейко"}
{"url": "https://www.monitor.bg:443/bg/a/view/shesti-blok-na-aec-a-s-licenz-za-oshte-10-godini-176836", "text": "Председателят на Агенцията за ядрено регулиране /АЯР/ Лъчезар Костов връчи днес на изпълнителния директор на АЕЦ \"Козлодуй\" Наско Михов лицензия за удължаване срока с още 10 години на експлоатация на VI блок на атомната централа. На събитието присъстваха вицепремиерът Марияна Николова и министърът на енергетиката Теменужка Петкова. Изпълнителният директор на АЕЦ \"Козлодуй\" Наско Михов заяви, че за подновяването на лицензията е била извършена огромна по обем работа. Предприети са били над 200 мерки. \"След всички тези мерки, които бяха предприети, мога да ви уверя, че VI блок може да работи напълно безопасно през следващите 30 години. Разбира се, на всеки 10 години, ние трябва да го доказваме с нашата работа, за да може да се получава поредната 10-годишна лицензия\", добави Наско Михов. Той припомни, че преди 2 години подобно разрешение за още десетилетие работа получи и пети блок. „За удължаване сроковете двата блока на атомната ни централа са инвестирани 292 млн. собствени средства на АЕЦ-а и други 182 милиона за увеличаване на топлинната им мощност с по 4%“, припомни Петкова. По думите й централата предоставя чиста енергия на достъпни цени. Според нея издаването на лицензията доказва, че АЕЦ \"Козлодуй\" работи при спазването на най-високите стандарти за безопасност. „По този начин централата може да се сравнява с най-сигурните ядрени централи по света. С издаването на лицензията българското правителство днес е изпълнило един от основните приоритети в енергийния сектор - продължаването на срока на експлоатация на V и VI блок на АЕЦ \"Козлодуй\". По време на събитието стана ясно, че доставчикът на оборудването за проекта „Белене“ - руската „Атомстройекспорт“ е готова да работи в сътрудничество и със западни фирми при изграждането на новата ядрена централа. Директорът в \"Росатом\" за Централна Европа Сергей Маргелов, който заяви, че компанията му следи с интерес конкурсната процедура за стратегически инвеститор и във всички проекти на компанията зад граница се работи в кооперация с чужди фирми. Заместник министър-председателят по икономическата и демографската политика Марияна Николова заяви, че АЕЦ \"Козлодуй\" е гаранция за енергийната сигурност на страната. Тя изтъкна, че България спазва стриктно правилата за ядрена безопасност.", "date": "2019.10.01", "title": "Шести блок на АЕЦ-а с лиценз до края на следващото десетилетие (ОБНОВЕНА)"}
{"url": "https://www.monitor.bg:443/bg/a/view/oshte-14-5-mln-lv-za-sanirane-na-sgradi-v-28-grada-176841", "text": "28 български общини ще имат достъп до 14,5 млн. лв. за енергийна ефективност на многофамилни жилищни и обществени сгради. Средствата се отпускат от регионалното министерство чрез Оперативна програма \"Региони в растеж\" (2014-2020 г.) по мярката \"Енергийна ефективност в периферните райони-3\". Общините ще могат да кандидатстват с проекти към края на годината. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др. Насоки за кандидатстване по процедурата за предоставяне на безвъзмездна финансова помощ са публикувани за обществено обсъждане, заедно с проекти на документи по процедурата чрез подбор на проектни предложения по Приоритетна ос 2 „Подкрепа за енергийна ефективност в опорни центрове в периферните райони“. Проектът на насоки за кандидатстване включва условията за кандидатстване условия за изпълнение на проектните предложения. Основна цел е с инвестицията да се повиши енергийната ефективност на обществените сгради и жилищния сектор в опорните центрове от 4-то ниво, съгласно Националната концепция за пространствено  развитие на България за периода 2013-2025 г.  Това са  градовете: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан, Червен бряг. Процедурата „Енергийна ефективност в периферните райони-3“ е с индикативен общ бюджет от 14,5 млн. лв., като окончателният размер средствата ще бъде определен при публикуване на Насоките за кандидатстване. Безвъзмездната финансова помощ ще се предоставя на база подбор на проектни предложения, класирани по критерии, които отчитат намаляването на емисиите на СО2, ефективност и целесъобразност на инвестицията за енергийна ефективност и др. Основните дейности са насочени към изпълнение на мерки за енергийна ефективност в допустими за финансиране публични сгради на държавната и общинската администрация, както и към общински сгради от образователната, културната и социалната инфраструктура и в многофамилни жилищни сгради.  Предложения и коментари по проектите на документи могат да се изпращат до 18.10.2019 г. Проектът на Насоки за кандидатстване, заедно с приложенията към него, са публикувани на интернет сайта на програмата www.bgregio.eu", "date": "2019.10.01", "title": "Още 14,5 млн. лв. за саниране на сгради в 28 града "}
{"url": "https://www.monitor.bg:443/bg/a/view/borisov-imame-ogromen-potencial-v-turizma-treti-sme-v-evropa-po-artefakti-176853", "text": "„Страната ни е с изключителен туристически потенциал и е трета по брой артефакти в Европа след Гърция и Италия.“. Това заяви премиерът Бойко Борисов в разговор с принцесата на Йордания Дана Фираз, който се проведе в МС. Той подчерта, че правителството застъпва идеята за неразривната връзка между културата и туризма, съобщиха от „Дондуков“ 1. Министър-председателят акцентира, че туризмът като икономически сектор, въпреки голямата международна конкуренция, все повече утвърждава България като разпознаваема и Така близо 12% от БВП у нас се формирал от туризма, който през миналата година привлекъл за първи път над 9,2 млн. чуждестранни гости. „В същото време секторът обхваща 11 на сто от общата заетост в страната и заедно със съпътстващите го индустрии е част от устойчивото развитие на икономиката на България“, изтъкна премиерът пред принцеса Фираз, която е посланик на добра воля на ЮНЕСКО и председател на най-старата национална неправителствена организация в областта на опазването и съхраняването на наследството на Йордания „Петра Нешанъл Тръст“. Премиерът Борисов подчерта също така, че Йордания е важен партньор на България и добави, че свидетелство за категоричната воля за издигането на равнището на връзките между двете държави е активизирането на двустранното сътрудничество в редица ключови сфери. Фокусът на разговора обаче бе развитието на културно-историческия туризъм, както и на програми за внедряване на обучение за съхранение на културното наследство от най-ранна възраст. В рамките на посещението на принцеса Фираз у нас бе договорено да стартира пилотна инициатива за в съхранение и опазване на културното наследство като се ползва опита на “Петра Нешанъл Тръст“ за представяне на историческите паметници по подходящ и автентичен начин. За целите на инициативата бе договорено подписването на Меморандум за сътрудничество между Министерството на туризма и „Петра Нешанъл Тръст“. „Обезпечаваме възможностите за мащабни археологически дейности на учените не само защото сме убедени, че съхранението на културно-историческото наследство е залог за устойчиво развитие, а защото приемаме, че ангажиментът ни към него е равнозначен на отношението ни към бъдещите поколения. Образованието е друг основен приоритет на българското правителство и всяка инициатива, която възпитава не само манталитет на успешна икономическа реализация, но и уважение към историята, е повече от достойна за уважение “, каза още Борисов пред принцеса Фираз.", "date": "2019.10.01", "title": "Борисов: Имаме огромен потенциал в  туризма, трети сме в Европа по артефакти"}
{"url": "https://www.monitor.bg:443/bg/a/view/otkradnaha-lichnite-dokumenti-na-vlado-penev-v-granada-176839", "text": "Популярният актьор Владо Пенев, който тези дни радва зрителите в престилката на проф. Цонев в „Откраднат живот“, се оплака, че недоброжелатели са откраднали личните му документи. Инцидентът се случил по време на екскурзията му до испанския град Гранада. Освен паспорта и личната му карта, в ръцете на крадеца са попаднали още всички негови дебитни и кредитни карти. Въпреки неприятната емоция, актьорът определя пътешествието си като „най-хубавата екскурзия“. написа Пенев в социалните мрежи. Към града, който помещава в себе си мюсюлманска, еврейска и християнска историческа архитектура, той отпътува заедно с колегите си Марта Вачкова, Юлиан Вергов, Захари Бахаров, Теодора Духовникова и съпругът й Стефан, Диана Алексиева, продуцентът Евтим Милошев и неговата половинка и сценаристка Христина Апостолова.", "date": "2019.10.01", "title": "Откраднаха личните документи на Владо Пенев в Гранада"}
{"url": "https://www.monitor.bg:443/bg/a/view/nad-376-hil-severnomakedonci-sa-posetili-bylgarija-za-8-meseca-176848", "text": "Северна Македония е 7-ма сред топ дестинациите, от които идват най-много туристи в България. За периода януари-август страната ни е била посетена от повече от 376 хил. северномакедонски граждани, каза министърът на туризма Николина Ангелкова по време на работна среща със северномакедонския министър на икономиката Крешник Бектеши. По време на срещата двамата министри обсъдиха възможностите за активизиране на двустранен туристически обмен. По думите на Ангелкова тема на разговор е била възможността за подписване на меморандум за сътрудничество в областта на туризма, както и възможностите за разработване на общи маршрути за далечни пазари. Според нея това ще допринесе за привличане на и ще повлияе положително на засилването на интереса към Балканите. \"Традиционно гостите, които идват от далечни страни избират да разгледат 2 или 3 страни в дадени региони\", коментира ресорният министър. Министър Крешник Бектеши подкрепи идеята за подписване на меморандум и развитие на общи маршрути за туризъм. Той посочи още, че в последните години има значителен ръст на чуждестранните туристи в Република Северна Македония, но в тази област все още има неоползотворен потенциал за развитие. Двамата министри изразиха готовност за провеждане на бизнес форум, където освен туроператори и туристически сдружения от двете държави, да участват компании, които работят на далечните туристически пазари, както и представители на местната власт от двете страни.", "date": "2019.10.01", "title": "Над 376 хил. граждани на Северна Македония посетили България"}
{"url": "https://www.monitor.bg:443/bg/a/view/nagradiha-ekip-s-15-hil-lv-za-prosledimost-na-hranite-176603", "text": "  Екипът ONE на Александър и Борис Брестнички се класира на първо място и получи 15 хил. лева от наградния фонд на първия Агро Хакатон, който се проведе в шуменското село Изгрев. Проектът на ONE представлява уеб базирана платформа с таргет мобилно приложение за проследяване на произхода и качеството на храните, включително и техните съставки. Той ще използва елементи на Big Data технологията, автоматизация и предвижда за в бъдеще Blockchain валидация.  Техника  Двамата братя се състезаваха с още 10 отбора в първия 28-часов AgriTechHacк в NIK Academy. Втора награда в размер на 5 хил. лева спечели екипът „ТехноЛогика”, сформиран от 7 IT специалисти, които разработиха инструмент с отворен код за събиране на информация от земеделска техника, който ще предоставя аналитични услуги за начина, по който машината е била използвана – например, за да се установи кога и колко време един трактор е бил в престой на полето. Идеята на този инструмент е да подпомогне фермерите във вземането за правилни решения в земеделското стопанство. С трета награда журито на AgriTechHack отличи екипът от 4 софтуерни инженери -„BeVine” за проекта им за разработка на мобилно приложение, което чрез изкуствен интелект да установява здравния статус на винени лозя. Освен парична награда от 2000 лева, екипът получи и петата награда от състезанието, която дава възможност на BeVine да участват в предстоящ хакатон на университета Вагенинген в Холандия  /WUR Life Science FarmHacK/.  Аномалии  На четвърто място на AgriTechHack се класира отборът „Тhe Bees” – петима програмисти, които работиха върху цифрово решение за засичане на аномалии и ранно известяване чрез база данни, получени от кошери и метеостанции. Те ще имат възможността да представят идеята си в Министерство на земеделието, храните и горите. Решението на журито е породено от факта, че проектът „The Bees” е насочен към сериозен проблем, на който и държавата търси решение.  Агрохъб  Първият Агро Хакатон в България се организира в NIK Academy с общите усилия на НИК Електроникс, Посолството на Кралство Нидерландия в България, FarmHack.NL и българския Цифров Иновационен Хъб за Земеделие AgroHub.BG. AgriTechHack се осъществява с подкрепата на SmartAgriHubs, Банка ДСК и Експресбанк.  Холандия  Петчленно жури оцени и класира участниците в първия Агрохакатон по критерии, изработени с помощта на FarmHack.NL - холандската компания, специализирана в провеждането на хакатони. В състава на комисията участваха Иво Куманов, управител на НИК Електроникс, Светлана Боянова - Председател на УС на Институт за агростратегии и иновации и основател на българския Цифров иновационен хъб за земеделие AgroHub.BG, Светлин Наков - основател и двигател на ”Софтуерен университет” - иновативен и модерен образователен център, който създава истински професионалисти в света на програмирането, Дориана Миленкова от посолство на Кралство Нидерландия в България – инициатор на събитието и Милен Влаев - ръководител отдел „Агробизнес” в Банка ДСК.", "date": "2019.10.01", "title": "Наградиха екип с 15 хил. лв. за проследимост на храните   "}
{"url": "https://www.monitor.bg:443/bg/a/view/akademijata-na-mvr-chestva-50-godini-ot-syzdavaneto-si-176842", "text": "С тържествена церемония днес Академията на МВР отбеляза началото на учебната 2019/2020 година, както и 50-годишнината от създаването на висшето учебно заведение на МВР. Министърът на вътрешните работи Младен Маринов поздрави присъстващите, сред които бяха членове на ръководството на министерството, директори на главни и административни дирекции, депутати, бивши ректори и преподаватели на академията, гости и близки на курсантите. Той увери, че ръководството на Министерството на вътрешните работи ще продължи да подкрепя, да осигурява ресурси и време за бъдещото развитие на Академията, предлагаща високо ниво на образование и обучение по специалности от областта на националната сигурност, техническите науки и публичното управление. Тази година прага на АМВР прекрачват за първи път 166 курсанти. 126 от тях ще се обучават във Факултет „Полиция“, а 40 - във Факултет „Пожарна безопасност и защита на населението“, съобщават от пресцентъра на МВР.", "date": "2019.10.01", "title": "Академията на МВР чества 50 години от създаването си"}
{"url": "https://www.monitor.bg:443/bg/a/view/5000-startirat-po-novo-trase-v-sofijskija-maraton-karta-video-176844", "text": "Близо 5000 участници ще се включат в тазгодишното 36-о издание на Софийския маратон, което ще се проведе на 13 октомври, неделя. Досега заявки са направили 850 чужденци от 50 държави, след които по шестима елитни бегачи от Кения и Етиопия и трима мароканци. Регистрацията е отворена до 5 октомври, съобщиха организаторите. За пръв път тази година надпреварите по класическите 42,195 км, както и на 21 и 10 км ще се проведат по нов маршрут. Той е сертифициран до 2023 г. от международната федерация и има „бронзов етикет“ в ранглистата на най-прочутите световни маратони. За тази дата (13 октомври) „златен етикет“ има маратона в Чикаго, а „сребърен“ - този в Букурещ. Стартът на Софийския ще бъде даден в 9:30 ч. на площад „Александър Батенберг“ пред Националната художествена галерия, където ще е и финалът. Оттам трасето се вие между Президентството и Министерски съвет до Лъвов мост, обратно до ул. „Алабин“, през ул. „Гурко“ и „Раковска“ до Военния дом, после по Царя до Софийски университет, оттам по бул. „Левски“ и бул. „Дондуков“ през моста „Чавдар“ и по бул. „Владимир Вазов“ стига до пилоните за изхода на София. Бегачите се връщат по обратния път покрай „Александър Невски“ до площад „Батенберг“. Така състезателите в полумаратона, които ще са най-многобройни, ще направят само една обиколка, а тези в класическата дистанция – две. Затварянето на улиците ще става поетапно от 7 до 14 часа. „Новото трасе преминава през много символични за столицата места и това го рекламира като част от бързо развиващия се, особено сред младите хора по света, туристически и спортен туризъм“, коментира доц. д-р Тодор Чобанов – зам.-кмет на Столична община. „И тази година маратонът ще има благотворителна кауза – събиране на средства за изграждане на Кариерен център за хора със специални потребности. Досега по различни активности на „София – Европейска столица на спорта“ са събрани 50 хиляди, но са необходими още 100 хиляди лева“, обяви Анатоли Илиев – организационен секретар на инициативата. „От ИААФ изпращат специална група, която ще вземе 6 допингпроби, съобразното повишеното ниво на маратона. Ще имаме медицински и подкрепителни пунктове на всеки 5-и км“, информира директорът на състезанието Даниел Дуков. Наградният фонд на маратона е 63 000 лв., плюс 20 000 лв. джакпот за най-добрите от веригата в Стара Загора, Варна и София. Победителите на 13 октомври при мъжете и при жените в класическия маратон ще получат по 8000 лв., подгласниците им по 4000 лв., бронзовите медалисти по 3000 лв. и т. н. до 10-о място – 400 лв. Парични награди ще има за всички призьори до 6-о място на 21 км и на 10 км, както и в различните възрастови групи. Освен в тези дистанции, ще може да се участва и в масовия старт на 3 км, където няма предварително записване. На сцената на финала пък зрителите ще могат да се насладят на изпълненията на Орлин Павлов, Стефан Вълдобрев и Прея.", "date": "2019.10.01", "title": "5000 стартират по ново трасе в Софийския маратон (КАРТА+ВИДЕО)"}
{"url": "https://www.monitor.bg:443/bg/a/view/branshyt-s-proekt-za-udyljavane-na-trudovija-jivot-176826", "text": "Българската стопанска камара (БСК), съвместно с Конфедерацията на независимите синдикати в България (КНСБ), стартира проект за насърчаване на по-дългия трудов живот и способност за работа. Той ще бъде финансиран с 1.7 млн. лв. от Европейския социален фонд чрез ОП „Развитие на човешките ресурси“. Продължителността на проекта е 2 години. Сред основните цели е при работодателите. Освен това, задача на начинанието е да приспособи политиките за управление на хора в различните компании към променящите се демографски тенденции. С проекта ще се извършат проучвания, изследвания, анализи и ще бъдат разработени секторни стратегии и политики. В изпълнението ще участват над 300 експерти от БСК, членуващи браншови и регионални сдружения на работодателите, експерти от КНСБ, мениджъри и специалисти „Човешки ресурси“. Проектът ще предостави подкрепа на 10 икономически сектора, 120 предприятия и 2000 заети лица. Според БСК необходимостта от проекта е обусловена от това, че у нас продължителността на живота нараства. „Прогнозите за следващите 30 години са, че средната продължителност на живота ще надхвърли 85 години“, пишат още експертите от камарата. Според тях или знания, опит, мъдрост за работа. Отделно работната сила застарява, което е и глобална тенденция. През 2019 г. 23% от работната сила на страната е на възраст между 55-65 години. През 2010 г. средната възраст на работната сила е била 35-39 г., но съгласно прогнозите, до 2030 г. тя ще стане 50-54 г. и, ако тенденцията се запази, до 2050 г. средната възраст на трудоспособното население у нас ще бъде 60-64 години. Днес След 40 години това съотношение ще бъде 1,7 работещи на 1 пенсионирал се гражданин. Работодателите пък са заинтересовани, но неподготвени. „В голяма част от предприятията липсват практически инструменти и среда, чрез които тези процеси да бъдат управлявани\", смятат от БСК.", "date": "2019.10.01", "title": "Бизнес и синдикати с проект за удължаване на трудовия живот"}
{"url": "https://www.monitor.bg:443/bg/a/view/uchenik-koli-v-kolej-vyv-finlandija-176843", "text": "Един човек е бил убит, а 10 - ранени, при инцидент с насилие в търговски център в Куопио, Източна Финландия, предаде Ройтерс, като се позова на полицията Двама от пострадалите са в тежко състояние. Младежът е бил ученик в колежа, той е нападнал една учителка. Според полицията младежът е носил освен меч и пистолет. Заподозреният е финландец. В колежа има около 600 ученици и 40 преподаватели. Не се знае колко от тях са били в сградата по време на нападението. Свидетелка разказа, че е помогнала на учителка, която била с дълбока рана на ръката, получена при атаката от ученика. Тя се опитала да избяга, като получила помощ от учениците, които хвърляли столове по нападателя. Някои от тях били ранени.  Свидетел твърди, че един ученик е влязал в техническия колеж Саво, който се помещава в мола. Ученикът носел меч и наръгал няколко души, пише Би Би Си. Той носел дълга чанта, от която извадил меча, казва свидетелят. По-късно в мола пристигнали полицаи, кито използвали огнестрелно оръжие и задържали извършителя на атаката, който е сред ранените. Полицията открила един труп в коридорите на колежа. Ранените били закарани в университетската болница в Куопио, където е обявена извънредно положение. По същото време, в което е станало нападението в колежа, пристигнало съобщение за пожар в друга част на града. Веднага са били изпратени пожарни коли и полиция. Огънят е потушен. Следствието проверява дали има връзка между нападението в колежа и пожара, отбелязва Би Би Си. Финландският президент Саули Нинистьо изразил съболезнование към близките на загиналия и пожелал скорошно оздравяване на пострадалите. Премиерът на Финландия Анти Рине каза, че насилието в колежа е „шокиращо и напълно неприемливо“. Министърът на образованието Ли Андерсон заяви, че всеки млад човек има право да учи в сигурна остановка, без страх от насилие. Финландия е смятана за сравнително сигурна държава, с общо 73 убийства през 2017 г., но в страната голяма част от населението притежава оръжие. През 2008 г. 22-годишен мъж разстреля 10 души в град Каухайоки преди да се самоубие, отбелязва Би Би Си.", "date": "2019.10.01", "title": "Ученик нападна учителка в колеж във Финландия (ОБНОВЕНА+СНИМКИ)"}
{"url": "https://www.monitor.bg:443/bg/a/view/hubchev-zasekreti-levski-176851", "text": "Наставникът на „Левски“ Петър Хубчев поиска от ръководството пълна изолация и спокойствие в оставащите дни до важния мач с „Лудогорец“. Двата тима се срещат в пряк сблъсък за първото място в неделя от 20.15 ч. в Разград, като до тогава специалистът закри заниманията на тима. „Сините“ няма да дават и изявления преди двубоя, като целта е футболистите да се съсредоточат изцяло върху срещата. Левскарите ще тренират до събота в София, като по обед заминават за Разград. Хубчев е поискал футболистите му да проведат и една тренировка в неделя на базата на шампионите, тъй като мачът е вечерта и иска футболистите му да са в пълна готовност за Феновете на „Левски“ също са пределно мобилизирани, като от вчера пропуски за мача с „орлите“ се продават в Националния клуб на привържениците. От там съобщиха за „Монитор“, че интересът към срещата е голям и вероятно талоните няма да стигнат за всички желаещи. Капацитетът на гостуващия сектор е малко над 2000 места, а „сините“ вече са отправили запитване за по-голяма бройка. В същото време стана ясно, че „Левски“ ще проведе нов лагер в Добринище по време на паузата за националните отбори. „Сините“ на 10-и октомври и ще се приберат в София на 14-и. На 13-и октомври, неделя, пък „сините“ ще изиграят контрола срещу „Пирин\" (Разлог), като часът на двубоя ще бъде обявен допълнително. Хубчев заведе играчите си в Добринище през първата седмица от лятната подготовка, а след това и през септември, когато беше предишната пауза заради мачовете на националния отбор. Наставникът няма да може да разчита на общо 13 футболисти по време на подготовката, тъй като те получиха повиквателни за различните гарнитури.", "date": "2019.10.01", "title": "Хубчев засекрети „Левски“"}
{"url": "https://www.monitor.bg:443/bg/a/view/40-godishen-myj-postrada-pri-vzriv-na-stara-granata-176845", "text": "Мъж на около 40 години пострада при взрив на стара граната в пункт за изкупуване на желязо в Разлог.  Това съобщи за Радио „Фокус“ – Пирин говорителят на Областна дирекция на МВР – Благоевград Йорданка Шаркова. Получил е травма на ръката. Причините за инцидента се изясняват.", "date": "2019.10.01", "title": "40-годишен мъж пострада при взрив на стара граната"}
{"url": "https://www.monitor.bg:443/bg/a/view/postmodern-jukebox-shte-raztancuvat-otnovo-sofija-176815", "text": "Многоцветната „музикална кутия” Postmodern Jukeboх ще премине през София с пищно предколедно парти. То е част от световната им обиколка Welcome to the Twenties 2.0, с която винтидж кралете поздравяват новото десетилетие. Предишните им гостувания у нас показаха, че PMJ имат все повече и все по-екзалтирани фенове и че настроението, което създават, задължително се превръща в танц. Затова този път срещата им с българската публика е клубна – на 7 декември, в Music Jam. В рамките на турнето си PMJ организират грандиозни партита в 250 града в Европа и в Америка. С тази музикалната обиколка те искат да подготвят света за следващото десетилетие – за което техният създател Скот Брадли се надява да се завърне към стила, вкуса и майсторството, характерни за музиката на миналите поколения. казва Брадли. „Едно е сигурно – много хора вече са изморени от заглавията в медиите, от ТВ риалитата и смартфоните, които през последното десетилетие служат само за да ни отдалечават един от друг. Използваме нашето малко кътче от поп култура, за да поканим хората да забравят грижите и да се присъединят към нашата празнична нощ – заедно да отпразнуваме истинската музика, стилна и непреходна във времето – на живо, в реалния живот”. В България Postmodern Jukebox идват за четвърти път. Но обикалят света на ротационен принцип и за публиката до последно остава изненада с кого от невероятните таланти на Скот Брадли ще се срещне. Предстои да разберем на 7 декември в Music Jam Club. предупреждава Скот Брадли. А билетите са вече в продажба.", "date": "2019.10.01", "title": "Postmodern Jukebox ще разтанцуват отново София"}
{"url": "https://www.monitor.bg:443/bg/a/view/vivacom-pusna-obnovenija-si-onlajn-magazin-176832", "text": "Новият онлайн магазин на VIVACOM е с нови секции и денонощно на разположение на клиентите на телекома. В него могат да се открият много предложения за мобилни услуги и устройства на промоционални цени, от които всеки клиент може да намери най-подходящата за себе си. Виртуалният магазин позволява на клиентите да разгледат детайлното представяне на наличните устройства и по-лесно да направят своя избор. Има възможност за закупуване само на устройство или в комбинация с тарифен план. За още по-голямо удобство вече е възможно с една поръчка да се вземе повече от едно устройство и/или услуга. Предвидена е и възможност за връщане в 14-дневен срок. И още едно предимство на обновения   – в него всеки клиент може да открие специални оферти за преподписване на договора си, както и лесно и удобно да управлява всички услуги по време на договора. Клиентите могат да променят настоящия си тарифен план или да заявят изцяло нов (за мобилна гласова услуга и мобилен интернет), както и да следят своето потребление през My VIVACOM.", "date": "2019.10.01", "title": "Vivacom пусна обновения си онлайн магазин"}
{"url": "https://www.monitor.bg:443/bg/a/view/lekar-na-mihael-shumaher-ne-pravja-chudesa-176825", "text": "Хирургът, който оперира бившия световен шампион във Формула 1 Михаел Шумахер – Филип Менаш отрече да е извършил \"експериментална\" намеса по време на лечението на \"Пилето\" в Париж.  В интервю за италианския вестник La Repubblica Менаш подчерта, че \"не върши чудеса\", но е направил всичко, което във възможностите му за подобряване на състоянието на седемкратния световен шампион. \"С моя екип не правим експеримент. Това е термин, който не съответства на визията на добрата медицина. Имаше голямо внимание към нашия отдел след визитата на Михаел Шумахер, но вече всичко се нормализира. Направихме, каквото можем\", обясни лекарят. Менаш обясни, че лечението със стволови клетки е напреднало доста в последните 20 години, но все още се знае много малко за него.", "date": "2019.10.01", "title": "Лекар на Михаел Шумахер: Не правя чудеса!"}
{"url": "https://www.monitor.bg:443/bg/a/view/lovci-blokirat-magistrala-trakija-zaradi-chumata-po-svinete-176833", "text": "Ловци и риболовци от ловно-рибарското сдружение“ Сокол 1893“ в Пазарджик се готвят да блокират на 4 октомври  автомагистрала „Тракия“ в района на пътен възел Гелеменово. Поводът е забраната за груповия лов на дива свиня, наложена заради мерките срещу Африканската чума по свинете. Протестът на пазарджишките ловци и рибари е част от националните действия, като местната блокада е насрочена за 18 ч. на аутобана в района на бензиностанциите “ШЕЛ“. „Ние, българските ловци, сме изправени до стената и не знаем кога ще бъде открит груповия лов на дива свиня, нито дали ще има и други забрани, свързани с Африканската чума по свинете, нито какви поредни безумия ще трябва да вършим“, пише в протестната декларация на недоволните … Ние не знаем докога ще можем да ловуваме групово на дива свиня, дали скоро няма да бъде забранен и лова на пъдпъдък и гургулица, гневят се ловците. Те искат да напомнят на отговорните институции за поетите ангажименти и обещания. Ако до петък бъде издадена заповед за откриване на груповия лов на дива свиня и се отменят забраните за ловуване в зони с огнища на АЧС, протестите няма да се състоят.", "date": "2019.10.01", "title": "Ловци блокират магистрала „ Тракия“ заради чумата по свинете"}
{"url": "https://www.monitor.bg:443/bg/a/view/klemans-poezi-chaka-vtoro-176814", "text": "Актрисата Клеманс Поези дебютира с бременно коремче на ревюто на Стела Маккартни в рамките на Седмица на модата в Париж. Това е втора рожба за звездата от продукции като „Клюкарката“ и „Хари Потър и огнения бокал“. Първото дете на чаровната блондинка Лиъм се появи на бял свят преди две години. Тя не пожела да разкрие кой е баща му, но каза, че не му спестява родителските и домакинските задължения. Начинът да възпитаваш момче е чрез баща му. Организираш дома си, както искаш да е в обществото\", обясни преди време актрисата. Поези е казвала, че когато е забременяла, \"се е присъединила към сестринството\". \"Отраснах, мислейки, че разликите между мъжете и жените не са толкова големи. Когато забременях, обаче осъзнах: това е работата ми. Това е нещо специално, което само жените могат да правят. Забременееш ли, се присъединяваш към сестринството\", обясни тя.", "date": "2019.10.01", "title": "Клеманс Поези чака второ "}
{"url": "https://www.monitor.bg:443/bg/a/view/rumynskata-pevica-otilija-blesna-s-toaleti-na-laleto-176828", "text": "Изящната румънска изпълнителка на хита Bilionera Отилия беше забелязана с тоалет на LALETO в един от най-горещите парти градове в света, а именно Маями. Певицата се появи на американска земя с един от най-новите модели на известната българска марка, но дори когато е в родната си Румъния, тя често носи техните рокли.", "date": "2019.10.01", "title": "Румънската певица Отилия блесна с тоалети на LALETO"}
{"url": "https://www.monitor.bg:443/bg/a/view/protest-na-bejanci-na-ostrov-lesbos-176834", "text": "Протестно шествие провеждат десетки кандидати за убежище, настанени в бежанския лагер Мория на гръцкия остров Лесбос, предаде телевизия Скай. Те искат да бъдат незабавно прехвърлени в Атина, както и да бъдат осигурени сигурни условия за живот и справедливост за събитията в лагера в неделя. В неделя в лагера избухна пожар, който отне живота на поне един човек. Последваха сблъсъци на мигрантите с полицията. Днес край лагера Мория са разположени значителни сили на полицията, за да не позволят на кандидатите за убежище да слязат в град Митилини. По-рано стотици бежанци и мигранти блокираха околовръстния път около лагера и проведоха седяща стачка пред входа му. Те викаха, че Мория е затвор и искат да излязат. Сред исканията им е да бъдат прехвърлени в Атина и от там да заминат за други страни от ЕС. Напрежение възникна, когато група мигранти тръгнаха срещу подразделението на специалните части за борба с безредиците, разположено в района.", "date": "2019.10.01", "title": "Протест на бежанци на остров Лесбос"}
{"url": "https://www.monitor.bg:443/bg/a/view/novak-djokovich-s-uspeshen-debut-v-tokio-176835", "text": "Сръбската тенис звезда Новак Джокович дебютира с победа на ATP 500 турнира в Токио, Япония. Джокович се наложи с 6:4, 6:2 над Алексей Попирин. Квалификантът от Австралия затрудни световния номер 1 само в първия сет, а във втория Ноле доминираше изцяло. В следващият кръг Джокович ще се изправи срещу представителя на домакините Го Соеда. Японецът изненадващо спечели срещу Ян-Ленард Щруф (Германия) с 4:6, 7:6 (4) и 6:3. Бившият лидер при мъжете Анди Мъри, който официално заема 503-о място в ранглистата в момента, постигна най-големия си успех на сингъл, след завръщането си на корта. Британецът измъкна двусетова победа над 13-тия в света италианец Матео Беретини - 7:6(2), 7:6(7) в мач от първия кръг на ATP 500 турнира в Пекин, Китай. Последният успех на Мъри беше преди седмица в Жухай, където победи 69-тия в света Тенис Сандгрен. Шотландецът, който е шампион в Пекин от 2016 г. има шанс да запише две поредни победи на сингъл в тура за първи път от доста време, тъй като във във втория кръг излиза срещу квалификанта Камерън Нори.", "date": "2019.10.01", "title": "Новак Джокович с успешен дебют в Токио"}
{"url": "https://www.monitor.bg:443/bg/a/view/a1-startira-interaktivna-tv-platforma-s-visoko-kachestvo-176837", "text": "А1 стартира иновативна платформа за телевизионно съдържание в България – А1 Xplore TV. Новата услуга e революционна за пазара на платена телевизия, като предлага редица подобрения и внедрява нови функционалности, за да превърне гледането на телевизия в специално изживяване. Със стартирането на услугата A1 ще предложи на клиентите си телевизионно съдържание в 4К Ultra HD резолюция. Първоначално с   ще се предлагат пет ТВ канала в 4К Ultra HD с разнообразна тематика за почитателите на научнопопулярно съдържание, пътуване и лайфстайл, здравословен начин на живот и мода. A1 Xplore TV идва с улеснено и интуитивно ТВ меню, базирано на приложения, следвайки новата визия на А1 за телевизия. С него търсенето на предпочитано предаване, любим филм или актьор става бързо и лесно без да е необходим преглед на програмата. С помощта на изкуствен интелект A1 Xplore TV предлага персонализирани препоръки спрямо интересите на зрителя. Така с течение на времето платформата ще извежда на преден план съдържание, съобразено с клиентските предпочитания, като улеснява техния избор и им помага да не изпускат нищо от това, което обичат да гледат. Специално създадената А1 Видеотека ще включва редица хитови филми от големия екран. По този начин киноманите, които предпочитат удобството на домашната атмосфера, ще имат шанса да гледат най-новите заглавия малко след тяхната поява в киносалоните. С новата ТВ платформа А1 дава възможност на още повече клиенти да се възползват от най-харесваните интерактивни функции като спиране на пауза, връщане и гледане на минали предавания на над 130 канала и до 7 дни назад. В зависимост от своя план, клиентите на A1 Xplore TV могат да получат достъп до над 210 канала, 63 от които в HD качество. A1 Xplore TV може да се гледа на смарт телефон или таблет чрез изцяло обновеното приложение за онлайн телевизия – A1 Xplore TV GO. Друга иновация на платформата е фактът, че тя се синхронизира между отделните устройства. По този начин, ако потребителят гледа сутрешен блок на своя телевизор преди работа, когато включи A1 Xplore TV GO на своя смартфон в метрото, ще може да продължи гледането на предаването, от момента, в който е изгасил телевизора у дома. Новата платформа ще е достъпна за клиентите на А1 България от 1 октомври 2019 г. и може да се заяви както в магазините на компанията, така и онлайн на А1.bg.", "date": "2019.10.01", "title": "А1 стартира интерактивна ТВ платформа с високо качество"}
{"url": "https://www.monitor.bg:443/bg/a/view/vandali-potroshiha-detska-pyrzalka-v-dobrich-176812", "text": "За пореден вандалски акт в детско заведение алармираха от община Добрич. Детска ясла №4 „Щастливо детство“/Филиал 1/ осъмна със счупена пързалка. Злосторници са счупили новото детско съоръжение, което бе закупено от Община Добрич и допринасяше за забавни детски игри и атмосфера. Такива детски съоръжения бяха осигурени от Общината за всички детски ясли в Добрич. Детската ясла се намира в двора на 26 детска градина и няма висока ограда, което вероятно улеснява недобросъвестните действия на някои съграждани. В края на месец август вандали натрошиха нови детски съоръжения в забавачници. На финала на ремонта на детска ясла №6 „Първи юни“ по ул. „Васил Петлешков“, с камък бе натрошен стъклопакет, а новата мазилка бе изцапана със следи от мръсна топка. Още по-отчайваща бе ситуацията с новата ограда на Детска градина №20. Преди да бъде довършена, новите части вече са със следи от удари, огънати са, с извадени и разкривени елементи. Очевидци, живеещи в квартала, твърдят, че това е дело на подрастващи деца на възраст от 12 до 15 години.", "date": "2019.10.01", "title": "Вандали потрошиха детска пързалка в Добрич"}
{"url": "https://www.monitor.bg:443/bg/a/view/razbit-be-super-pechelivsh-kanal-za-kokain-arjentina-sicilija-prez-parij-176813", "text": "Италианските антимафиоти разбиха супер-печеливш канал заа кокаин Аржентина – Сицилия през френската столица Париж. По време на блиц-операцията, ръководена от шефа на полицията в Палермо Родолфо Руперти, в различни градове на Апенините бяха арестувани 24-ма наркотрафиканти и техни помагачи. Техните действия са били направлявани и координирани от контролиран от Коза ностра оперативен център в намиращия се до Палермо град Багерия. Според доказателствата, събрани от Рудолфо Руперти и колегите му по време на продължилото дълги месеци разследване, от Аржентина до Париж дрогата е била пренасяна от куриери със самолет и в куфари. Обикновено наркотикът е бил маскирван в малки пакети, които са били укривани в двойни дъна или сред тоалетни принадлежности, сладкиши, бонбони и др. След като слизали от съответния самолет, куриерите продължавали задължително за Сицилия с влак или автомобил, просто за да бъде избегнат щателния контрол по италианските летища на багажи от Латинска Америка. Веднъж пристигнал в Багерия, кокаинът бил пакетиран на дози за еднократна употреба и след това „разхвърлян“ по основните „нарко-пиаци“ на острова и в Южна Италия. „Вниманието ни е повишено в максимална степен, защото наркотиците продължават да бъдат далавера №1 на мафията!“ – заяви пред журналисти квесторът на Палермо или иначе казано шефът на местните сили на реда - Ренато Кортезе. Той смята, че причината за този примат е огромната норма на печалба от търговията с дрога, надхвърляща понякога над 200 пъти първоначалната инвестиция. Така например доставяният от Аржентина в Сицилия кокаин бил купуван в латиномариканската страна срещу 1500 евро за килограм при доста високия процент на чистота – 80 на сто. Обработен химически този килограм давал 5 килограма кокаин, като само един килограм от него бил „накълцван“ на 4000 дози за еднократна употреба с цена 50 – 100 евро едната. Или от първоначалната инвестиция от 1500 евро за килограм мафията си докарвала между 200 и 400 хиляди евро чиста пара! Антимафиотите посочиха също така на пресконференцията, че другият печеливш трафик на Коза ностра, е този на хашиш от Мароко за Сицилия като дрогата преминавала задължително през депа в Северна Италия. Разпределението на острова пък се осъществявало от щаб на организираната престъпност в градчето Вилабате до Палермо, където през изминалите дни било засечено пристигането на 1 тон хашиш. От него над 700 килограма вече били конфискувани от силите за сигурност.  ", "date": "2019.10.01", "title": "Разбит бе супер-печеливш канал за кокаин Аржентина – Сицилия през Париж"}
{"url": "https://www.monitor.bg:443/bg/a/view/japonija-vdigna-dds-na-10-176817", "text": "Япония вдигна ДДС върху потреблението с 2% като така то стана 10%, предават световните агенции. Причина за повишението са усилията на правителството да покрие нарастващите разходи за издръжка на застаряващото население. Увеличението е първото от 5 години насам. При последните увеличения японската икономика пострада сериозно и затова този път правителството е внимателно с това как действа. Очаква се този месец министър-председателят Шиндзо Абе да вземе решение за това какви ще са крайните мерки за стимулиране на икономиката. Те ще залегнат както в допълнителния бюджет за 2019 г., така и в този за 2020 г. Япония представи ДДС от 3% през април 1989 г., а само 8 години след това то се увеличи на 5%. През 2014% данъкът се качи на 8%, а сегашният ръст бе отлаган от Абе два пъти. Ръстът ще донесе 4.6 трилиона йени (42 490 200 000 долара) годишни приходи на правителството, което е и важна стъпка в допринасянето за по-добри условия за живот. „Допълнителната тежест ще изпита основите на японската икономика, особено когато търговската война между САЩ и Китай тежи на света като цяло“, пишат от финансовото издание Nikkei Asian Review. За да намали евентуалните щети от допълнителните 2%, Токио въведе множество мерки, но тепърва ще се разбере какъв ще е ефектът върху третата икономика в света. В токийския градски транспорт таблата за таксите, които заплащаме при пътуване с метро или влак, вече са сменени, за да покажат новите цени. Вчера пък на гишетата можеха да се видят опашки от хора, които искат да заредят картите си за градския или да купят нови такива, преди да те да са поскъпнали. „Съпругата ми ми каза да ги купя, докато ДДС-то е все още 8%“, коментира служител пред Nikkei Asian Review, излязъл в обедната си почивка до гара Шинджуку. В магазини за електротехника, хладилници, перални и климатици продажбите се увеличиха, а на места станаха 4 пъти повече спрямо година по-рано. В бензиностанциите също има навалици. „Компанията ми каза да напълня резервоара преди увеличението“, каза 40-годишен служител, цитиран от вестника, дошъл със служебната си кола. Новият данък няма да засегне всички стоки. Хранителните продукти и напитките, с изключение на алкохола, ще продължат да се облагат на 8%. Ако храната се консумира в магазина обаче, то тя ще има 10% надбавка. Ако се яде отвън, тя остава 8%. „Ще спра да ям в минимаркетите – това беше един от малкото моменти между работата и университета, в които можех да си отпочина, затова и съм разочарован“, сподели 20-годишен студент. Междувременно при безкасови плащания японците ще могат да събират точки. Схемата ще се въведе до юни 2020 г. като така ще има до 5% отстъпка в малките и средни магазини, а за големите – до 2%. Целта е да се насърчат безкасовите транзакции на острова, който изостава в сравнение със съседите си Южна Корея и Китай.", "date": "2019.10.01", "title": "Япония вдигна ДДС на 10%"}
{"url": "https://www.monitor.bg:443/bg/a/view/kandidat-kmetove-v-pazardjishko-se-otkazvat-ot-nadprevarata-176816", "text": "С един по-малко останаха претендентите за поста на общински кмет в Лесичово, след като издигнатата от ПП“ВМРО-БНД“ кандидатка реши да се оттегли от надпреварата. Мария Затямина е внесла заявление за отказ в Общинската избирателна комисия, откъдето са излезли с официално решение. Съгласно него регистрацията й е заличена, а издаденото удостоверение за участие във вота - анулирано. От участие като кандидат в листата на „ВОЛЯ“ се е отказала и Теменужка Илиева от с. Памидово в същата община. В надпреварата на 27 октомври няма да участва и  Борислава Василева, вписана като кандидат за кмет на село Паталеница на местна коалиция от леви партии. Уважавайки волята й, ОИК-Пазарджик ще заличи името й и ще обезсили удостоверението й за участие в надпреварата за поста. Поради факта, че срокът за замяна на кандидати е изтекъл на 26 септември, политическите организации не могат да предложат заместващи кандидатури. Настъпили са промени и в  няколко от листите за съветници в малките общини, където регистрирани мераклии за местни депутати са внесли заявления за оттегляне. Те обаче са постъпили в срока - до 26 септември включително, и на тяхно място са включени нови имена. ", "date": "2019.10.01", "title": "Кандидат-кметове в Пазарджишко се отказват от надпреварата"}
{"url": "https://www.monitor.bg:443/bg/a/view/v-grebaneto-tyrsjat-sredstva-za-dve-novi-lodki-176819", "text": "Наложително закупуване на две нови лодки е първостепенната задача на ръководството на българската федерация по гребане. Президентът на централата Свилен Нейков разкри, че снабдяване с тези лодки е крайно необходимо и то възможно най-бързо, за да могат елитните ни състезатели да са конкурентоспособни в битката за олимпийски квоти през април догодина. Нейков се надява на съдействие от министерството на младежта и спорта, тъй като лодките са на стойност близо 30 хиляди лева едната. \"Преминахме през много силна година. Нашите състезатели се представиха много добре на фона на нарастващата конкуренция. Започваме подготовка за покриване на олимпийски квоти през април на европейската квалификация във Варезе. Кристиан Василев и Десислава Ангелова са състезателите, от които се очаква да стигнат до квотите. Смятаме, че е напълно възможно. Имат голям потенциал за осъществяване на целта\", коментира Свилен Нейков. \"Материалната част е много важна. На първо време трябва да се поръчат две лодки, за да могат да са готови навреме. Надяваме се на разбиране в тази насока, тъй като старите вече са на 20 хиляди км едната и около 10 хиляди км другата\", обясни президентът на федерацията ни по гребане. \"Мога да кажа, че съм доволен от сезона, защото получих представа какво мога да подобря\", сподели Кристиан Василев, а Деси Ангелова добави: \"За мен годината беше много различна, защото имах участия и до 23 години, и при жените. Надявам се двамата с Кристиан да вземем квоти\". Младите надежди Емил Нейков и Станимир Халаджов са амбицирани за добро развитие и още успехи в гребането. \"Доказахме, че сме много амбицирани и искаме да успяваме\", заяви Халаджов.", "date": "2019.10.01", "title": "В гребането търсят средства за две нови лодки"}
{"url": "https://www.monitor.bg:443/bg/a/view/namaljavat-ogranichenijata-nalojeni-zaradi-chumata-po-svinete-176824", "text": "От днес ще бъдат намалени ограничителните зони в страната, обособени заради случаите на Африканска чума по свинете. Това каза в Първомай министърът на земеделието, горите и храните Десислава Танева, като добави, че това ще стане след анализ на епизоотичната обстановка. По думите й пикът на заболяването е преминал, но не и кризата. До момента в страната са регистрирани 79 огнища, които обхващат 200 квадратни километра. Загубите за бранша са около 20%. В засегнатите от заразата райони, близо 8 процента от територията на страната, бяха забранени горскодобивните дейности за два месеца. Дърводобивът ще бъде разрешен, но според Танева забраните не бива да оказват влияние върху цената на дървения материал. Земеделският министър каза още, че с цел да не се допуска птичи грип в стопанствата в страната са предприети превантивни мерки и проверки, и до момента не е регистриран нов случай на това заболяване. В Първомай Десислава Танева откри нови производствени мощности в предприятие за производство на лютеница, изградени по ОП \"Развитие на на селските райони\", на стойност 5 милиона лева. Предприятието произвежда традиционна българска лютеница от местни сортове и в него работят около 110 работници, каза управителят Георги Банялиев.", "date": "2019.10.01", "title": "Намаляват ограниченията, наложени заради чумата по свинете"}
{"url": "https://www.monitor.bg:443/bg/a/view/zadyrjaha-16-000-kutii-cigari-i-13-kg-tutun-176818", "text": "319 740 къса (15 987 кутии) цигари и близо 13 кг тютюн иззеха митнически служители от Главна дирекция „Митническо разузнаване и разследване“ при проверки през последните 30 дни. Установени са 14 нарушения на Закона за акцизите и данъчните складове (ЗАДС), съобщиха от Агенция „Митници“. По-голямата част – 15 857 кутии от иззетите цигари са с валиден български акцизен бандерол и от различни търговски марки, но за тях не са представени необходимите документи, според изискванията на ЗАДС. 20 000 къса или 1000 кутии с цигари, всичките облепени с валиден български акцизен бандерол, са иззети от митническите служители от ГД МРР в района на Дунав мост 2 при Видин на 27.09.2019 г. Тютюневите изделия са открити в естествените кухини на автобус и в куфарите на лице – български гражданин, пътуващ за Германия. При митнически проверки на превозни средства и багаж на пътници в района на ГКПП Дунав мост-Русе са иззети 98 200 къса цигари с валиден български бандерол, за които не е представен необходимия придружителен документ по Закона за акцизите и данъчните складове, както и 1200 къса цигари без български бандерол с надписи „Duty free“. Нарушителите са 7 български и 1 румънски гражданин, срещу които са съставени актове за установените административни нарушения. 6335 кутии цигари с валиден български акцизен бандерол, а също и 70 кутии цигари, облепени с български акцизен бандерол с изтекъл срок на валидност, както и 4 кг. тютюн за пушене с валиден български акцизен бандерол са иззети от товарен автомобил с българска регистрация, спрян за проверка от екип на ГД МРР на главен път в района на Свищов, в посока към Плевен. Установено е, че товарният автомобил е нает от българска фирма, която не е спазила процедурата по уведомление на ТД Дунавска за предоставяне на идентификационните данни на транспортните средства, използвани за дейността. 48 640 къса /2432 кутии/ цигари с валиден български акцизен бандерол и от различни търговски марки са открити от митническите служители в две куриерски пратки за Великобритания. Пратките са задържани в Русе и са били заявени като рекламни стикери и мостри, с изпращач юридическо лице. Работата по случая продължава. При друга проверка в района на ГКПП Дунав мост -Видин, митническите служители откриват във фабрична кухина на мястото на резервната гума, в лек автомобил с чуждестранна регистрация, три пакета с общо 3,8 кг нарязан тютюн за цигари без валиден български акцизен бандерол. Тютюнът е иззет. Срещу шофьора на автомобила, немски гражданин, е съставен акт за административно нарушение. В края на периода, на 28 септември, отново в района на Дунав мост 2, в микробус, управляван от български гражданин, са открити и 1180 кутии от различни марки, облепени с български акцизен бандерол. Цигарите са задържани тъй като не е представен документ съгласно ЗАДС.", "date": "2019.10.01", "title": "Иззеха 16 000 кутии нелегални цигари на границата"}
{"url": "https://www.monitor.bg:443/bg/a/view/karadajy-ot-vetovo-dps-e-pazitel-na-celostta-i-stabilnostta-v-stranata-176822", "text": "ДПС е пазител на целостта, стабилността, мира и сигурността в страната презпоследните 30 години. Това заяви лидерът на ДПС Мустафа Карадайъ на предизборен митинг в центъра Ветово. На предизборната среща бяха представени кметове на кметства и листата за общински съветници начело с кандидата за кмет на община Ветово  д-р Мехмед Мехмед съобщиха от партията. Лесно е да управляваш малка община, когато си от ДПС. Лесно е, защото нашето единство и нашата сила дава властта, с тези думи се обърна  Карадайъ към жителите на община Ветово.  \"Печелим местната власт с тези образовани, знаещи, можещи и доказали себе си в сферата, в която се развиват кандидати. Ние познаваме всеки от тях, даваме им местната власт, те със своята компетентност правят проектите\", каза Карадайъ и обясни, че д-р Мехмед има врата в София, на която да почука - ДПС.  \"Скъпи братя и сестри от всички етноси, единственото място, в което различието е ценност, а не проблем – това е ДПС\", бе категоричен лидерът на ДПС. Карадайъ призова всички заедни да градят бъдещето на Ветово и поясни, че именно ДПС е пазител на целостта, стабилността, мира и сигурността в страната. \"В трудни и сложни времена, когато е необходимо, ние подкрепяме и власт в името на стабилността и сигурността на страната, но когато е необходимо сваляме власт в името на стабилността и сигурността\", каза Карадайъ и добави: \" Ние можем да го направим, знаем как и затова за Ветово на 27 октомври д-р Мехмед ще е кмет на общината, призова Мустафа Карадайъ. По време на предизборната среща, изказване направи и зам.-председателят на ДПС Йордан Цонев. \"Каквото и да ви говорят, ДПС е най-българската партия\",  бе категоричен Цонев и добави: \"Това е партията, която с мирни протести и бунт точно на българските мюсюлмани, срещу поруганото им достойнство докара демокрацията и свали тоталитарния режим. Режимът на ченгетата от ДС, какъвто е и дълго управлявалият тази община. Евроатлантическият път на България не можеше да стане без ДПС и без визионерската мисия на почетния председател д-р Ахмед Доган – без неговата решаваща роля, без патриотизма и любовта на тези хора към България\", бе категоричен Цонев. По думите му ДПС е гарант за националната сигурност и териториалната цялост на България. На предизборният митинг присъстваха още  зам.-председателят на ДПС Ахмед Ахмедов, зам.-председателят на ДПС Ахмед Ахмедов, членът на ЦОБ Емел Етем, народният представител Бюрхан Абазов, областният председател и кандидат за кмет на Русе Дауд Ибрям.", "date": "2019.10.01", "title": "Карадайъ от Ветово: ДПС е пазител на целостта и стабилността в страната"}
{"url": "https://www.monitor.bg:443/bg/a/view/kalpakchiev-gazi-zakona-i-konstitucijata-s-prisyda-176820", "text": "Скандалният съдия Калин Калпакчиев, който пусна 6,5 години по-рано от затвора убиеца Джок Полфрийман, е издал присъда, с която гази закона и Конституцията. Това показва проверка на „Монитор“ в съдебните актове, постановени в последната година. Става въпрос за окончателно решение на Софийски апелативен съд, с което е оправдан кандидат-депутат на „Да, България“, който предизвикал катастрофа с мотор без регистрационнни табели. За това той бил осъден на глоба от 1000 лв. от Софийски градски съд, но Калпакчиев услужливо е решил да погази закона като спаси от наказание редника на Христо Иванов. Така човекът на Христо Иванов и кръга „Капитал“ се разминава с чисто съдебно минало и спокойно може да продължи шурма си към политиката, въпреки, че заради него е погазено законодателството на страната. Решението на съда е скандално по две причини – първо отново пред Темида е оправен човек, свързан с грантаджиите у нас и второ – Калпакчиев буквално записва в съдебния акт, че няма да изпълни закона, защото депутатите се били объркали като криминализирали въпросното деяние. Историята започва на 23 март 2017 г., когато мераклията за депутатски пост Николай - Емил Шопов се блъска с мотора си в кола на столичния булевард „Черни връх“. След удара пристигналите на място полицаи установили, че машината на Шопов не е регистрирана в Кат и няма нужните табели. Освен това мъжът представил шофьорска книжка, издадена му в САЩ, която обаче не била легализирана у нас. След това Шопов е задържан за 24 часа в полицейския арест и получил обвинение за извършване на престъпление от общ характер - по чл. 345 ал.2 от НК. Текстът буквално гласи, че „който управлява моторно превозно средство, което не е регистрирано по надлежния ред, се наказва с лишаване от свобода до една година или с глоба от петстотин до хиляда лева“. Срещу Шопов започнало бързо производство, но било установено, че мъжът е кандидат-депутат от листата на „Да, България“ и има имунитет. Затова се наложило да бъде сезиран главния прокурор Сотир Цацаров, който няколко дни по-късно поискал Централната избирателна комисия да снеме имунитета му. От стенограмите на ЦИК покрай изборите за парламент през 2017-та, когато е искан и имунитета на Шопов, става ясно, че комисията е обсъждала въпроса в две поредни заседания – на 24 и на 25 март. Най-ревностният противник от членовете на ЦИК да се даде разрешение Шопов да бъде привлечен като обвиняем, е Ивайло Ивков от квотата на тогавашния Реформаторски блок, който навремето обединяваше в себе си ДСБ, ДБГ, СДС и други по-малки десни партии. Въпреки предупрежденията на неговите колеги, че ако не уважат молбата на самия Шопов да му бъде свален имунитета, ЦИК ще изпадне в нелепа ситуация, Ивков дори се заканва да пише писмо до прокуратурата, че не може да има задържане за 24 ч. на кандидат за депутат, без позволението на компетентния орган, в случая ЦИК. Той дори определя решение на комисията като позорно. „Нищо не налага на това лице в изборния ден да му бъде предявявано обвинение, което искат да направят някои, незнайно защо. Нищо не налага. За деянието, за което искат да го разследват, се предвижда глоба от 500 лева. Не може да бъде задържано под стража, нямаме тежко престъпление, дори да има престъпление изобщо, ние сме длъжни да изследваме тези неща“, казва Ивков. А накрая допълва: „Крайният резултат е, че ние показахме, че ще толерираме полицейския произвол и беззаконието. В крайна сметка до разследване се стига, след като кандидатът е внесъл искане за отказ от имунитета си в комисията. Така се стига и до делото в Софийски апелативен съд, който накрая го оправдава напълно, защото според Калпкчиев депутатите са се объркали като са криминализирали карането на МПС без рагистрационни табели. „В обобщение този състав на САС счита, че с приемането на чл. 345, ал. 2 НК законодателят е включил в наказателния закон едно деяние, което не е престъпление“, пише в решението си Калпакчиев. То обаче е подписано с особено мнение от третия съдия в състава, който посочва, че „мнозинството от състава отказва да прилага действащия закон“. Този отказ, според съдията е „в противоречие с всички правни принципи, касаещи дейността на съда и заложени в Конституцията и ЗСВ, каквато възможност не е предоставена на никой съд в страната“. „С други думи, съдът няма право да не приложи закона“, категорична е апелативната съдийка. Тя посочва още, че на Шопов е трябвало да му бъде наложена административна глоба, ако мнозинството счита, че не e извършил престъпление. С отказа си да накаже кандидат-депутата от „Да, България“ „мнозинството е отказало да въздаде дължимото правосъдие“, пише още в особеното мнение на съдийката. Съдийската колегия на ВСС прие само за сведение становището на Съюза на съдиите в България (ССБ) относно позициите на съдийската колегия по скандала с Джок Полфрийман. Веднага след излизането на присъдата, която буквално взриви обществено недоволство, съдиите във ВСС приеха позиция, в която подчертаха, че е нарушен балансът между право и справедливост. В отговор от ССБ излязоха със становище срещу кадровиците, което бе внесено като последна точка в дневния ред на днешното заседание, а преди старта му шефът на ВКС Лозан Панов се разграничи пред журналисти от останалите членове на колегията. „Съдийската колегия реагира неадекватно и непоследователно и с първата и с втората позиция“, заяви той и я нападна, че не е бранила независимостта на съдебната власт и на магистратите. „Съдийската колегия не е взела отношение към съдебния акт, но не можем да допуснем ескалация на напрежение сред правораздавателните органи“, обясни Даниела Марчева. „Не сме казали нищо по съществото на съдебния акт“, заяви и Цветинка Пашкунова. Панов обаче попита защо и как съдийската колегия е изпратила Калин Калпакчиев и Весислава Иванова на Инспектората към ВСС, като в отговор Пашкунова поясни, че е постъпил сигнал от младежкото ВМРО, в който са били изложени факти за зависимости на членове на съдебния състав. Именно затова е бил сезиран компетентният орган - ИВСС. „Никакво решение не сме взели, с което да превишим правата си”, посочи тя. Имова пък заяви: „Съдебната власт не е привилегия на отделния съдия, а на обществото, което да изисква независим безпристрастен съд. Българските граждани имат право на това. Ние защитихме независимата съдебна власт. Който смята, че не съм права, да си оттегли подписа от тези позиции”. ГЕРБ предлагат промени в НПК след казуса „Полфрийман“. Трима депутати от партията вече са внесли измененията в деловодството на НС. В тях се предлага делата за предсрочно условно освобождаване на затворници да подлежат на възобновяване с решение на ВКС. Идеята е определенията за условно предсрочно освобождаване да подлежат на проверка по реда на възобновяване на наказателните дела при \"особено съществени нарушения на закона\", е записано в мотивите на закона. Промените са внесени дни преди ВКС да реши дали да уважи протеста на главния прокурор Сотир Цацаров по казуса с Джок Полфрийман и неговото предсрочно освобождаване. Заради изтеглянето на датата за решението във ВКС обаче едва ли ще бъдат приети преди произнасянето на съда. Междувременно пред ТВ Европа премиерът и лидер на ГЕРБ Бойко Борисов се разграничи от идеята на ВМРО прокуратурата да закрие Българския хелзинкски комитет (БХК) заради намесата им в съдебната система по същия казус. По думите на Борисов ГЕРБ не е обмисляла и не смята да предлага забрана на неправителствени организации. \"Аз винаги съм бил за свободата на словото и за свободата на изразяване на различни позиции. Неправителственият сектор е изключително важен като коректив. Нямаме такива предложения\", заяви Борисов.", "date": "2019.10.01", "title": "Калпакчиев гази закона и  Конституцията с присъда (ОБНОВЕНА)"}
{"url": "https://www.monitor.bg:443/bg/a/view/300-rabotnici-na-grycki-grajdanin-chakat-zaplati-za-5-meseca-176803", "text": "Близо 300 настоящи и бивши специалисти на радневското „Ремотекс М“ ЕООД вече пети месец стоят без заплати, хората са депозирали жалби в старозагорската инспекция по труда, където вече готвят документи за обявяването на дружеството в несъстоятелност. „Ремотекс М“  ЕООД е наследник на някогашното Централна ремонтна база, която е обслужвала тежката механизация  в рудниците на комплекса „Марица изток“ , след разпарчетосването му базата е станала собственост на фирма, в която съдружник е Йорданка Калчева, съпруга на покойния министър на държавната администрация в правителството на Сакскобурготски Димитър Калчев. В момента тя е притежание на „УниГио“ ЕООД, представлявано от гръцкия гражданин  Йоанис Гиофкос, фирмата дължи над 23 млн на ПИБ и още 3,6 млн лв на ББР, които са предоставени под формата на кредит през март т.г. Казусът с „Ремотекс М“ е с няколкогодишна давност, припомнят излезлите на протест работници, които и до сега имат да вземат възнаграждения от предходното дружество „Ремотекс“. То беше включено в програмата на Пламен Орешарски за одържавяване, но след проточили се преговори с тогавашните собственици така и не се стигна до сделка, след което се тръгна към обявяване в несъстоятелност, а част от активите бяха разпродадени от ЧСИ за удовлетворяване вземанията на ПИБ. От края на март предприятието на практика е спряло работа поради липса на свежи пари, необходими са поне половин милион лв за довършването на поръчките от предходни договори, коментира директорът Петьо Горанов, който също не бил получавал заплатата си от април до момента. Задълженията към работниците /в момента са останали около 90/ са в рамките на 1 млн лв без в тази сметка да влизат здравните и социалните осигуровки, които обаче се начисляват и са дължими. По думите на Горанов въпрос на време било да бъде осигурен нов кредит пак от Българска банка за развитие, с който да бъдат разчистени старите задължения и заводът да заработи отново.Поне такива били уверенията, давани от Гиофкос. Проверка в Търговския регистър показва, че „УниГио“ ЕООД е собственост на „Юмей“ ЕООД, която Гиофкос е прехвърлил на българската гражданка Юлиана Иванова Шишкова. Точно тази фирма е получила и кредита от 3,6 млн лв като залогът е „Ковашко пресов завод“ АД, в чийто съвет на директорите фигурира Снежана Кирилова Гиофкос. „В завода от месеци не е стъпвал никой, хората не могат да си получат документите за дължимите им възнаграждения, наскоро е сменена фирмата на охрана, сегашната е назначена от ПИБ…“, коментира напусналият преди месец настройчик на цифрова машина Веселин  Тодоров. Мъжът споделя, че работи в това предприятие от 1986 година, това щяло да бъде втори фалит, лично той имал да получава близо 4 бона за последните месеци. По тъжна ирония до входа на неработещото предприятие стои табела, показваща че фирмата е реализирала през 2017 г.  проект на стойност 223 бона за създаване на устойчивост заетост , парите са били по ОП „Развитие на човешките ресурси“.", "date": "2019.10.01", "title": "300 работници на гръцки гражданин чакат заплати за 5 месеца"}
{"url": "https://www.monitor.bg:443/bg/a/view/pusnaha-biletite-za-bylgarija-anglija-na-kasite-na-stadion-vasil-levski-176821", "text": "Билетите за най-очаквания мач от евроквалификациите са в продажба от днес на касите на Националния стадион \"Васил Левски\". Пропуски за България - Англия могат да бъдат закупени и в цялата партньорска мрежа на Eventim, както и онлайн. От днес касите на ул. \"Ген. Йосиф В. Гурко\" ще бъдат отворени с работно време от 10:00 до 19:00 ч. всеки ден, а в деня на мача, 14 октомври, билети ще се продават на всички каси на стадиона до самото начало на футболната среща. Тимът на Красимир Балъков посреща полуфиналиста от последния мондиал от 21:45 ч. на Националния стадион \"Васил Левски\". БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (60 лв.) и има право да заведе до три малолетни лица срещу допълнителни 2 лева на пропуск. Напомняме, че родителят или настойникът е длъжен да попълни изискваната от закона декларация за придружител. И за двубоя срещу Англия БФС предлага ексклузивно преживяване за любителите на футбола чрез специално обособената hospitality зона в ложите на Националния стадион \"Васил Левски\". Пропуските за двете категории ВИП достъп също са в свободна продажба както на касите на стадиона, така и онлайн и в търговската мрежа на партньорите на Eventim. Цените на билетите са 60 лева за \"А\" сектор, 40 лева за \"В\" сектор и по 20 лева за секторите \"Б\" и \"Г\".", "date": "2019.10.01", "title": "Пуснаха билетите за България - Англия на касите на стадион \"Васил Левски\""}
{"url": "https://www.monitor.bg:443/bg/a/view/prokuraturata-poe-incident-v-amerikanskata-tec-aes-176804", "text": "Досъдебно производство за причиняване на средна телесна повреда по непредпазливост на повече от едно лице при изпълняване на служебните ангажименти е образувано в Районна прокуратура – Гълъбово след сигнал за тежък инцидент на територията на американската ТЕЦ АЕS. Инцидентът е станал около 16,30 часа на 30 септември , при почистването на шахта при помпена станция за битови отпадни води са пострадали двама души: 42-годишен инженер от централата и 57 – годишен работник от външна фирма. Двамата пострадали са били закарани веднага в УМБАЛ „Проф. д-р Стоян Киркович“, където установили че единият от мъжете е с мозъчно сътресение, а другият е с белодробен оток и двамата са с опасност за живота. Извършена е била незабавна проверка от експертите при инспекцията по труда, според първоначалните заключения инцидентът е станал при излизане от дълбоката над 5 м бетонова шахта, която към онзи момент е била почистена.Тепърва ще се изяснява дали има нарушения на правилата за безопасност , както и дали пострадалите са имали каски и дали е имало отделяне на отровни газове. От ръководството на АЕS заявиха, че следят изключително внимателно състоянието на двамата пострадали и са  готови да предприеме всички необходими действия за осигуряване на тяхното лечение. „За AES България безопасността винаги е била приоритет. Ние се стремим да постигнем 100% ангажираност на всеки служител и подизпълнител, спазвайки установените процедури по безопасност. Това е пътят за създаване на култура по безопасност на световно ниво“, коментира изпълнителният директор по експлоатацията Тодор Бележков, той припомни, че вече осем години централата е отличавана от Британския съвет за безопасност.", "date": "2019.10.01", "title": "Прокуратурата пое инцидент в американската ТЕЦ АЕS"}
{"url": "https://www.monitor.bg:443/bg/a/view/biser-petkov-po-visok-ryst-na-pensiite-prez-2020-g-176809", "text": "Очакванията са, че възходящото развитие на икономиката на България и ръстът на доходите ще дадат възможност за още по-съществено повишаване на пенсиите през 2020 година. Това се посочва в приветствие на социалния министър Бисер Петков по случай Международния ден на възрастните хора - 1 октомври, публикувано на сайта на МТСП. В първата половина на септември министър Петков каза пред журналисти, че очакванията са увеличението на пенсиите от 1 юли 2020 г. да е с шест или повече от шест процента. В приветствието за днешния ден министър Петков припомня, че от 1 юли т.г. всички пенсии бяха повишени с 5,7 на сто, което е най-голямото увеличение за последните години, а догодина увеличението ще е по-съществено. Министърът припомня още, че непосредствено след встъпването в длъжност на правителството през май 2017 г. бяха значително повишени минималните размери на пенсиите за трудова дейност. \"Разбирам добре, че за много от възрастните хора животът не е лек. Наясно съм, че често сте изправени пред трудности и предизвикателства, които трябва да преодолявате\", отбелязва министър Бисер Петков в приветствието. По думите на Петков желанието на МТСП е да се изгради устойчив модел, който да гарантира адекватен пенсионен доход, качествени социални услуги и спокойни старини. Усилията на правителството са насочени и към развитието на качествени и ефективни социални услуги в общността и в домашна среда, които имат ключова роля за подкрепа на възрастните и насърчаване на тяхното социално включване, се казва още в приветствието. От 1 септември започна предоставянето на лична помощ за хората с увреждания, съобразно индивидуална оценка на техните потребности. Към края на август в дирекциите \"Социално подпомагане\" са издадени близо 15 000 направления за ползване на лична помощ, посочва още министър Бисер Петков. Паралелно с това правителството осигури устойчивост чрез финансиране от държавния бюджет на услугите \"личен асистент\", \"социален асистент\" и \"домашен помощник\", които се ползват от над 12 хиляди възрастни в невъзможност за самообслужване, допълва министърът. Министърът очертава като приоритет и формирането на политики с акцент насърчаването на активния живот в добро здраве. За изпълнението на тази цел МТСП разработи Национална стратегия за активен живот на възрастните хора в България (2019-2030 г.), която беше приета от Министерския съвет през март тази година. \"Основната задача, която си поставяме с този документ, е да се разработят адекватни мерки и действия за осигуряване на равни възможности за пълноценното участие на възрастните хора в икономическия и социалния живот на обществото\", отбелязва Бисер Петков. В същото време продължи и реализирането на първия план за изпълнението на Националната стратегия за дългосрочна грижа в периода 2018-2021 г., отбелязва Бисер Петков. В плана е предвидено изграждането на 100 нови социални услуги, развитие на патронажна грижа за хора с увреждания и възрастни хора, зависими от грижа, както и развитие на социални услуги в домашна среда. В началото на юли стартира изпълнението на схема по оперативната програма \"Развитие на човешките ресурси\" за предоставяне на почасови мобилни интегрирани здравно-социални услуги в домовете на над 17 000 нуждаещи се с увреждания и възрастни хора. Министърът изразява уважение, признателност и благодарност към възрастните хора в България. \"На тази важна за всички нас дата бих искал да изразя своята признателност към Вас за всичко, сторено през годините на Вашия активен живот, посветен на благото и развитието на България\", посочва Бисер Петков. \"Благодаря за полезните уроци, които продължавате да ни давате всеки ден!\", допълва министърът.", "date": "2019.10.01", "title": "Бисер Петков: По-висок ръст на пенсиите през 2020 г."}
{"url": "https://www.monitor.bg:443/bg/a/view/kfn-naredi-da-bydat-spreni-30-sajta-predlagali-investicionni-uslugi-u-nas-nelegalno-176869", "text": "Комисията за финансов надзор (КФН) нареди на доставчиците на интернет мрежи и услуги да спрат достъпа до 30 сайта, предлагали инвестиционни услуги и дейности у нас нелегално. Решението на надзорния орган е от 26 септември като вече е изпратено искане до Председателя на Софийски районен съд да предприеме действия. От съда се разпоредиха всички предприятия, предоставящи електронни съобщителни мрежи или услуги, да спрат достъпа до въпросните сайтове. Срокът за това е 24 часа, считано от публикуването на разпореждането на интернет страницата на КФН (01.10.2019 г.). Засегнатите сайтове може да се намерят на интернет страницата на комисията, където е публикувано и разпореждането на Председателя на Софийския районен съд.", "date": "2019.10.01", "title": "КФН нареди да бъдат спрени 30 сайта, предлагали инвестиционни услуги у нас нелегално"}
{"url": "https://www.monitor.bg:443/bg/a/view/premierata-na-prisydata-na-nejka-krysteva-v-plovdiv-napylni-trakart-176807", "text": "Премиерата в Пловдив на книгата „Присъдата” с автор известната журналистка Нейка Кръстева напълни Културен център „Тракарт”. Десетки се стекоха, за да зададат въпроси лично на авторката и за да разберат какво я е мотивирало, за да напише книгата. „Целта на тази книга е да покаже за първи път как живеят хората с множествена склероза у нас, как се справят с това огромно предизвикателство, какво ги вълнува, докато търсят изход между отчаянието и надеждата”, каза авторката. А на въпроси от залата защо е избрала точно това заглавие на книгата си, обясни, че за всеки млад човек страшната диагноза е присъда. Присъда да не успее да се реализира, да създаде семейство, да работи. Присъдата да знае, че за множествената склероза (МС) няма лечение и болестта води до трайна инвалидизация. По думите на Нейка Кръстева пред аудиторията случаите в книгата й са напълно истинни. По време на работата си като журналист тя се е срещнала с Андрей. В наши дни той е вече на 45г. и е в инвалидна количка. Диагностициран е с присъдата от 18 години. През това време е опитал какви ли не лечения, включително и нетрадиционна медицина в Индия. Нищо не е помогнало. „Специалистите  определят МС като най-непредсказуемото, изменчиво и за жалост нелечимо заболяване. Аз бих добавила - и зловещо. Защото болестта  поразява предимно млади хора, а вече дори и деца. От нея не се умира освен в много редки случаи, но тя обикновено води до тежка инвалидизация. За някои това е по-страшно от смъртта“, обяснява авторката. Ефективно лечение за болестта няма, а лекарствата при пристъпи на болните са много скъпи, неефективни и причиняват други вреди на организма, обясни Кръстева. Тя призова читателите си, ако имат болни близки и приятели, да им се обаждат всеки ден. Да им се обадят дори веднага, защото после може да бъде късно. Идеята на Нейка Кръстева е да направи книгата достъпна за онлайн четене, защото някои от болните от МС не могат да държат хартиеното издание в ръцете си. За други, които вече не могат да виждат, предвижда аудио формат на книгата. За записите с благотворителна цел вече са се съгласили актьори. Нейка Кръстева е работила като репортер, редактор и специален кореспондент  в  някои от най-големите вестници в България,  сред които „168 часа“ и „Стандарт“. Била е главен редактор на  седмичника „Политика“, а в момента ръководи  англоезичното издание Europost. Автор е на десетки журналистически разследвания, интервюта и коментари, както и на документалния филм „Дългият коридор“ за тежката съдба на жените, болни от рак на гърдата. „Присъдата“ е нейната първа книга – документален разказ за  безизходицата, на която са обречени хората, страдащи от нелечими заболявания.", "date": "2019.10.01", "title": "Премиерата на „Присъдата” на Нейка Кръстева в Пловдив напълни „Тракарт”"}
{"url": "https://www.monitor.bg:443/bg/a/view/pijan-do-kozirkata-s-3-62-promila-rani-dvama-v-katastrofa-176806", "text": "Пиян шофьор предизвика катастрофа и рани двама души в тополовградското село Устрем, съобщиха от полицията. Инцидентът, при който са пострадали мъж и жена е станал с лек автомобил „Опел“. Обилно почерпеният 45-годишен водач от Устрем на ляв завой е загубил контрол и е ударил паркиран в дясно товарен автомобил „Фиат“. Ранени са 63-годишна жена и мъж на 32 години, които си говорели до пикапа. Тестване с дрегер отчело наличие на 3,62 промила алкохол в кръвта. Пострадалите са откарани в МБАЛ Хасково, където е установено, че жената е със счупена дясна бедрена кост и счупен нос, а мъжът – с мозъчно сътресение. И двамата са без опасност за живота. Водачът е задържан за денонощие, заведено е досъдебно производство.", "date": "2019.10.01", "title": "Пиян до козирката с 3,62 промила рани двама в катастрофа"}
{"url": "https://www.monitor.bg:443/bg/a/view/angel-kodinov-izprevari-ivet-lalova-za-sportist-nomer-1-za-avgust-176810", "text": "Световният вицешампион на едноместно кану Ангел Кодинов спечели приза за спортист номер 1 на август в традиционната анкета на Пресклуб \"България\". Кодинов изпревари не кой да е, а именитата лекоатлетка Ивет Лалова. 22-годишният пловдивчанин получи 10 гласа от спортните редакции, а Лалова - 8. На трето място в анкетата за август остана Тихомир Иванов с 1 глас. Бащата и треньор на Ангел - Николай Кодинов пък заслужи отличието при наставниците. Кодинов - старши събра 8 гласа, оставяйки зад себе си треньора на ансамбъла ни по художествена гимнастика Весела Димитров, която получи 7 гласа. С 3 остана Георги Гетов, а 1 глас получи Петър Лесов. \"За мен беше голяма изненада. Благодаря на всички, които са гласували за мен и се надявам да оправдая този вот с още по-добри резултати\", коментира Ангел Кодинов. \"Много се радвам за това признание. Успехът ни не остана незабелязан\", добави Николай Кодинов. Голямата цел на талантливия ни кануист е олимпийската квота. Шансовете са два - на квалификациите през май догодина в Рачице и Дуисбург. Само победителите в отделните дисциплини на тези състезания ще спечелят визи за Игрите в Токио през 2020 година, а Ангел ще се състезава на 1000 м. \"Вече насочваме подготовката си към по-дългите дистанции\", заяви още Николай Кодинов, а Ангел е амбициран да се развива и във физическо, и в техническо отношение.", "date": "2019.10.01", "title": "Ангел Кодинов изпревари Ивет Лалова за спортист номер 1 за август"}
{"url": "https://www.monitor.bg:443/bg/a/view/telk-lishi-momche-s-tejka-forma-na-autizym-ot-chujda-pomosht-i-pensija-176795", "text": "Пазарджишката ТЕЛК е отказала право на асистент и парична помощ на 16-годишно момче от Велинград с тежка форма на аутизъм. Това съобщи майката на младежа Петя Цопанова. Според комисията тийнейджърът е с 80% трайно намалена работоспособност, но няма право на асистент и парична помощ. Според близките му обаче, това решение е абсурдно, защото момчето не може да се грижи за себе си. Oт eкcпeртнaтa лeкaрcкa кoмиcия oткaзват кoмeнтaр, нo изпрaтихa пиcмeнo cтaнoвищe, в кoeтo ce пocoчвa, чe мoмчeтo вeчe e нa 16 г. и cлучaят трябвa да ce прeрaзглeдa oт пcихиaтър, зa дa ce уcтaнoви дaли нaиcтинa имa нуждa oт чуждa пoмoщ. Ceмeйcтвoтo щe oбжaлвa тoвa рeшeниe, нo дoкaтo ce прoизнece Нaциoнaлнaтa eкcпeртнa лeкaрcкa кoмиcия (НEЛК), ocтaвaт бeз финaнcoвa пoмoщ oт държaвaтa. \"Той самостоятелно не може да съществува. И навън, и вкъщи сме непрекъснато заедно, защото проявява автоагресия\", споделя с мъка майка му Петя Цопанова. Тя не работи, за да може да се грижи за сина си. Пари у дома носи само бащата.", "date": "2019.10.01", "title": "ТЕЛК лиши момче с тежка форма на аутизъм от чужда помощ и пенсия"}
{"url": "https://www.monitor.bg:443/bg/a/view/bijbyr-i-hejli-bolduin-vdignaha-vtora-svatba-176801", "text": "Година, след като положиха подпис за брачното си свидетелство, Джъстин Бийбър и Хейли Болдуин вдигнаха сватбено тържество. На пищната церемония, която се проведе в понеделник вечер в Южна Калифорния, присъстваха 154 гости, съобщава сп. People. Моделите Кендъл Дженър, Камила Мороун, Джоан Смолс и агента на Бийбър Скуутър Броун бяха само част от знаменитостите, които уважиха младата двойка. Тържеството започна с коктейли, след което младоженците се заклеха във вечна вярност, като сключиха и църковен брак. По-късно на тържеството пък за забавлението се е погрижи носителят на „Грами“ Даниел Сизър. Припомняме, че първоначално изпълнителят на Sorry и племенницата на Алек Болдуин плануваха да осъществят църковната си сватбена церемония навръх рождения ден на Бийбър – 1 март. Заради ангажименти на техни близки обаче те промениха датата.", "date": "2019.10.01", "title": "Бийбър и Хейли Болдуин вдигнаха втора сватба"}
{"url": "https://www.monitor.bg:443/bg/a/view/adel-zalubi-rapyr-176808", "text": "Британската сензация Адел върти любов с рапъра Скепта, откакто се раздели със съпруга си Саймън Конъки. Двамата имат \"специална връзка\", защото са съграждани – и двамата са от Тотнъм. Затова приятелите им се надяват нещата да се задълбочат. Според близки до певицата, те прекарват все повече време заедно. Припомняме, че изпълнителката на Skyfall съобщи за раздялата с Конъки чрез свои представители. В изявление на звездата се посочва, че въпреки краха на любовния й живот с Саймън, Те възпитават 6-годишен син – Анджело. Заговори се още, че Адел е на път да изгуби половината си състояние. То се оценява на 173 милиона евро, а след развода й може голяма част от него да се озове в банковата сметка на бившия й.", "date": "2019.10.01", "title": "Адел залюби рапър"}
{"url": "https://www.monitor.bg:443/bg/a/view/beleznici-za-dvama-streljali-na-shose-kraj-plovdiv-176799", "text": "Двама пловдивчани се озоваха в ареста, след като единият от тях стреля посред бял ден на шосе край Пловдив, съобщиха от полицията в града. Срещу двамата е повдигнато обвинение за хулиганска проява, уточниха от областната дирекция на МВР. В неделя 28-годишна шофьорка позвънила в полицията и съобщила, че в участъка между село Брестник и Пловдив от движещ се пред нея лек автомобил „Воксхол“ бил произведен изстрел с оръжие във въздуха. Жената предприела изпреварване на „Воксхола” и докато извършвала маневрата, стрелбата се повторила. Затова тя подала сигнал на 112 за случилото се, въпреки че пострадали не е имало. При организираните незабавни действия екип на Първо районно управление спрял „Воксхол“-а край кръгово кръстовище на разклоните за Брестник, Белащица и Пловдив. В рамките на проверката било установено, че през прозореца си е стрелял 23-годишен пътник на предна седалка. Иззето било и оръжието – газов пистолет, собственост на 32-годишния шофьор. Допълнителна справка показала, че двамата мъже са известни на служителите на реда. С полицейска заповед са задържани за едно денонощие. Случаят е докладван в Районна прокуратура – Пловдив. Срещу извършителите е образувано бързо производство по чл. 325, ал.3 от НК.", "date": "2019.10.01", "title": "Белезници за двама, стреляли на шосе край Пловдив"}
{"url": "https://www.monitor.bg:443/bg/a/view/petima-poslanici-otkriha-uchebnata-godina-vyv-vtu-176802", "text": "Петима арабски посланици: на Палестина, Кувейт, Мароко, ОАЕ и Ирак откриха новата 56-та учебна година във Великотърновския университет. На тържествената церемония ректорът проф. Христо Бонджолов в словото си акцентира, че след като дълго водещо място в свет е заемала политиката, сега е ред тя да отстъпи място на културата. „Този свят не е толкова голям. Трябва да вървим напред заедно. Тогава напред беше политиката. Сега напред трябва да върви културата. За да видим, че не сме толкова различни”, посочи той. Доайенът на дипломатическия корпус, Ахмед ал Макбух, посланик на държавата Палестина сподели, че в много от арабските държави възпитаниците на българските висши учебни заведения заемат най-висшите ръководни длъжности в страните си. „Университетската диплома е вашият пътен лист в живота. По пътя на образованието трябва да преминат връзките между народите”, заяви той. Началото на новата учебна година бе дадено символично с удрянето на камбаната от ректора и една от студентките първокурснички, и с прочитането на клетвата на търновската Алма Матер, написана от поета Радко Радков.", "date": "2019.10.01", "title": "Петима посланици откриха  учебната година във ВТУ"}
{"url": "https://www.monitor.bg:443/bg/a/view/borisov-gerb-dori-ne-e-obmisljala-da-zabranjava-nepravitelstveni-organizacii-176811", "text": "ГЕРБ не е обмисляла и не смята да предлага забрана на неправителствени организации. Така премиерът Бойко Борисов е коментирал предложението на ВМРО за забрана на Българския хелзински комитет пред ТВ Европа,  съобщават от телевизията.. В предаването „Свободна зона“ Борисов изтъкнал значението на неправителствените организации като коректив на управляващите. Само преди ден от ВМРО поискаха от прокуратурата да се прекрати регистрацията на БХК, а поводът бе казуса с предсточното осбовождаване на австралиеца Джок Полфрийман, който бе осъден на 20 години зад решетките за убийството на студента Андрей Монов, но излезе 6 години предсрочно. Според воеводите н", "date": "2019.10.01", "title": "Борисов: ГЕРБ не обмисля да забранява неправителствени организации"}
{"url": "https://www.monitor.bg:443/bg/a/view/dyshterjata-na-alen-delon-e-bremenna-176796", "text": "Анушка – дъщерята на кинолегендата Ален Делон е в очакване на първото си дете. Това стана ясно, след като актрисата се появи на ревю на Еlie Saab, което се проведе в рамките на Седмицата на модата в Париж. Младата звезда привлече погледите към себе си освен с очарователната си визия и с наедрялото си коремче. (I wasn't ready then, I'm ready now, I'm heading straight for you. You will only be eternally the one that I belong to)“, с тези думи, част от песента на Адел - Sweetest Devotion бъдещата майка потвърди новината и в социалните мрежи, като добави и емотикон с формата на бебе. Щастливата вест идва година, след като Анушка Делон претърпя спонтанен аборт в третия месец на бременността си. С таткото на бебето - Жулиен Дерееймс са заедно от 9 години. Първата искра между тях прехвърча по време на актьорски курс, който двамата посещават. 28-годишната актриса е дъщеря на Ален Делон от втория му брак с манекенката Розали ван Бреемен. Дебютът ѝ в киното е още на 13 г. във френската лента \"Лъвът\", където ролята на неин баща бе изпълнена именно от биологичния й татко.", "date": "2019.10.01", "title": "Дъщерята на Ален Делон е бременна"}
{"url": "https://www.monitor.bg:443/bg/a/view/plamen-georgiev-podade-ostavka-kato-prokuror-176797", "text": "Пламен Георгиев депозира оставка за освобождаване от длъжността \"прокурор\", считано от 2 октомври, предаде БГНЕС. Оставката му най-вероятно ще се гледа на Прокурорската колегия в сряда. Правителството назначи бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев Димитров за генерален консул на България в испанския град Валенсия. Решението на Министерския съвет е взето на закрито заседание на 9 август. Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание.  В началото на август прокурорската колегия на ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия. ", "date": "2019.10.01", "title": "Пламен Георгиев подаде оставка като прокурор"}
{"url": "https://www.monitor.bg:443/bg/a/view/vlizame-vyv-velikobritanija-s-pasport-ot-2020-g-176800", "text": "Валиден международен паспорт с биометрични данни ще ни е нужен на английската граница. От Външно министерство препоръчват българите, които планират пътуване да носят със себе си документа, за да са сигурни, че ще могат да влязат във Великобритания. Британското правителство планира постепенно да ограничи възможността за пътуване от и за Великобритания с лични карти през 2020 г., ако страната напусне Европейския съюз без споразумение, т.нар. Брекзит без сделка. Все още не е обявено от кога ще влязат в сила новите изисквания, но от ведомството препоръчват на българите, планиращи пътуване за и от Великобритания, да бъдат подготвени достатъчно отрано, като се снабдят с биометричен паспорт, в случай че не разполагат с такъв до момента. Актуална информация, свързана с Брекзит, може да бъде намерена и на сайта на МВнР www.mfa.bg в раздел \"Какво трябва да знаем за Brexit?\", както и на сайта на българското посолство в Лондон https://mfa.bg/embassies/uk, http://bulgarianembassy-london.org. При необходимост от съдействие българските граждани могат да се свържат с посолството ни в Лондон на тел.: +44 20 7581 3144; +44 0 20 7584 9400, както и на дежурен телефон в извънработно време: + 44 20 7 5813144; + 44 20 7 5849400.  ", "date": "2019.10.01", "title": "Влизаме във Великобритания с паспорт от 2020 г."}
{"url": "https://www.monitor.bg:443/bg/a/view/hora-s-uvrejdanija-v-pazardjik-kanjat-kandidat-kmetove-i-obshtinari-na-shestvie-s-invalidni-kolichki-176793", "text": "Хора с физически и зрителни увреждания канят всички кандидати за кметове и общински съветници да повървят с тях на шествие по улиците на Пазарджик. Целта на демонстрацията е да покаже къде още трябва да се направят промени и ремонти, за да стане градът по-достъпен за седящи на инвалидни колички, придвижващи се с помощта на „бели“ бастуни и майки с бебета. Шествието ще тръгне в 16 часа днес от Грандхотел \"Хебър\" и ще премине през централните и оживени улици в града. Това съобщи Радка Станева, един от организаторите и майка на момиче с двигателни проблеми.   Искаме да припомним, че не навсякъде в града ни има достъпна среда за хора с подобни увреждания. Не влагаме политика в събитието, обясни г-жа Станева. В Пазарджик са обособени скосени тротоари и достатъчно подходи за колички към тях. Недостъпни за инвалиди обаче са много от фирмите и институциите например. Влиза се по стълби, няма рампи, няма елеватори, нито асансьори за инвалидни колички. Примерите са много - Съдебната палата, Младежкият дом, дори дирекция \"Социално подпомагане\".", "date": "2019.10.01", "title": "Хора с увреждания в Пазарджик канят кандидат-кметове и общинари на шествие с инвалидни колички"}
{"url": "https://www.monitor.bg:443/bg/a/view/dyrjavata-zadelja-1-mln-lv-za-izkupuvane-na-chastni-gori-176798", "text": "Държавата е предвидила около 1 млн. лева за изкупуване на частни гори. За това информира по БНР Елена Величкова, експерт в министерството на земеделието, храните и горите. По думите й целта е да се подобри организацията по управление, стопанисване и опазване на маломерните частни горски имоти. “В сделките могат да участват само физически лица, а желаещите да предложат за продажба поземлени имоти в горските територии могат да подадат своите документи от днес до 15 януари 2020 г. в съответното държавно горско стопанство, в държавното ловно стопанство или в самото държавно предприятие”, поясни експертът и напомни, че за първи път такава процедура беше открита през 2016 г. От тогава досега са подадени близо 2000 заявления. „До сделка достигнаха около 1200 имота. Бяха закупени около хиляда декара частни гори. Около 600 хил. лева бяха отделени за това закупуване. Пазарът на гори не е толкова развит и след като има сделки, това е нормална цена. Собствениците сами предлагат цената, на която да бъде закупен имотът им. Има голям интерес от страна на хората“, посочи Величкова и допълни, че при определянето на цената от значение е самата гора, а не толкова нейното местонахождение, тъй като държавата няма инвеститорски интерес към тези имоти. Най-голяма тежест ще имат имотите, които граничат с държавни гори, които имат защитни или специални функции и които са с площ между един и десет декара. При една процедура собственикът може да продаде не повече от 50 дка. \"Не се допускат имоти, които са били предмет на договор за замяна между държавата и физически лица, и земеделски територии, придобили характеристика на гора\", обясни Елена Величкова.", "date": "2019.10.01", "title": "Държавата заделя 1 млн. лв. за изкупуване на частни гори"}
{"url": "https://www.monitor.bg:443/bg/a/view/16-godishen-otvleche-maloletna-i-se-opita-da-ja-iznasili-176805", "text": "Задържаха 16-годишен тийнейджър за отвличане и опит за изнасилване на малолетно момиче в Ботевград, съобщиха от Областна дирекция на МВР - София.  Сигналът за тежкото криминално деяние е бил подаден на 30 септември. Жител на с. Литаково съобщил в полицията, че два дни по-рано малолетната му дъщеря е била отвлечена от двама непознати, като спрямо нея е извършен опит за изнасилване.  Сигналът бил докладван в окръжната прокуратура и е образувано следствено дело за противозаконно лишаване от свобода.  След оперативно-издирвателните действия са установени двамата извършители - на 16 и на 23 години. Малолетният е задържан и е направил пълни самопризнания.  Действията по задържането на втория извършител продължават. ", "date": "2019.10.01", "title": "16-годишен отвлече малолетна и се опита да я изнасили"}
{"url": "https://www.monitor.bg:443/bg/a/view/vks-prenasrochi-deloto-za-polfrijman-s-16-dni-po-rano-176794", "text": "Делото за възобновяване на производството за условно предсрочно освобождаване на Джок Полфрийман ще се гледа от ВКС на 07.10.2019 г. С разпореждане от 01.10.2019 г. по касационно дело № 967/2019 г. (за възобновяване на делото за условно предсрочно освобождаване на Джок Полфрийман) заместникът на председателя на Върховния касационен съд (ВКС) и ръководител на Наказателната колегия отмени разпореждането от 26.09.2019 г. в частта относно определената дата на провеждане на открито съдебно заседание на 23.10.2019 г. и пренасрочи делото за 07.10.2019 г. от 9.00 ч. Това съобщиха от Върховния касационен съд. В разпореждането се посочва: „Заради изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване във връзка с предстоящото произнасяне на ВКС, намирам, че следва да се осигури възможност за провеждане на касационното производство в кратки срокове, като делото бъде пренасрочено за по-ранна дата – 07.10.2019 г. от 9.00 ч. Посочената дата на заседанието е определена след съгласуване и преценка на състава, ангажиран за разглеждане и решаване на делото, съобразена е със служебната ангажираност на съдиите, като осигурява и достатъчен период от време за подготовка на страните“. Разпоредено е незабавно да се уведомят страните: Върховната касационна прокуратура, Джок Полфрийман и неговият защитник адв. Ангелов.", "date": "2019.10.01", "title": "ВКС пренасрочи делото за Полфрийман с 16 дни по-рано "}
{"url": "https://www.monitor.bg:443/bg/a/view/hvanaha-babi-s-kanabis-arestuvaha-gi-176785", "text": "По сигнал полицаи от Второ РУП в Благоевград хванаха в село Градево две възрастни жени, в чиито домове откриха канабис. На 30.09.2019г. в селото, което е в община Симитли са извършени претърсвания и изземвания, като в  къща, обитавана от 64-годишна жена от селото са намерени 19 стръка канабис с общо тегло около 450 грама. В  друга къща, обитавана от 50-годишна жена от селото е намерена и иззета около 2,1 килограма суха тревиста маса, реагираща положително на канабис. Лицата са задържани със заповед за задържане до 24 часа. По случаите са образувани досъдебни производства. Работата продължава", "date": "2019.10.01", "title": "Хванаха баби с канабис, арестуваха ги"}
{"url": "https://www.monitor.bg:443/bg/a/view/shofioryt-ot-stolipinovo-ubil-dvama-s-1-55-promila-176784", "text": "19-годишният шофьор от „Столипиново”, който в неделната нощ катастрофира с „Опел корса” и уби двама младежи, е бил с 1,55 промила алкохол в кръвта, съобщиха от полицията в Пловдив. Резултатите на водача Огнян Дебелаков за дрога в кръвта още не са готови и се чака химическата експертиза. Както Агенция Монитор вече писа, младежът е купонясвал на сватба в квартала, след което с брат си близнак и с още двама младежи – на 19 и на 16г., са се качили в опела и са поели по бул. „Марица” към центъра на Пловдив. На кръстовището с бул. „Източен” шофьорът е изгубил управление върху колата и първо е отнесъл няколко колчета до велоалеята, а после се е забил в стълб за уличното осветление. Ударът е бил толкова жесток, че стълбът е прекършен в най-дебелата си и здрава част. Това, според специалисти по пътна безопасност, говори, че скоростта на шофиране най-вероятно е била между 120 и 130 км/час. При катастрофата с тежки травми оцеляха Огнян и негов спътник на 19г., които са настанени в КАИЛ в университетската болница „Св. Георги” в Пловдив. Трупът на 16-годишния бе открит 9 часа след катастрофата, тъй като при удара най-малкият спътник е изхвърчал от колата с такава сила, че е паднал в коритото на река Марица. На сутринта, когато двамата оцелели се освестили, признали, че в автомобила е имало и четвърти човек. Междувременно на 112 постъпил сигнал за откритото тяло и младежът бил изваден от реката. На сутринта след трагедията били арестувани бащата на 19-годишния шофьор и той самият, тъй като било установено, че е карал без книжка.", "date": "2019.10.01", "title": "Шофьорът от „Столипиново”, убил двама, с 1,55 промила "}
{"url": "https://www.monitor.bg:443/bg/a/view/globiha-stopani-skrili-prasetata-si-176789", "text": "Двама стопани в Русенско са глобени за укриване на прасета, съобщи на днешното заседание на епизоотичната комисия в Русе директорът на Областната дирекция по безопасност на храните д-р Георги Дяков. Получени са били сигнали, че в стопанства от тип „заден двор“ в град Бяла и село Ново село има неумъртвени свине. При проверката на място се оказало, че става въпрос за три животни – две в Ново село и едно в Бяла. Те са били унищожени по хуманен начин. Д-р Дяков обясни, че глобата при подобни случаи е от 500 до 1000 лева. На заседанието стана ясно също, че управата на свинекомплекса в Бръшлен, който бе засегнат от африканската чума, има подадена жалба в съда. Според стопаните стоковите им животни не са оценени правилно и обезщетението за тях е значително занижено. Индустриалната ферма е най-голямата у нас, поразена от болестта. В нея бяха унищожени 40 000 животни. Д-р Дяков поясни, че предстои по казуса с оценката на стоковите животни в обекта да се произнесе експерт. Русенска област е най-засегната у нас от африканската чума. Само в трите големи свинекомплекса – в селата Бръшлен, Голямо Враново и Николово, бяха избити над 85 000 животни.", "date": "2019.10.01", "title": "Глобиха стопани,  скрили прасетата си"}
{"url": "https://www.monitor.bg:443/bg/a/view/kevin-kostnyr-sydi-filmovi-razprostraniteli-za-12-mln-176758", "text": "Холивудската звезда Кевин Костнър подаде съдебен иск срещу разпространителните компаниите Cobalt Pictures, Kew Media Group и всички свързани с тях фирми заради пропуснати печалби от филма му „Свободна територия“. Актьорът, който освен, че застана пред камерата, режисира заглавието ще търси 12 милиона долара пропуснати печалби. Лентата прави премиерата си през 2003 г., като бюджетът й е едва 28 милиона. Част от тези средства, твърди Костнър, са дадени от самия него. От световния боксофис той е изкарал малко над 68 милиона, общите печалби на филма глобално гравитират около 250 млн долара, пише The Hollywood Reporter. Според Костнър, той е изгубил около $9,7 млн., тъй като разпространителите не са давали точни отчети къде и срещу какви суми се излъчва „Свободна територия“. Според договорните им отношения, актьорът и режисьор е трябвало да получава 70 на сто от печалбите.", "date": "2019.10.01", "title": "Кевин Костнър съди филмови разпространители за $12 млн."}
{"url": "https://www.monitor.bg:443/bg/a/view/proverjavat-smyrtta-na-11-mesechno-dete-v-mbal-razgrad-176792", "text": "Експерти на Регионалната здравна инспекция са влезли във вторник предиобед в МБАЛ \"Св. Иван Рилски\" и са извършили проверка във връзка със смъртта на 11-месечно момченце, съобщи пред \"Монитор\" изпълнителният директор на здравното заведение д-р Гечо Жеков. По нареждане на РЗИ окончателните резултатите от проверката ще бъдат оповестени след ок. 2 седмици едва след като излязат и резултатите от аутопсията на малкия пациент. За кончината на детето, което е било пациент на здравното заведение съобщи в профила си във фейсбук майка му Йоана Николова. По думите на жената на 15 септември т. г. малкият Павел вдигнал температура - 39 градуса. Закарали го в спешно отделение, приели го в \"Педиатрията\" с диагноза пневмония. На 21 септември детето започнало да повръща, имало и диария. Майката твърди, че докторката, чието име не се споменава, го изписала без да се направи снимка на дробовете. Препратила родителите в \"Спешно отделение\" за да вземат направление за \"Инфекциозно\", а там Павел починал три дни по-късно. Жената твърди, че в епикризата от детското отделение е било записано, че няма придружаващи заболявания, докато от \"Инфекциозно\" вписали, че е с двустранна пневмония, остра дихателна и сърдечна недостатъчност, мозъчен оток и анемия. Четири дни по-късно била съставена нова епикриза, с допълнено придружаващо заболяване Синдром на Рей. \"Как и кой реши, че детето ми има някакви заболявания и Синдром на Рей, при положение, че аутопсията все още не е излязла окончателно. И ако ги е имало защо никой доктор не ми каза.\" - пише във фейсбук опечалената майка. Извършена е проверка от РЗИ, направихме и вътрешна проверка, има много спекулации, но ще коментираме случая едва след като имаме окончателните резултати от аутопсионния материал, коментира д-р Гечо Жеков. Аутопсията е била извършена от доцент от Варна, от лекуващата лекарка са снети обяснения. \"Лечението е проведено, детето е лекувано както трябва, но е имало увреждане, не са му били правени нужните имунизации, касае се и за аденовирусна инфекция.\" - допълни ръководителят на здравното заведение.", "date": "2019.10.01", "title": "Проверяват смъртта на 11-месечно дете в МБАЛ - Разград"}
{"url": "https://www.monitor.bg:443/bg/a/view/chervei-tekat-ot-cheshmi-vyv-vraca-176782", "text": "Червеи изтичат от дворните чешми във Враца. Два сигнала за „изтичането на пълзящите са получени само за месец, съобщи Би Ти Ви. Дължината на червеите надхвърля 20 см. Хората се притесняват за качествот на питейната вода и не са сигурни, дали тя става за пиене. Пробите, взети от РЗИ-Враца сочат, че показателите на водата са в норма. Според шефката на инспекцията, червеите са така нареченият вид „конски косъм“, които живеят в чисти води. По думите ѝ те са безвредни за човешкия организъм, но не е приемливо те да изтичат от водопреносната мрежа. Тя обясни, че най-честият начин, по който се пренасят паразитите във водата, е чрез яйца. По думите й е разпоредена проверка на ВИК, която да провери качеството на водата. Резултатите от пробите ще бъдат качени на сайта на регионалната инспекция. Други експерти обясниха, че в града няма пречиствателна станция за питейна вода, а само за отпадна. В районите, където са намерени червеите, ще бъде засилено хлорирането на водата.", "date": "2019.10.01", "title": "Червеи текат от чешми във Враца"}
{"url": "https://www.monitor.bg:443/bg/a/view/posledno-horo-v-svetovnata-banka-za-kristalina-georgieva-ot-dnes-v-mvf-176783", "text": "От първи октомври Кристалина Георгиева встъпи в длъжността на управляващ директор на Международния валутен фонд (МВФ). \"За мен е голяма чест да съм избрана за следващ управляващ директор на Международния валутен фонд (МВФ)\", се казва в изявление на Кристалина Георгиева, разпространено от пресслужбата на Фонда.  \"Искам да благодаря на членовете на Фонда в цял свят и на Изпълнителния съвет за получената подкрепа и за оказаното ми доверие. Нека започна с отбелязването какъв късмет имам, че моята приятелка Кристин Лагард беше мой предшественик“, казва Георгиева. „Поемам новата си роля ясно осъзнавайки предстоящите големи предизвикателства. Световният икономически растеж продължава да разочарова, търговските напрежения се запазват, а дълговото бреме нараства в много страни“, допълва тя. „За готовността ни да действаме от решаващо значение е опазването на финансовата сила на Фонда, както и подобряването на усилията му за надзор и развитие на капацитета“, допълва Георгиева. Кристалина Георгиева бе изпратена подобаващо в предишната си работа в Световната банка. Близо хиляда служители се събраха във фоайето на сградата във Вашингтон в петък. Кадрите обаче бяха разпространени чак днес. Изненадата включваше изпълнение на български народни танци, в които се включи и самата Георгиева. Българката беше главен изпълнителен директор на Световната банка. Народните ни традиции присъстваха и в посещението на Кристалина Георгиева на новото й работно място. За официалната вечеря по поемане на поста директор на Международния валутен фонд тя избра костюм, украсен с български шевици. Това е изключителен момент за мен, но той е чест за целия ни народ. Гордея се, че съм българка, а вашата подкрепа е голяма отговорност. Ще направя всичко по силите си да представлявам страната ни успешно, изпълнявайки задълженията си всеки ден\", каза Кристалина Георгиева. Дъщерята на президента на САЩ Доналд Тръмп - Иванка поздрави българката Кристалина Георгиева, която беше избрана за управляващ директор на Международния валутен фонд. Кристалина Георгиева получи поздравления от лидери в целия свят, а в новата си работа бе посрещната с аплодисменти.", "date": "2019.10.01", "title": "Последно хоро в Световната банка за Кристалина Георгиева, от днес - в МВФ"}
{"url": "https://www.monitor.bg:443/bg/a/view/uchebnata-godina-v-su-zapochna-za-4455-pyrvokursnici-176791", "text": "Учебната година СУ „Св. Климент Охридски“ започна за 4455 първокурсници. 29 от тях са лаурети от олимпиади и получиха студентските си книжки от ректора на Алма матер проф. дфн Анастас Герджиков и вицепрезидентът Илияна Йотова. В тържественото си слово по случай откриването на учебната година в най-стария университет у нас ректорът засегна темата за незапълнените места във ВУЗ-вете и подчерта, че те няма как да бъдат критерий за каквото и да било, тъй като представляват аритметичната разлика между броя на одобрените места и на приетите студенти. „Ако догодина одобрените места се утроят, незапълнените места ще бъдат много повече от тази година, дори да бъдат приети два пъти повече студенти.“, заяви в словото си Герджиков. Затова и според него трябва да се сравнява броя на приети студенти, а не на свободните места. Той обаче също намалява. Ректорът на СУ заяви, че апокалиптичната картина на висшето образование у нас е намерила своята кулминация в заглавието „Как катастрофира висшето образование в България – щом най-старият и авторитетен университет в България не успява да събере желаещи да следват, какво остава за другите!“, чийто автор в преподавател от университета. „В статията се описват знаци на надвисналия над висшето образование апокалипсис, между които насочването на българските студенти към чуждестранни висши училища, неспособността на българските университети да привлекат чуждестранни студенти поради липсата на курсове на английски език, гарантираното завършване на всеки записан за студент, поради това, че ако студентът бъде скъсан, се губи финансирането, и, конкретно за Софийския университет – че вече буквално отговаря на името си, защото доста повече от половината студенти са софиянци, а разкриването на специалност „Медицина“ е грешка, защото няма ресурс за това обучение и затова желаещите са малко.“, представи накратко четивото ректорът и обори неговото съдържание. Герджиков отрече, че твърдението, че студентите в българските висши училища намаляват, защото предпочитат да учат в чужбина. Удостоверенията, издадени от МОН на зрелостници да участ другата, е намалял от 5000 на 3500. „Това спад с 30 процента – спад, какъвто няма в нито едно българско висше училище.“, заяви Герджиков и посочи, че причината за рязкото намаляване на кандидат-студенти в чужбина е демографската криза. В същото време чуждестранните възпитаници на Алма матер нараства. Тази учебна година те са над 1300 студенти, което е над 6 % от общия брой на студентите. „Причината е, че специалности и програми на английски, а и на други езици, не липсват – всъщност те са десетки.“, заяви ректорът на СУ. Кандидатствалите и записалите се в Алма матер през тази академична година са се увеличили. Демографската криза е причината за намалелия брой завършващи средно образование, а оттам и за намалелия брой на българските студенти и у нас, и в чужбина, посочи Герджиков. По думите му проблемът е не в броя на младежите, които ще продължат с висше образование, а броят на трудещите се. „Заетите лица са два пъти по-малко от хората, които издържат – деца, пенсионери и неработещи. Това съотношение е пагубно за икономиката на страната и в бъдеще ще се влоши.“, заяви той. Повишаването на производителността на труда можело да се постигне само с образование и наука. „Вместо да охулваме висшето си образование, трябва да го стимулираме по всякакъв начин. Вместо да повтаряме мантрата за нуждата от иновации, трябва да стимулираме научните изследвания, без които никакви иновации няма да има.“, каза още в словото си ректорът на Алма матер.", "date": "2019.10.01", "title": "Учебната година в СУ започна за 4455 първокурсници "}
{"url": "https://www.monitor.bg:443/bg/a/view/jurnalisti-ot-bnr-poiskaha-100-dni-tolerans-za-shefa-na-radioto-176786", "text": "Журналисти от БНР поискаха от СЕМ да даде 100 дни толеранс на генералния директор Светослав Костов, в които той да реализира идеите си, заложени в концепцията му. Това се случи по време на контрапротест в понеделник сутрин, в който те изразиха подкрепата си за шефа на радиото. Проявата им бе в отговор на призива от миналата седмица от СЕМ до края на тази Костов да си подаде оставката. Причината – спирането на сигнала на програма „Хоризонт“ и твърденията на група журналисти от радиото начело със Силвия Великова, че били обект на цензура. Самият Костов заяви, че няма да се оттегли от поста и посочи, че не е получил право на отговор на твърденията на хората, говорили пред СЕМ и представили се за редколегия на БНР. Потърсен за коментар, той отново посочи вчера, че няма да подаде оставка и допълни, че е бил избран за шеф на радиото от СЕМ с концепция с работното заглавие „Нереформираното радио“. В същото време проблемите са започнали именно, когато с екипа си е стартирал реформите и са започнали да търсят отговори на въпроса защо хора на една и съща длъжност в БНР получават коренно различни възнаграждения. „Основен проблем, който се опитваме да изясним, е как при една и съща длъжност и горе-долу при едно и също натоварване първо има разминаване в заплатата, след това има огромна разлика в хонорарите на служителите. „Може би проблемите наистина започнаха тогава, когато решихме да отворим образно казано кутията на Пандора. Да гледаме защо радиото е в дефицит за първи път в историята си, кой го докара до там, да разглеждаме неизгодните договори, сключени от бившето ръководство“, каза той пред „Монитор“. Той потвърди и твърденията си по-рано през деня пред dariknews.bg, че полицията разследва побой в нюзрума на програма „Хоризонт“ на БНР отпреди седмица. Проверката се води от 4-то РПУ, а поводът за нея е грозна сцена, при която деверът на Силвия Великова – редакторът в програмата Добрин Йотов, е нападнал репортера Добромир Видев. Костов посочи, че е изискал писмени обяснения за случилото се от двамата журналисти и до дни ще бъде взето решение какви ще са последствията. Паралелно се водело и разследването на полицията. До сблъсъка се стигнало, след като Видев поискал да разбере защо два негови материала не са били пуснати. Според свидетелските показания тогава Йотов, който е редактор на новините, му налетял и започнал да го души. Репортерът си извадил медицинско свидетелство в „Пирогов“, но сигналът в полицията е подаден не от него, а от дежурния полицай в спешната болница.", "date": "2019.10.01", "title": "Журналисти от БНР поискаха 100 дни толеранс за шефа на радиото"}
{"url": "https://www.monitor.bg:443/bg/a/view/helyn-miryn-krasotata-e-shantavo-neshto-176712", "text": "Британската суперзвезда Хелън Мирън не е съгласна с общоприетите представи за красота. 74-годишната актриса е на мнение, че хубостта е нещо повече от някаква фасада. \"Винаги съм си мислила, че красотата е шантаво нещо. Не трябва да забравяме, че има страшно много начини да бъдем и да се чувстваме прекрасни!\", сподели тя. Мирън за пореден път дефилира на ревюто на \"Л'Ореал\" в рамките на Седмицата на модата в Париж и сподели някои мисли относно женската красота пред списание Harper's Bazaar. Тя изтъкна още, че козметичната индустрия все още е длъжник на жените на нейната възраст.", "date": "2019.10.01", "title": "Хелън Мирън: Красотата е шантаво нещо"}
{"url": "https://www.monitor.bg:443/bg/a/view/alma-mater-otkriva-uchebnata-godina-176778", "text": "Софийският университет открива официално новата академична година днес. В началото на тържествената церемония ректорът проф. Анастас Герджиков, членовете на Академичния съвет на Софийския университет и вицепрезидентът Илияна Йотова ще поднесат цветя пред паметниците на Евлоги и Христо Георгиеви. Ректорът ще открие академичната учебна година със слово и ще представи деканите на факултетите на Софийския университет. Приветствие към академичната младеж ще поднесе и гостът на церемнията вицепрезидентът Илияна Йотова, съобщиха от СУ.", "date": "2019.10.01", "title": "Алма матер открива учебната година"}
{"url": "https://www.monitor.bg:443/bg/a/view/djonsyn-s-novi-idei-za-spornija-brekzit-176775", "text": "Шефът на британското правителство Борис Джонсън възнамерява през следващите няколко дни да представи на Европейския съюз официалните предложения на своето правителство по отношение на условията за предстоящото отделяне на кралството от ЕС. Това съобщи във вторник The Times, според което Джонсън освен всичко друго ще се обърне към ЕС с искане да предотврати поредното забавяне на Брекзит. Според изданието оттеглянето на страната от Европейския съюз на 31 октомври, както Джонсън обеща на британците, ще бъде едно от условията, които премиерът ще постави на ръководителите на европейските правителства. Това ще повлияе сериозно на хода на политическата борба в самата Обединеното кралство, тъй като в момента опозиционните партии и редица бивши сътрудници на Джонсън настояват Брекзит да бъде отложен за най-малко три месеца - до 31 януари 2020 г. Според така наречения закон на Бен, приет миналия месец от британския парламент, правителството ще бъде задължено да помоли Брюксел да отложи Брекзит, ако не може да се съгласи с ЕС относно условията на \"развода\" до 19 октомври. В същото време според The ​​Times, ако Европейският съюз откаже да предостави на Лондон такова отлагане, Джонсън всъщност ще заобиколи закона и ще постави Камарата на общините пред избора: или да одобри нова сделка с Брюксел, или да се примири с Брекзит без сделка. Ирландски въпрос В същото време все още не е известно как европейските столици ще реагират на онези условия, които Джонсън ще включи в сделката си. Според The ​​Daily Telegraph, той ще предложи на ЕС своето виждане за алтернатива на режима за обратно спиране, който трябва да осигури прозрачност на границата на остров Ирландия след Брекзит. Бекстоп, който е част от споразумението, постигнато между правителството на ЕС и предшественика на Джонсън Тереза ​​Мей, остава основната спънка в преговорите за Лондон с ЕС. Според Джонсън \"бекстоп\", както Брюксел настоява, ще бъде \"антидемократичен и неадекватен на суверенитета на Обединеното кралство като държава\", тъй като предполага, че Северна Ирландия ще остане част от единния пазар за неопределено време, но останалата част ще излезе царство. Според британски публикации, Джонсън възнамерява да предложи на ЕС да създаде единна икономическа зона на остров Ирландия, в рамките на която ще бъде възможно свободното движение на храни и селскостопански продукти. Страните ще разработят и общи митнически правила за други категории стоки, преминаващи границата между Република Ирландия, оставащи в ЕС, и Северна Ирландия, напускащи ЕС, заедно с Великобритания. Според ирландските медии се разработва и възможността за създаване на специални \"центрове за митническо освобождаване\" от двете страни на границата, но не и върху самата нея, което би противоречало на подписаното през 1998 г. споразумение в Белфаст, което направи възможно политическо уреждане на конфликта в Северна Ирландия. Внимателен оптимизъм \"Аз съм предпазлив оптимист\", каза Джонсън, изказвайки се в понеделник в Манчестър, който според The ​​Daily Telegraph се подготвя да представи своите предложения на европейските лидери по телефона във вторник. \"Предприехме някои значителни стъпки и сега чакаме нашите европейски приятели те ще ни отговорят и ще кажат дали са готови да ни помогнат и заедно да търсят правилния компромис. Независимо какво се случва, ние ще напуснем ЕС на 31 октомври.", "date": "2019.10.01", "title": "Джонсън с нови идеи за спорния Брекзит"}
{"url": "https://www.monitor.bg:443/bg/a/view/kitajskijat-komunizym-na-70-godini-176777", "text": "В Китай започна днес тържественото отбелязване на 70 години от идването на власт на комунистическия режим, предаде Франс прес. Китай отбелязва днес 70 години от основаването на Китайската народна република, провъзгласена от комунистите през 1949 г. В чест на годишнината на площад \"Тянанмън\" бяха изстреляни 70 топовни залпа, Пекин позиционира парада и другите тържества като триумфален празник на икономическия си растеж през последните седем десетилетия, както и подчертава важността на единната територия и национализма. \"Единството е желязо и стомана. Единството е източник на сила\", подчерта Си Цзинпин в речта си. Той също е направил препратка към самоуправляващия се остров Тайван, който Пекин все още вижда като част от територията си в очакване на обединение. \"Пълното обединение на родината е неизбежна тенденция... никой и никаква сила не могат да я спрат\", изтъкна той.", "date": "2019.10.01", "title": "Китайският комунизъм на 70 години "}
{"url": "https://www.monitor.bg:443/bg/a/view/neobozrimijat-svjat-na-kolio-k-prevzema-ndk-176754", "text": "Серия от графики и живописни платна, които не са показвани в мащабната ретроспективна експозиция на художника Кольо Карамфилов (1963-2014) в Градската галерия в Пловдив през януари, са сред акцентите в изложбата „Необозримо за Кольо К.” в Артгалерията на НДК. Любителите на изкуството ще могат да видят селекцията от картини на отишлия си без време пловдивски творец, предоставени от колекционери и галеристи, от 4 до 20 октомври. Официалното откриване е в петък от 18.30 ч. Изложбата ще очертае разноликото творчество на Кольо К. в неговия иначе „необозрим свят”. Ще бъдат показани ранни произведения в различни жанрове като живопис, графика, скулптура, инсталации. „Творчеството на Кольо Карамфилов е поетически сложно и дълбоко. Той е сред най-обичаните български художници, работеше с най-различни техники, правеше от всичко изкуство. Включихме в изложбата много ранни негови неща – графики още от времето, когато се подписваше като Николай Карамфилов. Има една много интересна комбинация между пластика и рисунка и, разбира се, големи живописни произведения, в които могат да се види целият този свят от символи, знаци, послания на Кольо Карамфилов”, споделя проф. Галина Лардева – изкуствовед и куратор на изложбата „Необозримо за Кольо К.”. На изложбата в НДК ще бъдат показани и откъси от филми за и с участието на Кольо Карамфилов, който бе съпруг на актрисата и режисьор Лиза Шопова. На откриването ще има премиера двуезичен каталог, който съдържа биографични данни за художника и представя произведения от неговото творчество. Проектът се осъществява от Фондация „Култура и съвременност“ в партньорство с галерия U.P.A.R.K. и е част от официалната програма на Европейска столица на културата – Пловдив 2019. НДК е партньор на проекта в частта с представянето му в София. Посетителите ще могат да видят изложбата всеки ден от 5 до 20 октомври в Артгалерия – НДК между 11.00 и 18.00 ч. Входът е свободен.  ", "date": "2019.10.01", "title": "Необозримият свят на Кольо К. превзема НДК"}
{"url": "https://www.monitor.bg:443/bg/a/view/sa-sht-sys-sankcii-sreshtu-ruskite-trolove-176776", "text": "САЩ наложиха санкции на няколко руски физически и юридически лица, сред които и бизнесменът Евгений Пригожин, който е близък до Кремъл. Санкциите се въвеждат заради опит за повлияване на междинните избори за Конгрес в САЩ през ноември 2018 г. - т.нар. избори по средата на мандата, на които се подновяваше съставът на Камарата на представителите и част от Сената, предадоха световните агенции. Мерките са първите в рамките на президентски указ от септември миналата година, предвиждащ санкции при опит за намеса в изборния процес. Пригожин вече беше обвинен в рамките на разследването на американския специален прокурор Робърт Мълър за руската намеса в американските президентски избори през 2016 г. с цел подпомагане на Доналд Тръмп да победи. Тогава разследващите казаха, че руската Агенция за интернет изследвания, финансирана от Пригожин, е била замесена в опита за намеса в изборите. Министерството на финансите на САЩ обяви, че налага нови ограничения върху активи на Пригожин, включително няколко частни самолета и яхта заради опит за намеса в изборите миналата година. Министерството на финансите допълва, че няма индикации, че Пригожин, въпреки опитите си, е успял да навреди на изборната инфраструктура с цел възпрепятстване на гласуването или повлияване на броенето на гласовете. Министерството на финансите налага санкции и на шестима служители на Агенцията за интернет изследвания, както и на регистрираните на Сейшелските острови компании Аутолекс транспорт, Бератекс груп и Линбург индъстрийз, за които се смята, че са свързани с Пригожин. Самият Тръмп е поискал помощта на австралийския премиер и на други чуждестранни лидери във връзка с руското разследване, предаде АП. Агенцията се позовава на изявление на американското министерство на правосъдието. Тръмп е поискал от чуждестранните лидери да помогнат на главния прокурор Уилям Бар да се сдобие с информация за началото на разследването за руска намеса на американските президентски избори през 2016 г.  Междувременно Руди Джулиани, личният адвокат на американския президент Доналд Тръмп, получи вчера призовка да представи пред Конгреса документи във връзка с украинската афера, предаде АФП. В призовката конгресмените изтъкват, че евентуален отказ на Джулиани да представи исканите документи ще представлява възпрепятстване на разследването, което може да доведе до импийчмънт на президента Тръмп. Джулиани разполага със срок до 15 октомври да представи документите. Хънтър Байдън е бил член на управителния съвет на украинска газова компания по времето, когато баща му беше вицепрезидент на Съединените щати. Американският президент Доналд Тръмп възложи на личния си адвокат Руди Джулиани да събере информация за дейността на Хънтър Байдън в Украйна. В изпълнение на поставената от Тръмп задача Джулиани, който е бивш кмет на Ню Йорк, се е срещнал с няколко украински служители. Той заяви, че е съгласувал действията си с американския Държавен департамент.", "date": "2019.10.01", "title": "САЩ със санкции срещу руските тролове "}
{"url": "https://www.monitor.bg:443/bg/a/view/azar-shte-se-razvihrja-tazi-vecher-v-shampionskata-liga-programa-176718", "text": "Многомилионната покупка на „Реал“ (М) Еден Азар се закани да се реваншира на феновете в мача срещу „Брюж“ от Шампионската лига. Вторият двубой за испанския гранд от груповата фаза е тази вечер, като белгиецът търпи доста критики за изявите си от началото на сезона. „Знам, че хората очакват много повече от мен, аз също, призна Азар. - Ще дебютирам за „Реал“ на „Сантяго Бернабеу“ в мача срещу „Брюж“ и се надявам това да стане с много голове и изразителна победа. След загубата в Париж сме длъжни да се реваншираме на феновете, а аз да покажа истинските си възможности“, коментира Азар. Група А 19:55 ч. Реал (М) – Брюж  Галатасарай – ПСЖ Група В 22 ч. Тотнъм – Байерн  Цървена звезда – Олимпиакос Група С 19:55 ч. Аталанта – Шахтьор (Д)  22 ч. Манчестър Сити – Динамо (З) Група D 22 ч. Ювентус – Леверкузен  Локомотив (М) – Атлетико (М)", "date": "2019.10.01", "title": "Азар: Ще се развихря тази вечер в Шампионската лига (ПРОГРАМА)"}
{"url": "https://www.monitor.bg:443/bg/a/view/systojanieto-na-dvamata-postradali-v-tec-a-v-gylybovo-ostava-tejko-176779", "text": "Състоянието на двамата работници, които пострадаха вчера остава тежко. Единият от тях е в кома със силна токсикация и на командно дишане, съобщава БНТ. Състоянието на другия работник, който беше с мозъчно сътресение, снощи се е влошило. Наложи се спешна мозъчна операция. Лекарите в болницата в Стара Загора се борят за живота на двамата работници, които пострадаха вчера около 16:30 в ТЕЦ „ЕЙ И ЕС Гълъбово”. Те са извършвали ремонти дейности и при отварянето на шахтата на единия от работниците му прилошава и пада в нея. Колегата му се опитва да помогне и той също пада. Образуваното досъдебно производство е за средна телесна повреда, причинена по непредпазливост. Но дали това е причината, тепърва ще се уточнява, след като излезе и становището на инспекцията по труда. От \"ЕЙ И ЕС\" излязоха с позиция, че са направили всичко възможно, работниците максимално бързо да бъдат транспортиране в болницата и казаха, че са готови да поемат и разходите за цялостното им лечение.  ", "date": "2019.10.01", "title": "Състоянието на двамата пострадали в ТЕЦ-а в Гълъбово остава тежко"}
{"url": "https://www.monitor.bg:443/bg/a/view/glavnijat-prokuror-sotir-cacarov-e-na-poseshtenie-v-germanija-pridrujavan-ot-zamestnicite-si-ivan-geshev-i-asja-petrova-176780", "text": " Главният прокурор Сотир Цацаров е на официално посещение в Германия по покана на федералния прокурор д-р Петер Франк. В Карслруе, където е седалището на Федералната прокуратура, българският главен прокурор е придружаван от заместниците си във ВКП и ВАП Иван Гешев и Ася Петрова. В рамките на визитата бяха проведени срещи с председателя на Федералния Върховен съд на Германия г-жа Бетина Лимперг, със съдията от Конституционния съд г-жа Сибиле Кесал-Вулф, с главните прокурори на Манхайм Александер Шварц и на Карлсруе д-р Уве Шлосер. Сред основните теми, дискутирани по време на разговорите, са съвременните аспекти на тероризма и международните измерения на организираната престъпност, както и сътрудничеството между правоохранителните органи в противодействието им. Настоящата трета среща между главните прокурори на България и Германия е продължение на успешното сътрудничество на двете прокуратури. Първата бе в Карлсруе през ноември 2017 г. а през юни 2018 г. д-р Петер Франк бе на посещение в София. Федералната прокуратура в Германия е със седалище в Карлсруе, където се намират и Федералният Върховен съд и Конституционният съд. Федералната прокуратура има изключителна компетентност по отношение на наказателното преследване на тероризъм и другите престъпленията против републиката.", "date": "2019.10.01", "title": "Главният прокурор Сотир Цацаров е на посещение в Германия, придружаван от заместниците си Иван Гешев и Ася Петрова"}
{"url": "https://www.monitor.bg:443/bg/a/view/gonjat-ot-rabota13-000-ruski-chinovnika-176790", "text": "Масови съкращения в редиците на руските държавни служители бяха анонсирани официално от властите на страната. Очаква се без работа да останат около 13 000 чиновника. Сериозните съкращения в държавния апарат се правят с цел е увеличаване на заплатите на останалите служители до конкурентно ниво. Освободените чиновници ще получат компенсации, като за изплащането им от бюджета ще бъдат заделени 4,8 млрд. рубли или близо 68 млн. евро. В момента средната заплата в държавния сектор е 43 400 рубли /615 евро/, като от 1 октомври влиза в сила индексация на възнагражденията във Външното министерство и други дипломатически служби. По-рано стана ясно, че  част от руските държавни служители в най-скоро време могат да бъдат преведени на 4-дневна работна седмица. Това предвижда пилотен проект на Министерството на труда. Целта на експеримента е да се оценят плюсовете и минусите на съкратения график, който в бъдеще може да бъде въведен за всички работещи в страната. Освен чиновниците се планира в пилотния проект да бъдат включени и трудещите се в 266 компании, които в момента са част от националната програма „Производителност на труда и поддържане на заетостта“. Това са предприятия, работещи предимно в сферата на селското стопанство, научната и техническа дейност, както и строителството. В същото време социологическо проучване, направено през юни т.г., показа, че руснаците категорично отхвърлят идеята за въвеждане на 4-дневна работна седмица.", "date": "2019.10.01", "title": "Гонят от работа 13 000 руски чиновници  "}
{"url": "https://www.monitor.bg:443/bg/a/view/5-prichini-za-jenskata-iznevjara-176760", "text": "Какво може да ни подтикне към изневяра? Макар че обществото (а и самите ние, когато събитията не се случват на нас) бърза да заклейми размяната на ласки с човек извън връзката като „грозно“ и действие, което може да бъде извършено или от „съвършен глупак, прасе“ или от „неподправена к*рва“, то обикновено зад кулисите се крият немалко причини за подобно решение. Въпреки че мъжете по-често се спрягат като неверници, в бъдеще дамите ще изневеряваме все повече, казват експерти, цитирани от medium.com. Сред причините за това, посочват те, е развитието на интернет, който помага на дамите по-лесно да търсят и съответно намират по-подходящ за тях партньор от настоящия им. В същото време жените стават все по-независими финансово, като постепенно расте броят представителки на нежния пол, които заемат мениджърски позиции. Културната промяна също е фактор, казват експертите. Тя се състои в това, че все повече дами отказват да спазват предначертаните им от остарелите норми на обществото стереотипи относно очакванията към тях. Все още се смята, че ако мъжете стигат до изневяра в желанието си за разнообразие в леглото, то при жените причините са малко по-различни. Външният вид за вас е от значение – прическа, маникюр, хубави дрехи. Чуждите мъже често се обръщат след вас, но вашият като че ли предпочита да гледа към телевизора, отколкото към вас (независимо дали сте с рокля или със спортен екип) . Когато половинката ви се интересува повече от изявите ви в кухнята, отколкото тези в леглото, значи сте попаднали в бездната на рутината. На този етап от една връзка е нормално и двамата партньори да изпитат влечение към трети човек. Често и го правят, тъй като липсата на внимание е най-силният мотив на една жена да изневери. Господа, запомнете - ако не правите комплименти и изненади на любимата си, някой мачо е готов да ви отмени от тази „тежка“ задача! Колкото и да си говорим празни приказки за любов, в основата на една връзка е сексуалният живот. Ако няма химия между партньорите, бъдещето им е обречено. Често обаче всичко започва добре, но проблемът е, че страстта не трае вечно. Както жените се оплакват от болки в главата, така и представителите на силния пол могат да използват оправдания колко са уморени. Ако това се повтаря твърде често или пък (пази Боже! ) не можете да вдигнете самолета, рано или късно приятелката ви ще се озове в обятията на някой друг. Това не означава непременно, че не ви обича, а просто има нужди (като всеки нормален индивид на планетата) . Човещинка е! Отмъщението е най-тъжната причина за женската изневяра. Когато една представителка на нежния пол бива наранена (най-често точно с изневяра) , тя прибягва до максимата „око за око“. Проблемът тук е, че в тези случаи на първия неверник не му пука особено за забежките на втория. Но пък историята познава куриозни случаи за изневяра с бащи, братя,братовчеди или всички наведнъж. Шегата настрана, ако някои видове изневяра мога да заздравят една връзка, този тип със сигурност не е от тях. Като дами не можем да кажем, че се гордеем от това. Факт е обаче, че – особено по-наивните от нас, могат да бъдат омагьосани от някой непознат чаровник, когато са под влиянието на алкохол. Спиртните напитки могат да замъглят преценката. Когато става дума за жена обаче е по-вероятно алкохолът просто да засили нейната емоционалност. Иначе казано – ако си е легнала с друг след пиянска нощ, твърде вероятно е във връзката с партньора й да е куцало нещо и преди това. Моментът, в който осъзнаеш, че си губиш времето с човек, който изповядва ценности, коренно различни от твоите и общото ви бъдеще ще бъде изковано предимно от скандали, винаги е стресиращ за една жена. Със сигурност, най-правилното решение е просто да каже „Чао“ на досегашния си любим преди да се опитва да срещне следващия. Не всички дами обаче имат смелостта веднага да сложат край и просто удължават агонията. Въпреки това вече не се чувстват емоционално обвързани с този човек, следователно си мислят, че са свободни да бъдат и с други. Накрая обаче всички може да останат наранени.", "date": "2019.10.01", "title": "5 причини за женската изневяра"}
{"url": "https://www.monitor.bg:443/bg/a/view/andrej-kovachev-evrointegracijata-e-dvuposochna-ulica-i-severna-makedonija-trjabva-da-izvyrvi-svoja-pyt-176747", "text": "Брекзит е лошият пример какво може да се случи, когато емоцията надделее над разума, казва в интервю пред \"Монитор\" евродепутатът от ЕНП/ГЕРБ - Позицията, която бе изразена след срещата при президента Радев, е очаквана, защото европейската интеграция е инструментът за преодоляване на разединението от миналото, на манипулациите и разпространението на омраза. България сключи Договор за добросъседство, в който ясно е записано, че имаме общо минало. Тук става дума за хора, принадлежащи към една история, и тук не може да има компромис по отношение на манипулирането на фактите. Искаме и винаги сме защитавали европейската интеграция, но това не е безусловно. Ние по никакъв начин не искаме да интегрираме Титовия югославски комунизъм с присъщите му манипулации в Европейския съюз. Това са най-ярките фалшификации на историята. Нали за това е интеграцията - да преодолеем всичко това. Евроинтеграцията е двупосочна улица, Северна Македония трябва да извърви своя път. Знам, че това е трудно. Все пак става дума за период от 70 години, през които няколко поколения са живели с манипулации - с фалшифициране на историята, с представянето на България в тъмни окраски. Винаги сме били описвани като лошите, които искат да окупират и да завземат територията на Северна Македония. Фактите са показали, че родителите на Гоце Делчев са българи от Кукуш. Той самият е заявил, че е българин. Затова според мен е необходимо съставът на комисията от страна на нашите партньори от Северна Македония да признаят този исторически факт. Тези данни са неопровержими, защото са приети от цялата академична общност. Надявам се на 15 октомври, когато е следващото заседание на комисията, този въпрос най-сетне да се реши. - Това наистина са едни от нещата, които е необходимо да се преразгледат, защото са сред елементите на манипулация през последните десетилетия и на това трябва да се сложи край. Само така ще се стъпи на истината. А тази промяна е свързана както с учебните програми, така и с плочи, паметници. Да не говорим, че на някои места представители на академична общност преподават по начин, характерен за комунистическия режим. Виждате, че и у нас също много трудно преодоляхме комунистическата митология. Имахме и дебат за учебните програми по история. Така че ние имаме също много неща за изчистване и в това отношение не бива да сочим само другите с пръст. Комунистическата диктатура е престъпна и ние трябва да си вземем поука. - Стигна се дотук, защото липсва смелост от страна на Северна Македония да се каже истината на глас. Когато говорим с нашите приятели и партньори от там, те признават пред нас историческите факти, но казват, че не могат да го заявят публично. Смятат, че обществото им не е готово за това. В миналото такива хора дори са били репресирани. Имало е Закон за македонската чест и който не го е спазвал, е бил вкарван в затвора. Това трябва да се припомня. Имало е репресии срещу българите и единствено европейската интеграция може да преодолее тази омраза. - Знаете, че през тази седмица са изслушванията на еврокомисарите. Европа трябва да бъде по-единна, да се поучи от грешките си. Референдумът за напускането на Европейския съюз доведе до разединение във Великобритания. Това няма да доведе до нищо добро и е лош пример за това какво може да се случи, когато емоцията вземе връх над разума. - Да останем единни, силни и ефективни. Трябва да инвестираме в иновации. Ресорът на Мария Габриел е от особена важност, за да произвеждаме конкурентоспособни стоки и услуги. Важно е да проработи кохезионната политика, да имаме инвестиции у нас. Само така високоплатените работни места ще са реалност. - Очаквам по време на кампанията наистина да бъде акцентирано на това коя партия какво е постигнала в миналото. Фактите трябва да водят избирателите, а не популизмът. Надявам се да има позитивна кампания. Роден е на 13 декември 1967 г. в София Завършил е Университета в Саарланд, Германия, доктор на природните науки В миналия състав на ЕП беше член на Комисията по външни работи и Подкомисията по правата на човека Заместник-член на Комисията по околна среда, обществено здраве и безопасност на храните Заместник-член на делегацията в Съвместния парламентарен комитет ЕС - Бивша югославска република Македония Бил е търговски директор за България на шведската фирма „Алфа Лавал Агри/Тетра Пак”, директор за ОНД на американската компания “Джон Дир Интернешънъл”", "date": "2019.10.01", "title": "Андрей Ковачев: Евроинтеграцията е двупосочна улица и Северна Македония трябва да извърви своя път"}
{"url": "https://www.monitor.bg:443/bg/a/view/jiteli-na-mladost-ne-iskat-centyra-za-narkomanii-da-e-v-kvartala-176781", "text": "Жителите на столичния квартал \"Младост\" излязоха на протест, след като стана ясно, че Центърът по наркомании ще бъде в района им. Клиниката се мести от старото си място на ул. \"Пиротска\" в двора на УМБАЛ \"Света Анна\", съобщи bTV. Протестиращите обясниха, че центърът на метри от блоковете и съвсем близо до детска градина. Родителите подчертаха, че са забранили на своите деца да минават близо до клиниката. Според хората от района, вече има кражби от автомобили. Намирали и опаковки от метадон. Според протестиращите, клиниката трябва да се намира на място, което не е в жилищна среда. Освен това те настояват, че общината е взела решение центърът да се намира в „Младост“ без да се допита до хората от квартала. Директорът на държавната болница за лечение на наркомании и алкохолизъм д-р Владимир Николов пък коментира, че се чувства разочарован от случващото се, тъй като според него липсва състрадание и солидарност към борещите се със зависимости.", "date": "2019.10.01", "title": "Жители на „Младост“ не искат Центъра за наркомании да не е в квартала"}
{"url": "https://www.monitor.bg:443/bg/a/view/svaljat-spin-ofa-na-malki-sladki-lyjkini-ot-ekran-176743", "text": "Спин-оф продукцията на „Малки сладки лъжкини“ - The Perfectionists (Перфекционистите) спира да се излъчва. До това решение стигнаха шефовете на кабелната телевизия Freeform, които излъчваха епизодите, както на новия сериал, така и на оригиналната история за четирите гимназистки, разследващи смъртта на тяхна приятелка. Ниският рейтинг е посочен като причина за липсата на подновен договор с екипа на The Perfectionists. Едва 600 хиляди зрители на епизод е събирал сериала пред малкия екран, за сравнение „Малки сладки лъжкини“ е бил следен от 2 милиона души. И двете цифри са изчислени на база на седмични гледания. Спин-оф проектът бе одобрен през месец май 2018 г., година след като бе излъчен и последния епизод от седмия сезон на „Малки сладки лъжкини“. Новата поредица се фокусираше върху две от героините – Алисън Дилорентес (Саша Питърс) и Мона Вандеруол (Джанел Париш), които работят в университет. Историята се разгърна в едва 10 епизода.", "date": "2019.10.01", "title": "Свалят спин-офа на „Малки сладки лъжкини“ от екран"}
{"url": "https://www.monitor.bg:443/bg/a/view/slynchevo-s-letni-temperaturi-176773", "text": "В първия ден на октомври времето ще е слънчево с летни температури. След обяд ще има временни увеличения на облачността, но ще бъде без валежи.. Максималните ще са между 25° и 30°, съобщава НИМХ за \"Фокус\". По Черноморието ще е предимно слънчево. До обяд вятърът ще е слаб от север, след пладне ще се ориентира от изток-югоизток и ще се усили. Максималните температури ще са 24 - 27°. Температурата на морската вода е 21-22°. Вълнението на морето ще е 1 - 2 бала. Над планините ще е слънчево, след обяд ще има временни увеличения на облачността. Без валежи. Ще духа умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°. Лятото продължава и в сряда, и в четвъртък с температури около 30 градуса. В четвъртък следобед ще започне захлаждане, което ще се усети още в петък, когато температурите през деня ще паднат до 16 градуса. Валежи ще има почти в цялата страна, ще преминат от запад на изток. През почивните дни ще спре да вали, но ще остане хладно с дневни температури около 20 градуса. „По отношение на валежите през октомври ще са нормални и по-ниски от нормалните. Има разминаване в прогнозите за температурите”, обясни климатологът Георги Рачев пред NOVA.. Според прогнозите му зимата тази година в Европа ще е топла, а в България ще е нормална, а може и малко по-топла.", "date": "2019.10.01", "title": "Слънчево с летни температури"}
{"url": "https://www.monitor.bg:443/bg/a/view/kutevizmi-sreshtu-peevski-176772", "text": "Има полезни и безполезни хора в опозицията. Депутатът от левицата Антон Кутев не е от първите. Нещо като реформатор, нещо като вътрешен опозиционер, нещо като нищо – той не спира да се лее в публичното пространство. Няма лошо, щом го влече, а и щом съпартийците му го поощряват да излага и тях, покрай себе си.  Лаладжиите също трябва да имат поле за изява. Ето затова  Кутев има възможността да тълкува на воля процесите в БСП, макар той самият никога да не предлага решения. Комплексът за малоценност е разпространено явление. Затова на страдащите от него се препоръчват подобни действия, за да не стигат до крайности. Съдейки по някои изяви на Кутев обаче, можем да достигнем до извода, че ситуацията вече е преминала фазата, в която може да бъде овладяна. Така някои откровени тъпизми се превръщат в кутевизми (кутовизми). Демонстрация на тази посредствена категория празни мисли, е и последната засега изява на господина – за изданието на газовия барон Сашо Дончев – „Сега”. Не е много сигурно, че точно в този момент Кутев не се „кутка” в някоя друга подобна медия бухалка – например „Капитал”, „Дневник”, „Медиапул”. Практиката показва, че медиите на задкулисието си подават топката, така че не е изключено и друг да пожелае да ретланслира догадките на Антон Велики за омразния враг на олигархията – депутата Делян Пеевски. „За мен е очевидно, че Делян Пеевски има тежко влияние върху съдебната система на различни нива. Дали това влияние е до степен на пълно подчинение, или е частично, е отделен въпрос, но виждам, че той го има”, лъже Кутев, без да му мигне окото. След което мисълта му се отплесва и мята нова порция \"кутовизми\" - за някакъв привидял му се монопол от страна на Пеевски върху медиите. Нонсенс отвсякъде. Как при такъв \"сериозен контрол\", не минава ден без някой самозабравил се политик, агент на ДС като Илиян Василев или крив политолог като Евгений Дайнов, да не оплюе Пеевски. За безбройните фейкове да не говорим. Всичко това, ако цитираме Кутев, \"изкривява демократичната система на страната и това вече се превръща в политически проблем\". Точно такива неща доведоха до отстраняването на депутата от левицата от ръководството на собствената му партия, но е човещинка – напънат ли го кутевизмите, Антончо трябва да се облекчи. А после някой от съпартийците му трябва да забърсва след него. Така беше и през август 2012 г., когато прегрелият депутат произнесе скандалната фраза, че социализмът бил като СПИН – предавал се или по наследство или по полов път. Принуден да се извини след вълната от възмущение, Кутев продължи да се държи арогантно и обвини обществото, че се занимава с една несъществена и изкривена дискусия. И в случая с Пеевски е така – Кутев няма какво да каже на аудиторията на бутиковото вестниче на газовия олигарх. Той просто се прави на интересен. И пак не е смешно, а жалко. Очевидно е желанието на Кутев да бъде възприеман като явление. Но не е. И няма да бъде!", "date": "2019.10.01", "title": "Кутевизми срещу Пеевски"}
{"url": "https://www.monitor.bg:443/bg/a/view/2-2-po-rihter-kraj-simitli-176774", "text": "Земетресение с магнитуд 2,2 по скалата на Рихтер е регистрирано рано сутринта в района на с. Долно Осеново, община Симитли, съобщават от Националния институт по геофизика, геодезия и география към БАН. Трусът е на дълбочина 13 км и е регистриран в 04.51 часа. Няма данни земетресението да е усетено от населението.", "date": "2019.10.01", "title": "2,2 по Рихтер край Симитли"}
{"url": "https://www.monitor.bg:443/bg/a/view/diana-dimitrova-blesti-vyv-film-za-o-djej-simpsyn-176740", "text": "Актрисата Диана Димитрова е една от звездите в американска лента по скандалния живот на спортиста и актьор О` Джей Симпсън, която е в етап на постпродукция и скоро ще се появи на голям екран. Трилърът носи името „Никол и О` Джей“ и проследява взаимоотношенията между 72-годишният днес състезател по американски футбол и съпругата му. Ролята на Симпсън е поверена на Борис Коджо, когото телеманиаците обикнаха в спин-офа на „Анатомията на Грей“ - \"Станция 19“, а се разписа с роля и в култовата поредица „Къща от карти“ с Кевин Спейси. Като красивата Никол Симпсън пък ще видим актрисата Шарлот Кърк ( „Бандитките на Оушън“ ). В основата на сценария е именно нейното убийство и това на приятеля й Рон Голдмън през 1994 г., за което на близките. В продължение на години той прави опити да не плаща като се възползва от различното законодателство в различните щати, но през 2007-а е арестуван в Лас Вегас и е въдворен в затвора, където остава до преди две години. Героинята на Димитрова, която гледаме всяка вечер и на малкия екран със сериала „Откраднат живот“, носи името Соня в американската лента. Не е ясно по какъв начин е свързана обаче с брака на О` Джей и Никол, или със скандалното убийство на нежната половинка в двойката. Сред останалите попълнения в каста са Кейт Брайтуайт ( „Дейвид и Оливия“ ) , Брайс Лоренцо ( „Моцарт в джунглата“ ) , Катрин Бейли ( „Короната“ ) и други. След като е приключила задълженията си към чуждестранната продукция, Диана не си е дала особена почивка. Свободното си време е уплътнила освен с любимото рисуване и снимките на медицинската сага, и с тренировки по бягане. Защо? За да се представи на ниво за провелия се в неделя благотворителен маратон Race for The Cure в подкрепа на жените, болни от рак на гърдата. На състезанието тя се появи заедно с ултрамаратонеца Краси Георгиев. Диана призна, че е спряла и цигарите преди два месеца, за да може да тренира по-качествено. Зад цялата й мотивация обаче стои и дълбок личен мотив – Освен нея в бягането се включиха общо 2000 души в двете дисциплини – бягане 5 км и ходене 2 км, като между тях имаше цяло съзвездие от знаменитости. Есил Дюран се беше прибрала направо от Швейцария и отбеляза подкрепата си, заедно с кученцето си. Нели Рангелова пък участва заедно с 5-месечното си внуче Божидар, като бебето беше наградено за най-малкия участник в събитието. То е дете на доведената голяма дъщеря на Нели, която се прибра от САЩ тези дни. Китаристът Ташо Колев и певецът Еерсин Мустафов от Jeremy?, заедно със Свилен Ноев и Георги Георгиев от „Остава“, събраха пред сцената на събитието над 500 души, на които посвириха акустично парчета като “Шоколад” и Yоu’re the Voice.  ", "date": "2019.10.01", "title": "Диана Димитрова блести във филм за О‘Джей Симпсън"}
