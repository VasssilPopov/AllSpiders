{"url": "http://www.monitor.bg/a/view/82573-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%A0%D1%83%D0%BC%D0%B5%D0%BD-%D0%A0%D0%B0%D0%B4%D0%B5%D0%B2-%D0%94%D0%BD%D0%B5%D1%81-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%BD%D0%B5-%D0%BD%D0%B8-%D1%82%D1%80%D1%8F%D0%B1%D0%B2%D0%B0%D1%82-%D1%82%D0%BE%D0%BB%D0%BA%D0%BE%D0%B2%D0%B0-%D0%B2%D1%8A%D0%B7%D1%85%D0%B2%D0%B0%D0%BB%D0%B8-%D0%A0%D0%B0%D0%B7%D1%83%D0%BC-%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B8-%D0%BF%D0%BE%D1%87%D0%B8%D1%82-%D0%BA%D1%8A%D0%BC-%D1%81%D0%BC%D0%B5%D0%BB%D0%B8%D1%82%D0%B5/", "text": "„Затова днес по празниците не ни трябват толкова възхвали. Разум ни трябва и почит към смелите, които плащат цената на малодушните. Поклон пред делото им. Да живее свободна и единна България”. С тези силни думи завърши словото на президента Румен Радев, което той произнесе пред пловдивчани в деня на Съединението на България и празник на Пловдив 6 септември. С думите си президентът подчерта, че делото на Съединението е дълбоко обмислен, колективен акт на един вдъхновен народ.„Народ, опиянен от свободата си и готов на жертви в името на благородната цел – националното обединение и отхвърлянето на всяка зависимост. Националното обединение и чистата и свята репубика на Апостола са свещените идеали, които 20-и век не сбъдна”, каза още държавният глава. Той подчерта, че отговорът на всичко е в единението. „С тази дума мнозина спекулират, а вътрешната корист ни разяжда отвътре. Затова днес страдаме от разединение и липса на вяра. Но нихилизмът не е изход. Изходът е в преоткриването на този стар урок от 1885г.”, заяви Радев. Преди това той прие тържествения строй на военнослужещи, като военният ритуал се ръководеше от бригаден генерал Явор Матеев, командир на 68-ма Бригада Специални сили в Пловдив. На тържествената заря – проверка присъстваха вицепрезидентът Илияна Йотова, вицепремиерът Валери Симеонов, кметът на Пловдив и областният управител Иван Тотев и Здравко Димитров, депутати и военни аташета. Преди церемонията на площад „Съединение” пред Военния клуб в центъра на Пловдив комитет „Родолюбие” направи възстановка на събитията отпреди 132 години в Пловдив. ", "date": "2017.09.06", "title": "Президентът Румен Радев: „Днес по празниците не ни трябват толкова възхвали. Разум ни трябва и почит към смелите”"}
{"url": "http://www.monitor.bg/a/view/24669-%D0%A3%D0%B4%D1%8A%D0%BB%D0%B6%D0%B8%D1%85%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%83%D1%80%D0%B0%D0%BD%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B4%D0%B0/", "text": "Разследването на прокуратурата дали има длъжностно лице, което е укрило информация за урана в хасковската вода отново е удължено. Това съобщиха магистрати от Апелативната прокуратура в Пловдив пред haskovo.info. Разследването беше образувано през април и вече веднъж срокът му беше удължен заради обема му. То включва 15 тома с над 2 000 страници, разпитани са десетки свидетели. Все още обаче не са готови назначените експертизи. Една от тях трябва да бъде изготвена от професори от БАН, които лично дойдоха в южния град и взеха проби от водата през юли. Новият срок за приключване на разследването е 29 октомври. Междувременно по него отново ще има смяна на прокурор, след като първоначално делото беше поверено на прокурор Христина Жисова от Районна прокуратура – Хасково. По-късно то беше поето от Румен Сираков, Николай Трендафилов и Тереза Скорчева. Николай Трендафилов обаче вече е част от екипа на Окръжна прокуратура и това ще наложи смяната му.", "date": "2017.09.06", "title": "Удължиха разследването за урана в хасковската вода "}
{"url": "http://www.monitor.bg/a/view/38422-%D0%A0%D0%B0%D0%B7%D0%B4%D0%B0%D0%B2%D0%B0%D1%82-%D0%BD%D0%B0%D1%80%D1%8A%D1%87%D0%BD%D0%B8%D1%86%D0%B8-%D0%B7%D0%B0-%D0%B0%D0%B4%D0%B0%D0%BF%D1%82%D0%B0%D1%86%D0%B8%D1%8F-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%B2-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8/", "text": "Наръчник „Какво е необходимо да знаете за детската градина” пусна община Варна за родителите на най-малките в забавачките в навечерието на новата учебна година.Цветната диплянка е в тираж от 10 000 броя и дава конкретна информация за реда и правилата в детската градина, обясни шефката на общинската дирекция „Образование и младежки дейности“ Лилия Христова. Целта е да се улесни процеса на адаптация на децата, като родителите получат информация за организацията на дейността на детската градина, правата и задълженията им и възможностите за обучение, възпитание и социализация на хлапетата. В книжката се посочва ясно и точно на какви дарения има право настоятелството, като изрично се подчертава и какво не трябва да се иска от родителите, за да се избегнат традиционните недоразумения с даването на хигиенни консумативи, минерална вода, пари за консумативи и др. Общинската дирекция дълго време води битка и срещу употребата на пластмасови чаши в детските заведения, което е важно, както за екологичното възпитание, така и за здравето на хлапетата. Те могат да използват само съдове от алпака или порцелан, посочи още Христова. Наръчникът припомня на родителите и да не водят неизлекувани децата си в забавачката, както и изизскването, предвид предучилищната подготовка на 5-6 –годишните, да не могат да отсъстват от занятия повече от 10 дни. Посочени са още датите за плащане на образователната услуга, както и правото на всяко семейство да избере как да го прави – по електронен или касов път.Наръчниците вече са доставени на директорите на общинските детски заведения във Варна и ще бъдат раздадени на всеки един родител.", "date": "2017.09.06", "title": "Раздават на родители наръчници за детска градина"}
{"url": "http://www.monitor.bg/a/view/38945-%D0%9A%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%BF%D1%80%D0%B8-%D1%82%D1%8A%D1%80%D0%B3%D0%BE%D0%B2%D0%B5%D1%82%D0%B5-%D0%B2-%D0%B0%D1%80%D0%BC%D0%B8%D1%8F%D1%82%D0%B0/", "text": "Некомплектът скочил двойно от 2014 годинаСъмнения за корупционни схеми и предпоставки за конфликт на интереси при провеждането на обществените поръчки за армията отчита Докладът за състоянието на отбраната и въоръжените сили на Република България през 2016 г. Той бе приет от правителството миналата седмица, но вече е публикуван изцяло и на сайта на МО. Той представлява редактиран вариант на документа, който служебният кабинет прие първоначално. Пренаписването се наложи, тъй като новият военен министър Красимир Каракачанов не хареса констатацията в стария доклад, че въоръжените сили могат само частично да изпълняват конституционните си задължения, сред които и опазване на териториалната ни цялост. В новия вариант вече се посочва, че, макар и със затруднения, армията ни е в състояние да изпълнява задачите си. Остават обаче разписани основните проблеми с недофинансирането и некомплекта, а са изредени и немалко нарушения за миналата година, когато министър на отбраната пък бе Николай Ненчев от РБ. „Констатираните случаи на неиздаване на решения за класиране на участниците и избор на изпълнител в законоустановения срок, сключването на рамкови споразумения и договори само с един изпълнител и избирането на едни и същи изпълнители на повече от две обществени поръчки в рамките на една година и на повече от четири-пет за целия период на проверка пораждат съмнения за наличие на корупционни схеми“, се изрежда в доклада във връзка с търговете. В същото време планирането, подготовката и възлагането на обществените поръчки, провеждането на процедурите и упражняването на контрол на изпълнението на сключените договори от едни и същи лица създавало предпоставки за възникване на конфликт на интереси. Наред с това се посочва, че лошото дългосрочно планиране води и до неефективно разходване на средствата.„Запазва се тенденцията осигуряваните финансови средства да не съответстват на реалните потребности на военните формирования, което от своя страна оказва негативно влияние на поддържането на техниката в изправност, на ефективното провеждане на подготовката и крие сериозни рискове от възникването на инциденти с личния състав и техниката“, се предупреждава още в доклада. Липсата на достатъчно пари вече превърнало в тенденция самата подготовка на военните формирования да не е качествена. Във ВВС например през 2016 г. имало 29 авиационни произшествия, от които два сериозни инцидента. Общият им брой е с два повече спрямо 2015 г. „Приблизително 75% от произшествията са в следствие откази на авиационната техника, по-голяма част от която е съветско производство, произведена през 80-те години на миналия век и на предела на назначения технически ресурс по време“, се изтъква в доклада. Във ВМС пък анализът от предишни участия на кораби в операции и мисии на НАТО, както и от различни международни учения, показва нарастваща честота на излизане на въоръжение и техника извън строя.В доклада се набляга и на все по-острия проблем с липсата на достатъчно кадри в армията. „Процентите на окомплектоване и тенденцията за увеличаване на некомплекта, който за две години от 10% е достигнал до 20%, будят растяща тревога“, се изтъква в документа. Най-сериозен е недостигът в Сухопътни войски. При доброволния резерв пък ситуацията е направо плачевна – попълнен е на едва една пета.Все пак се отчита, че през втората половина на миналата година броят на освободени от военна служба рязко намалял, след като станало ясно, че повече няма да се правят промени в социалния пакет за военнослужещите.Така освободените през 2016 г. от военна служба били 1 049 - с 23% по-малко от 2015 г. При офицерите 95 от 169 са освободени поради достигане на пределна възраст за притежаваното военно звание.В доклада се изтъква и дългогодишният проблем с пустеещите имоти на МО с отпаднала необходимост. „Големият им брой продължава да генерира значителни разходи. За 2016 г. 15,2 млн. лв. от бюджета за отбрана са изразходвани за охраната им и за местни данъци и такси, вместо за развитие на отбранителни способности. Реализацията на имотите с отпаднала необходимост чрез продажба е все по-затруднена, особено за тези, намиращи се извън големите областни центрове и икономически оживените населени места. Тенденцията е броят на продадените имоти да намалява с всяка изминала година“, е констатацията в документа.", "date": "2017.09.06", "title": "Корупция и конфликт на интереси при търговете в армията"}
{"url": "http://www.monitor.bg/a/view/68296-%D0%92-%D0%A2%D1%8A%D1%80%D0%BD%D0%BE%D0%B2%D0%BE-%D0%BE%D1%82%D0%B1%D0%B5%D0%BB%D1%8F%D0%B7%D0%B0%D1%85%D0%B0-%D0%A1%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D1%81-%D0%B2%D0%BE%D0%B5%D0%BD%D0%B5%D0%BD-%D1%80%D0%B8%D1%82%D1%83%D0%B0%D0%BB-%D0%B8-%D0%BF%D1%80%D0%B0%D0%B7%D0%BD%D0%B8%D1%87%D0%B5%D0%BD-%D0%B1%D0%BE%D0%B3%D0%BE%D1%81%D0%BB%D0%BE%D0%B2/", "text": "С поредица от прояви във Велико Търново беше отбелязана 132-годишнината от Съединението на България. Много жители и гости почетоха паметта и славното дело на храбрите търновци и българи, борили се за свободата и националното обединение. В словото си кметът на Велико Търново Даниел Панов заяви, че именно в старата столица е създаден първият в България комитет „Единство”, членовете на който си поставят за задача обединение на българските земи. След кметското слово празничен благослов отслужи отец Славчо. По време на военния ритуал венци и цветя бяха поднесени пред паметника „Майка България“. С литературна композиция възпитаници на ПМГ „Васил Друмев“ оцениха голямото значение на обединението между Княжество България и Източна Румелия. Почетният караул на НВУ „Васил Левски“ премина в тържествен марш през централната част на Велико Търново. Празничната програма завършва в 21,30 ч. на площад „Цар Асен I“, с прожекция на аудиовизуалния спектакъл „Царевград Търнов – звук и светлина“.", "date": "2017.09.06", "title": "В Търново отбелязаха Съединението с военен ритуал и празничен богослов"}
{"url": "http://www.monitor.bg/a/view/45124-%D0%A1%D1%82%D0%B8%D1%85%D0%BE%D0%B2%D0%B5-%D0%BD%D0%B0-%D0%9F%D0%B0%D0%B2%D0%B5%D0%BB-%D0%9C%D0%B0%D1%82%D0%B5%D0%B2-%D0%BF%D1%80%D0%BE%D1%81%D1%8A%D0%BB%D0%B7%D0%B8%D1%85%D0%B0-90%D0%B3%D0%BE%D0%B4%D0%B8%D1%88%D0%B5%D0%BD-%D0%B5%D0%BA%D1%81%D0%BA%D0%BC%D0%B5%D1%82/", "text": "Томче стихове на големия поет Павел Матев просълзи някогашният кмет на Стара Загора /1973-1976/ Таньо Игнатов, който навръх Съединението отбеляза своята 90-та годишнина.Той призна, че с лирика го свързвало искрено приятелство още от ученическите години и двамата са родени в чирпанския край -Матев в село Оризово, а Игнатов в Долно ново село.„Когато ми е било най-трудно съм се зачитал в стиховете на Матев, от тях блика истинска топлота и любов към хората!“, сподели юбилярът, избрал да вдигне наздравицата за празника си в култовото старозагорско заведение „При кмета“.Таньо Игнатов е 46-ият седнал на „горещия стол“ кмет на Града на липите след Освобождението. Той е и най-възрастният от кметувалите преди 10 ноември 1989 година. От известно време живее в София при дъщеря си, но не е престанал да се интересува от случващото се в Града на липите.За да го поздрави за празника му пристигна и някогашния първи зам.председател на МС и пръв министър на индустрията и технологиите /1989-1990 г/ Минчо Йовчев, с когото са работили по укрепването на енергийно-промишления комплекс „Марица изток“.", "date": "2017.09.06", "title": "Стихове на Павел Матев просълзиха 90-годишен екскмет"}
{"url": "http://www.monitor.bg/a/view/27093-%D0%9D%D1%8F%D0%BC%D0%B0-%D0%BA%D0%BE%D0%B9-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B0%D0%B9%D1%82%D0%B0-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%95%D0%A1/", "text": "Няма кой да направи сайта за българското председателство на Съвета на ЕС. Това става ясно от решение на главния секретар на ресорното министерство, с което се прекратява обявената по-рано обществена поръчка за намиране на фирма, която да изработи уеб страницата. За целта бяха заделени 84 000 лв, с които изпълнителят трябваше да направи сайт на четири езика с възможност за лайвстрийминг на дебатите, както и мобилно приложение.В процедурата документи за участие подали 3 фирми, но офертите на всичките не отговаряли на заложените критерии. „Информационно обслужване“ АД предоставила документи, от които се вижда, че е изпълнила само една услуга с идентичен предмет на дейност – за ЦИК. При обявяването на поръчката обаче възложителят е разписал критерий бъдещият изпълнител да е реализирал поне две услуги. Същото е положението и със „СТРАТЕГМА“ ООД. „АГЕНЦИЯ ДИЗАЙН БГ“ ЕООД пък изобщо не е подала допълнително изисканите й документи за установяване на съответствие с критериите и отпаднала на по-ранен етап.Така, само 4 месеца преди старта на БГ председателството въпросът с изготвянето на сайт остава висящ. За момента няма обявена нова обществена поръчка, с която спешно да се потърси нов изпълнител.Както „Монитор“ писа, на камък удари и поръчката за изработване на брандирани вратовръзки и шалове за председателството, като нито една фирма не подаде документи. И доставката на столове и закачалки за гостите бе затруднена, тъй като първоначално избраната фирма отказа да подпише договор и се наложи да се обявява нова процедура.", "date": "2017.09.06", "title": "Няма кой да направи сайта за БГ председателството на ЕС"}
{"url": "http://www.monitor.bg/a/view/15436-%D0%92-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%A1%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D1%81-%D0%B2%D0%BE%D0%B8%D0%BD%D1%81%D0%BA%D0%B8-%D1%80%D0%B8%D1%82%D1%83%D0%B0%D0%BB/", "text": "С воински ритуал пред паметника на свети Георги Пободеносец в парк „Александър Стамболийски“ почетоха деня на Съединението старозагорци. Слово за значението на 6 септември в най-новата българска история произнесе бригаден генерал Костадин Кузмов, командирът на Втора тунджанска механизирана бригада.Сред дошлите да поднесат цветя бяха и неколцината живи ветерани от Втората световна война, водени от знаменосеца на областното дружество Господин Господинов, който кара 96-та си година.Старецът е бил танкист и е участвал в първата фаза на световния конфликт, когато танковата му рота е на първа линия в сражението за освобождаването на Ниш.", "date": "2017.09.06", "title": "В Стара Загора почетоха Съединението с воински ритуал"}
{"url": "http://www.monitor.bg/a/view/23104-%D0%94%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D0%A3%D0%BA%D1%80%D0%B0%D0%B9%D0%BD%D0%B0-%D1%81%D0%BA%D0%BE%D1%87%D0%B8-%D0%BD%D0%B0%D0%B4-76-%D0%BC%D0%BB%D1%80%D0%B4/", "text": "Държавният дълг на Украйна се е увеличил през юли до 76,06 млрд. долара, пише руският в. „Известия”, като се позовава на информация, разпространена от финансовото министерство на бившата съветска република. В него се уточнява още, че за по-миналия месец борчовете на страната са нараснали с още 1 млрд. долара.Прекият външен дълг през юли е достигнал ниво от 37,44 млрд. долара, а прекият вътрешен дълг е нараснал до 26,60 млрд. долара. Според експертите на украинското финансово министерство една от причините за увеличението на дълга в доларово изражение е промяната на официалния курс на националната валута - гривната към щатските пари.", "date": "2017.09.06", "title": "Държавният дълг на Украйна скочи над $76 млрд."}
{"url": "http://www.monitor.bg/a/view/51458-11%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%B4%D0%B5%D1%82%D0%B5-%D0%BE%D1%82-%D0%A1%D1%82%D1%80%D0%B5%D0%BB%D0%B1%D0%B0-%D1%81%D0%B5-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB%D0%BE/", "text": "Венислав не е бил травмиран или притеснен11-годишното дете от Стрелча се е самоубило. Това каза говорителят на главния прокурор Румяна Арнаудова пред Нова ТВ.„До този момент не сме установили как точно и при какви обстоятелства оръжието на бащата е попаднало в ръцете на детето. Категорично обаче можем да твърдим, че не е налице случайно деяние, т.е. не е налице нещастен случай, каквато беше една от версиите, а е налице самоубийство“, обясни Арнаудова. Тя уточни, че късно снощи разследващите са прегледали телефона на детето и са установили в него видео файлове, от които категорично се установява, че 11-годишното дете е планирало самоубийството си, отправило е послание към родителите си и е поставило край на живота си. „Това изключително тревожно обстоятелство мотивира главния прокурор да изпрати екип от психолози от Института по психология към МВР в Стрелча, защото трябва да се отговори на много въпроси. Трябва да се извърши психологическо изследване и да се работи с родителите на детето и с неговия роднински кръг и с неговите приятели и учители, за да узнаем как това 11-годишно дете е стигнало до решението да постави край на живота си“, коментира Арнаудова.„За нас наистина са поставени много въпроси, затова и както ви казах, главният прокурор лично се ангажира, изпращайки психолози. За нас е изключително важно да узнаем защо това дете е стигнало до решението да постави край на живота си. Имало ли е външни фактори, които са му повлияли, бягало ли е от нещо, демонстрира ли нещо“, коментира тя. По думите й въпросите са важни не само за това разследване, а и за да се предпазят останалите деца. Както „Монитор“ писа, 11-годишният Венислав Байков бе намерен в понеделник вечерта от майка си, прострелян с ловната пушка на баща си.Момчето не е бил видимо притеснено или травмирано през последните дни, разказали почернените близки на разследващите. През деня преди да гръмне фаталният изстрел детето е било из града с приятелчета от училище и махалата. Родителите му били на работа, а по-късно той се прибрал вкъщи, споделят съседи. Трети ден след кървавата трагедия, разтърсила семейството на Сава и Йонка Байкови, в махалата всички къщи са притихнали и никой не иска да коментира каквото и да е инцидента. Заключена е и двуетажната къща на Байкови на улица “Езерна“ № 6, където в спалнята на втория етаж простреляния петокласник е бил открит. „Чухме писъците на майката. Тъкмо се прибра от работа. Всички сме толкова разстроени, че не може да се понесе“, разказа жена от близка къща и побърза да се прибере. „Само на 11 години-лъчезарно и добро дете, той беше всеки ден между нас, нямаме думи, не можем да го понесем, скръбта е голяма“, допълни друга местна жителка, срещната на улицата.Пушката е била съхранявана в заключена каса, но любопитството на детето е било голямо и е намерило ключа, твърдят съседи. Разследващите са иззели компютъра на момчето, за да проследят контактите му в профилите му в социалната мрежа, както и историята в компютъра какво е разглеждал и правил. В присъствието на психолог, педагог и родители ще бъдат разпитани и съучениците на 11-годишния Венислав, ако могат да помогнат за разследването.Образуваното досъдебно производство се води срещу неизвестно лице за склоняване към самоубийство.Междувременно, двете убийства във Виноградец и Пещера, нещастният инцидент в Стрелча и смъртта на 21-годишен младеж в Пазарджик станаха повод за десетки коментари в социалните мрежи на потребители от региона-в пазарджишко да се направи ритуал със разсипване на захар по обществени места, за да се премахне негативната енергия, надвиснала в областта. Преди години ясновидка от Пещера бе предложила подобно нещо-да разпръсне от кристалния сладък пясък в центъра на града, като поводът отново бяха нещастни човешки драми. ", "date": "2017.09.06", "title": "11-годишното дете от Стрелча се е самоубило (ОБНОВЕНА)"}
{"url": "http://www.monitor.bg/a/view/83206-%D0%A1%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0%D0%BB%D0%B0%D0%B3%D0%B0-%D0%B2%D0%BE%D0%BB%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B0%D0%B4-%D0%95%D0%B2%D1%80%D0%BE%D0%BF%D0%B0/", "text": "За първи път в европейската история един малък народ успява да надвие Великите сили  * Щастие е през 1885 г. да имаме личности, които да реализират обединението-- След решенията на Берлинския конгрес през 1878г. българските земи са разделени на пет части, две от които имат относителна свобода и независимост. Най-напред е Княжество България, което е васално на султана, но все пак е имало статута на отделна нова държава. На второ място е Източна Румелия, която има статут на провинция на Османската империя, макар и автономна провинция със своя собствена конституция, наречена Органически устав. Това определя съединяването на тези две основни части от българското землище. Ако Съединението се подготви и се обяви в София, то това ще бъде посегателство върху територия на Османската империя. Ако обаче Съединението се подготви и обяви в Пловдив, това ще бъде един порив на част от българите, които живеят в провинция да се обединят с другите свободни българи. Затова именно всички съединистки акции след 1878г. започват от Пловдив. Така става и с акцията от 1885г. Българите успяват да изградят Източна Румелия като втора българска държава. Тук се концентрира духовният потенциал на България и благодарение на областните управители българи Алеко Богориди, а след това и Гаврил Кръстевич. Тази държава е наричана „Втората България”, „Южна България”, „Тракийската България” и нейната столица Пловдив се развива изключително успешно. Това са златни години в развитието на Пловдив. Тук се строят сградите на двете най-големи гимназии – Мъжката и Девическата. Тук се строи сградата на Областното събрание. Икономическият просперитет е много по-силен в Източна Румелия, отколкото в Княжеството и населението живее много по-добре. Но пловдивчани осъзнават, че Съединението е в полза на българския народ и на България, както и че най-вероятно то ще доведе до доста отрицателни последствия за града и за пловдивчани. Въпреки това те избират да бъдат българи. Подготвят Съединението. Обявяват го тук в Пловдив. Наистина след обявяването на Съединението и неговата военна защита, през следващите месеци, когато трябва да се избира кой град да бъде столица, надделяват съображения, че София е столица на свободното българско княжество, а Пловдив продължава да е столица на автономна провинция. А 132 години по-късно, мога да констатирам, че през годините след Съединението в Пловдив се появява едно недоволство. Недоволство, че след Съединението заплатите в Източна Румелия се намаляват с 1/3-та. Политическата класа в София надделява над южнобългарските партии, които постепенно заглъхват. София като едно малко градче, избрано за столица на новата българска държава след 1879г., става много егоистична – привлича всички инвестиции и вторият български град Пловдив постепенно изостава в развитието си, в броя на населението, в инвестициите, в държавните средства, които се влагат в развитието на града. --Да, за Съединението се знае всичко, но и продължава да привлича интереса на колегите ми и българското общество с едно непрекъснато осмисляне на това събитие. На мястото му в българската история и ролята му за развитието на държавата ни. Осмисляне на личностите, които са реализирали Съединението, начинът, по който е извършено. Щастливи са тези народи, които в такива моменти, имат подходящите водачи, които да извършат нужните промени. Така например българският народ започва едни процеси на свое Възраждане през 18-и век. Явява се Паисий Хилендарски, който прави идеологическата обосновка на това Възраждане. Впоследствие се явяват водачи, които реализират необходимостта на българите от църковна борба. Впоследствие се явяват Раковски, Васил Левски, Ботев, водачите на Априлското въстание, което е успешното въстание. Никой от водачите на Априлското въстание не си е и помислял, че могат да победят военно Османската империя. Те са искали да покажат на света, че тук, на Балканите, има един потиснат и поробен народ. И на този народ трябва да се помогне, като постигат тази задача.Народът ни има щастието през 1885г. начело си да има тези личности, които да реализират обединението. Най-напред това са революционерите в Източна Румелия, които създават Българския таен централен революционен комитет, начело със Захари Стоянов, Иван Андонов, старите участници в Национално-освободителното движение, които пренасят идеите на Левски, създават комитети и обявяват Съединението.Тези хора по много интересен начин, след като на 6 септември обявяват Съединението, заедно с източнорумелийската милиция, начело с майор Данаил Николаев, се отдръпват. Разбират, че защитата на Съединението е вече задача на българския княз Александър Първи, на председателя на НС Стефан Стамболов, на премиера Петко Каравелов, на министрите, на целия български народ.Българският народ е имал щастието да има тези водачи и то в изключително сложна международна обстановка. Знаете, че 19-и век е векът, в който Великите сили се събират на поредица от конгреси и приемат решения, които се считат за закон. Никой не си и помисля, че някакъв малък народ, някъде на Балканите, може да посегне на това статукво. Но изведнъж се оказва, че единодушието на народа принуждава Европа и Великите сили да приемат това Съединение. Още повече победата в Сръбско-българската война показва, че връщане назад няма. И за първи път в европейската история един малък народ успява да наложи волята си над Великите сили. Това е прецедентът на Съединението в международен мащаб.При това осмисляне винаги се извеждат положителните черти на Съединението. Но бих казал, че то има и отрицателни или по-скоро негативни последствия в някакъв смисъл за развитието на България. --Значението на Съединението е наистина изключително. България става най-голямата по територия балканска държава. България поема водещата роля в развитието на Балканския полуостров и получава авторитет в международен план. Българският княз Александър Първи и българите са героите на Европа. Всички европейски вестници са пълни с хвалебствия за този народ, който обявява Съединението, защитава го и налага волята си над Европа. В икономически план България получава стопанско могъщество. Само 20 години след Съединението се говори за българското икономическо чудо. За българското чудо въобще. Защото българите успяват да реализират потенциала, който имат и да създадат една относително модерна за времето си държава. --През последните години доста мои колеги се насочиха към осмисляне на Съединението с поглед към формата, която българите използват за реализиране на своята национална програма. През 1903г. Илинденско-преображенското въстание действа по същата схема, като при Априлското въстание от 1876г. Българите да се вдигнат в Македония и Одринско, които са в Османската империя. Даже и без черешови топчета. С остаряло и недостатъчно въоръжение да се хвърлят срещу османската армия. Да дадат достатъчно жертви, защото жертвите на двете въстания впоследствие се оказват съизмерими. Европейската преса гръмва, но не последва нищо. Тоест, формата на едно всенародно въстание вече е позната. Този път Великите сили не се хващат на тази сламка. Защото е позната. Съединението е първото събитие в българската история, което реализира идеята за автономията на Източна Румелия – провинцията на Османската империя и реализирана като втора българска държава, която лесно и безкръвно се съединява с Княжество България.Когато по-късно в началото на 20-и век излиза идеята за автономия на Македония, като основна програмна цел на българското Национално-освободително движение от началото на 20-и век, за всички – за Великите сили, за балканските ни съседи, е ясно, че ако автономията на Македония бъде постигната, то това ще е следващата стъпка към обединението на българските земи. В музея показваме печата на революционния комитет и на него пише „Тайний българо-македонски комитет”.Тоест, първата идея на Захари Стоянов, Иван Андонов и техните съратници, които се събират в дома на Андонов, е била да се работи за обединението на автономната провинция Източна Румелия, реализирана като българска държава, с Македония и Одринско в една голяма обединена автономна провинция, която постепенно да бъде направена втора България. И на някакъв етап в обозримо бъдеще тази провинция Румелия, Македония и Одринско да се обедини с Княжеството.В този смисъл можем да търсим и едно негативно последствие от Съединението, защото българите не научават урока, че в историята всяко нещо се реализира първият път. След това всички са много внимателни към формата, която се поставя за постигане на дадена цел. Можем да търсим отрицателни последствия дори във великата победа от Сръбско-българската война. Войната, за която казваме, че капитаните побеждават генералите. Младите български офицери побеждават обучената сръбска армия. Тези гръмки победи водят до известно главозамайване в българското офицерско съсловие. Това в някаква степен също изиграва отрицателна роля при следващите войни за национално обединение – през Балканската, особено при Междусъюзническата и Първата световна войни. Да, след новите победи в Балканската война, се получава още по-голямото главозамайване на българския генералитет и фаталния 16 юни 1913г., когато всички в света предупреждават да няма нова война и че този, който гръмне първата пушка, той ще носи цялата отговорност.Бих искал да направя уговорката, че тези негативни последици са малки бръмки в общата картина на Съединението. Нещо, което ние, като историци, имаме задължението да изясним. -Народът не се главозамайва. Главозамайват се неговите лидери, тези капитани, които след 20 години израстват до генерали. Военните победи през 1912г. имат огромен отзвук, но това пък предизвиква главозамайване в българската политическа класа и в генералитета. И се оказва, че тогава водачите ни не са на нивото на 1885г. Българите приемат позицията на максимализма – или всичко, или нищо, която се оказва пагубна и чиито последствия търпим и до днес. Защото първата и втората национални катастрофи пречупват устрема на българите. Да не се главозамайваме. Да знаем, че в историята всяко нещо има и положителните, и отрицателните последствия. Никога не бива да си мислим, че всяко нещо е само положително. Така ще се окаже, че не сме си научили урока. - -Артур фон Хун е бил немски журналист за „Кьолнише цайтунг”, изпратен у нас като кореспондент на Руско-турската освободителна война. Веднага след Съединението, още на 10-12 септември те го изпращат пак у нас. Освен журналист, той е и майор от Генералния щаб на германската армия. Тоест, бил е разузнавач и един много, много умен човек. Той идва тук, вижда каква е обстановката и в поредица от репортажи описва какво е видял в България. Той влиза в свитата на княз Александър Първи. Бил е заедно с него в окопите. По времето на боевете за Сливница, князът спи в една селска кръчма, а в съседната стая спят брат му, фон Хун, още няколко кореспонденти, полски художник. Намирайки се покрай княза, той пише великолепни репортажи за героизма на българите. Той е човекът, който прави в европейските медии положителния облик на българите. Но той не спестява нищо, включително и по болната тема за влиянието на Русия. Знаете, че руският император не е одобрил Съединението и отзовава своите офицери, като изоставя българската армия. Това дава възможност на дипломацията на Великобритания да стане решаващ фактор. В този смисъл тази книга с истините си в продължение на 120 години бе табу. Бе прибрана в така нар. секретни фондове на библиотеките, защото тя казваше истината. Истина, която не бе удобна за русофилските настроения в България. И се радвам, че преди 4г. с помощта на бизнесмена Любозар Фратев и тази книга, и следващата на Артур фон Хун, бяха преиздадени. -Един народ постига своите цели само тогава, когато цялото общество се обединява. Винаги има разделителни линии. Преди 6 септември 1885г. има различни мнения кога и как да бъде обявено Съединението. Десетки, стотици, хиляди мнения. Но целият народ е обединен от една идея – че трябва да има Съединение. „Всички казват – да, ние спорехме, но днес всички сме за Съединението” – това са думи на тогавашния министър-председател Петко Каравелов. Така това събитие от есента на 1885г. показва основната за мен истина – само когато един народ, едно общество, е обединено от обща цел, то може да я постигне. -Роден е през 1954 г. в гр. Пловдив-Завършил е „История” във Великотърновския университет-От 1980г. до 1985г. е работил, като журналист в БНТ-От 1985г. работи в Исторически музей в гр. Пловдив-От 1993г. е директор на Исторически музей в гр. Пловдив-Автор е на над 50 книги, монографии, научни статии и научни съобщения-Като историк се вълнува от темите: Българският национален въпрос в аспекта на бежанския въпрос и Историята на Пловдив и културно-историческото наследство и музейно дело    ", "date": "2017.09.06", "title": "Съединението налага волята на българите над Европа"}
{"url": "http://www.monitor.bg/a/view/28490-%D0%9D%D0%B5%D0%B2%D0%B8%D0%B6%D0%B4%D0%B0%D0%BD%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D0%BD%D0%B0-%D0%91%D0%B0%D1%85%D0%B0%D0%BC%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%98%D1%80%D0%BC%D0%B0/", "text": "Папа Франциск отпътува днес от Италия на петдневно посещение в Колумбия, но самолетът му бе принуден да промени маршрута си заради урагана Ирма, който удари днес северните райони на Карибите, предаде Ройтерс.\nСамолетът на Алиталия трябваше да лети над територията на Пуерто Рико, но вместо това ще завие на юг и ще прелети над островите Барбадос, Гренада и Тринидад, съобщи говорител на Ватикана.\nПоследните прогнози показват, че Ирма, един от най-мощните урагани в Атлантическия океан от близо век, ще удари Пуерто Рико по-късно днес. Сутринта той връхлетя Барбуда с ветрове, достигащи до 295 км в ч., след което се отправи в посока към Сен Мартен. Ураганът вероятно ще засегне и част от Подветрените и Вирджинските острови.Властите на Бахамските острови започнаха най-голямата евакуация в историята на страната заради урагана Ирма, предаде Асошиейтед прес.\nЕвакуира се населението от островите в южната част на архипелага, откъдето се очаква да мине стихията. Хората ще бъдат прехвърлени в град Насау на остров Ню Провидънс.\nВ първите, връхлетени от урагана острови Антигуа и Барбуда, властите призоваха хората да не излизат и спряха електричеството. Призивът към населението завършва с думите \"И нека Бог пази всички нас!\".\nВластите на френско-холандския остров Сен Мартен и на френския остров Сан Бартелеми, които са част от Антилския архипелаг, предупреждават за вълни с височина 12 метра и за опасност от голямо заливане на крайбрежните райони, предаде Франс прес.\nОчаква се ураганът да премине през Американските и Британските Вирджински острови, Пуерто Рико, Доминиканската република, Хаити и Куба, преди да достигне Флорида през уикенда.\nПрезидентът на САЩ Доналд Тръмп вече обяви извънредно положение за Флорида, Пуерто Рико и Вирджинските острови, предаде АП.\nСтихията се придвижва напред със скорост 24 километра в час и с вятър със скорост 297 километра в час. Поривите му достигат 360 километра в час.", "date": "2017.09.06", "title": "\"Ирма\" отклони самолета на папа Франциск "}
{"url": "http://www.monitor.bg/a/view/70489-%D0%A2%D0%BE%D0%BC-%D0%9A%D1%80%D1%83%D0%B7-%D0%BF%D1%80%D0%B5%D0%B2%D0%B7%D0%B5-%D1%80%D0%BE%D0%B4%D0%BD%D0%B8%D1%8F-%D0%B1%D0%BE%D0%BA%D1%81%D0%BE%D1%84%D0%B8%D1%81-%D0%BA%D0%B0%D1%82%D0%BE-%D0%9D%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D1%8A%D1%82/", "text": "„Бари Сийл: Наркотрафикантът“ е най-гледаният филм у нас през последния уикенд, сочат обобщените данни от киносалоните. Лентата, в която Том Круз умело дриблира между работата си за ЦРУ и сделките с  Меделин, е гледан от близо 29 хиляди зрители. Проектът, вдъхновен от реални събития, е събрал общо 262 048 лева от десетте дни, в които е излъчван на големия екран досега.Среброто в класацията отива за анимацията „Емоджи: Филмът“. Историята за малкото човече с амбициозен перчем, което търси своята конкретна емоция, е събрала в салоните 52 хиляди киномани и 428 043 лева за 17 дни.В премиерния си уикенд сниманият и в България \"Бодигард на убиеца\" застава на трета позиция по зрителски интерес. Екшънът с Райън Рейнолдс и Самюел Джаксън е гледан вече от 8 736 зрители и има 45 174 лева приходи. Втората премиера от миналия уикенд - анимацията \"Героите на джунглата\", е на четвърто мястоВ Топ 10 попадат още заглавията \"Аз, проклетникът 3\", \"Анабел 2: Сътворение\", \"Тъмната кула\", \"Валериан и градът на хилядите планети\", \"Зад волана\" и „Атомна блондинка“.", "date": "2017.09.06", "title": "Том Круз превзе родния боксофис като „Наркотрафикантът“"}
{"url": "http://www.monitor.bg/a/view/17409-%D0%9C%D0%B5%D0%B4%D0%B8%D1%86%D0%B8-%D1%81-%D0%BF%D1%80%D0%BE%D1%82%D0%B5%D1%81%D1%82%D0%BD%D0%B0-%D0%BD%D0%BE%D1%82%D0%B0-%D1%81%D1%80%D0%B5%D1%89%D1%83-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5/", "text": "Лекари и мед.сестри от най-голямата болница в Южна България – УМБАЛ „Св. Георги”, излязоха с протестна нота срещу насилието в здравните заведения. Повод за недоволството им бе последният случай, при който млад мъж наби мед.сестра от Детското спешно приемно отделение в болницата. Тогава неговият син на 1,5г. глътнал една лъжица прах за пране и родителите му го завели в спешното. Там преценили, че малкият вече е повърнал погълнатата отрова и отпратили семейството. Майката останала недоволна и завели детето в частна клиника, след което се върнали обратно в детското спешно. Момченцето било сложено на система, когато бащата подивял. Той на няколко пъти искал да влезе при сина си, но в този момент лекарите преглеждали момиченце, което също имало нужда от тяхната помощ. След като не бил допуснат в кабинета, младият татко хванал за гушата мед.сестрата, ударил я с ритник в слабините и с юмрук в лицето. „Категорично не толерираме агресията, особено срещу хора, които отдават времето и опита си, за да спасяват нашето бъдеще – децата. В настоящия случай става дума за неоправдана жестокост след оказано абсолютно адекватно лечение на малко дете под 2 години”, казват медиците от УМБАЛ „Св. Георги” в протестната си нота. Те посочват, че всеки месец близо 2000 деца получават медицинска помощ в Детското спешно отделение. Средно по 350 души минават през всички спешни звена на лечебното заведение на ден. По данни на Българската асоциация на професионалистите по здравни грижи над 10 хил. сестри и акушерки са напуснали страната, а около 15 хил. са сменили професията си заради ниско заплащане, неуважение към личността и професията им и други съвсем немаловажни причини.„За работещите в Детското спешно отделение на УМБАЛ „Свети Георги“ не дежурството, на което са имали малко пациенти, е спокойно, а това, в което не са имали конфликти с придружителите на малките пациенти. Екипът на отделението дотолкова е свикнал с ежедневните обиди от страна родители и придружители, че приема за опасна единствено ситуация с физически агресивно поведение. Защо тези хора трябва да се примиряват с подобно неуважително отношение и със задължителните уточнения „малко им е, трябва повече да ги бият“?!”, пише още в протестната нота. ", "date": "2017.09.06", "title": "Медици с протестна нота срещу насилието в болниците"}
{"url": "http://www.monitor.bg/a/view/81278-%D0%9E%D0%B1%D1%80%D0%B0%D1%85%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%9B%D0%B8%D1%82%D0%B2%D0%B0-%D0%B8-%D0%B8%D0%B7%D1%80%D0%B0%D0%B5%D0%BB%D1%86%D0%B8-%D0%B2-%D0%A2%D0%B5%D0%BB-%D0%90%D0%B2%D0%B8%D0%B2/", "text": "С ловък обир бяха шокирани няколко от участниците на европейското първенство по баскетбол за мъже в групата в Тел Авив, съобщи gong.bg. Центърът на Литва и на \"Хюстън Рокетс\" в НБА Донатас Мотиеюнас се прости с 6000 евро кеш, кредитни карти, скъп часовник и други вещи. Те бяха отмъкнати от стаята му в хотел \"Хилтън\" в израелската столица. Това е станало, докато той е играл в мача между Литва и Украйна в група В, спечелен от литовците с 84:62. На високия 213 см център явно не му върви този сезон. Той пристигна в последния момент на първенството в Израел, защото беше забавен от урагана \"Харви\" на тръгване от САЩ. Съотборниците му пък бяха свалени от самолета заради повреда.Освен Мотиюенас от апашите са пострадали и баскетболисти на Израел. Техният отбор също е настанен в местния хотел \"Хилтън\", но на различен етаж от този, на който са играчите на Литва.", "date": "2017.09.06", "title": "Обраха звезда на Литва и израелци в Тел Авив"}
{"url": "http://www.monitor.bg/a/view/58365-%D0%A6%D0%B5%D0%BD%D0%BE%D0%B2-%D1%89%D0%B5-%D0%B1%D1%8F%D0%B3%D0%B0-%D0%B2-%D0%9C%D0%B0%D1%87%D0%B0-%D0%BD%D0%B0-%D0%B3%D0%B8%D0%B3%D0%B0%D0%BD%D1%82%D0%B8%D1%82%D0%B5/", "text": "Треньорът му втори в щафетния маратонМитко Ценов беше включен в сборния отбор на Балканите по лека атлетика за „Мача на гигантите“ . Той е единственият българин в състава за надпреварата, която ще се проведе на 9 септември във френския град Анжи. Ценов ще бяга 2000 м, а тимът на Балканите ще се съревновава с атлетическия елит на Франция, Германия, Италия, Украйна, САЩ, Китай, Япония.В същото време треньорът на Ценов – Йоло Николов, участва в отбора на SLS Olympic в щафетния маратон на 42,195 км в София, посветен на Съединението. Заедно с олимпийската шампионка Тереза Маринова, биатлонистите Красимир Анев и Павлина Филипова, треньорът по шорттрек Юлиан Ангелов и триатлонецът Емил Стойнев той се нареди на второ място при смесените отбори, където победата заслужи Dream Team 5kmrun с резултат от 2.30:08 ч.Комплексен победител за втора поредна година стана отборът на \"Компрес Спорт\", който постави и рекорд на трасето от 2.16:34 ч. На второ място финишира „Маратон-Пловдив“, в чиито редици бе лекоатлетката Диляна Минкина, постигнала най-добро време на 5 км при жените от 17:17 мин. При мъжете на 10 км пък забележителен резултат от 30:22 мин. даде Илия Куцаров от тима на „Българска армия“.В надпреварата участваха 68 отбора, съставени от по 6 състезатели и разделени в 6 категории.Сред участниците бяха още бившите атлети Даниела Йорданова, Цветелина Кирилова, Моника Гачевски, Магдалена Христова, ски-бегачите Антония Григорова, Веселин Цинзов и Андрей Гридин, Владимир Илиев от биатлона, футболният треньор Милен Радуканов и други. ", "date": "2017.09.06", "title": "Ценов ще бяга в „Мача на гигантите“"}
{"url": "http://www.monitor.bg/a/view/84391-%D0%93%D1%80%D0%B8%D1%88%D0%BE-%D1%81%D0%B5-%D0%BD%D0%B0%D1%81%D0%BB%D0%B0%D0%B6%D0%B4%D0%B0%D0%B2%D0%B0-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%B8%D1%8F-%D1%83%D1%8E%D1%82/", "text": "Григор Димитров намери нов начин да покаже колко обича да си е у дома. След като във вторник сутринта зарадва десетки деца в Хасково,а после посети президента Румен Радев, днес той пусна серия от снимки от зеленчуковата градина на своето семейство.„Един от любимите ми моменти у дома“, написа Димитров пос снимките в Инстаграм.За последно Григор участва на US Open, където отпадна във втория кръг след поражение с 0:3 сета от Андрей Рубльов.\nОчаква се българинът да се появи на корта след няколко седмици на турнира в Ченду, където е полуфиналист от миналата година.", "date": "2017.09.06", "title": "Гришо се наслаждава на домашната градина"}
{"url": "http://www.monitor.bg/a/view/60043-%D0%9F%D1%80%D0%B0%D0%B2%D1%8F%D1%82-%D1%83-%D0%BD%D0%B0%D1%81-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%BF%D0%BE-%D1%85%D1%83%D0%B4%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D0%BA%D0%B0/", "text": "Международна академия по художествена гимнастика, в която да се обучават деца от България и от света, да бъде създадена у нас, предложи държавният глава Румен Радев. На връх вчерашния празник той прие националния отбор и неговото ръководство, за да ги поздрави за успехите им на световното първенство в Пезаро.„Време е държавните институции и бизнеса да обединят усилията си и да инвестират в създаването на модерни центрове за подготовка, в областите, в които българският спорт има традиции и успехи на световно равнище. Една от тях безспорно е българската художествена гимнастика“, заяви Радев.По неговото виждане тази академия трябва да притежава цялата история на българската гимнастика от създаването й до днес, да има модерен възстановителен център, леглова база и да стане уютен дом на националните отбори на страната ни.\"С вашите постижения, всеотдаен труд и блестяща организация, вие заслужавате това и аз ще ви помогна да го осъществим, въпреки непрекъснатите ми ангажименти\", обеща Радев.Ръководството на федерацията остана изненадано и очаровано от предложението и обяви готовност да продължи да работи в тази посока.", "date": "2017.09.06", "title": "Правят у нас световен център по художествена гимнастика"}
{"url": "http://www.monitor.bg/a/view/8010-%D0%98%D1%81%D0%BF%D0%B0%D0%BD%D0%B8%D1%8F-%D0%BA%D1%80%D0%B0%D1%87%D0%B8-%D1%81-80-%D0%BA%D1%8A%D0%BC-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%80%D0%B5%D0%B4-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%A1%D0%B2%D0%B0%D1%82%D0%B1%D0%B0%D1%82%D0%B0/", "text": "Колумбия спря похода на Бразилия, Аржентина с нова издънкаС доста интересни мачове завърши последният ден от квалификациите за Мондиал 2018 в Русия. До края на битките във всички групи остават по два двубоя.В група G големият фаворит Испания крачи уверено към директно класиране за световното, след като размаза с 8:0 Лихтенщайн. Съдия на мача бе българинът Ивайло Стоянов-Сватбата. По два гола вкараха Алваро Мората и Яго Аспас, а по един добавиха Серхио Рамос, Иско и Давид Силва. Италия пък се бетонира на второто място след пестелива победа с 1:0 над Израел. Единственото попадение бе дело на Чиро Имобиле. В последния мач от групата балканското дерби между Македония и Албания завърши без победител – 1:1.В група D пък Сърбия също върви уверено към световното. Западните ни съседи спечелиха изключително ценна победа с 1:0 като гости на Ейре и дръпнаха на върха. Така Сърбия се нужда само от още една победа, за да си подпечата билетите за Русия догодина. На второто място се изкачи Уелс, който победи аутсайдера Молдова с 2:0 в Кишинев. В мач само за престиж Австрия и Грузия завършиха 1:1 на „Ернст Хапел” във Виена.Най-завързаната битка от световните квалификации пък се оказа група I, където четири отбора имат шанс да се класират за Мондиал 2018. Това стана благодарение на победата на Турция над Хърватия с 1:0, която дойде след гол на Тосун 15 минути преди края. „Шахматистите“ обаче могат да се оправдаят с това, че мачът дойде само 48 часа след отложената среща с Косово. В същото време Исландия срази у дома Украйна с 2:0 и се настани на втората позиция със същия актив като хърватите. Финландия пък победи като гост Косово с 1:0 в мача за престиж от тази група.Горещо беше и в зона Южна Америка, където големите фаворити Бразилия и Аржентина стъпиха накриво. „Кариоките“ имаха серия от 9 поредни победи, но Колумбия ги попари с домакинско 1:1 на стадиона в Баранкия. Бразилците обаче отдавна са се класирали и просто доиграват квалификациите. Аржентина пък не успя да вземе победата и също направи 1:1, но като гост на Венецуела. С точката Меси и компания се изкачиха на пето място, като ще трябва да треперят до края, тъй като само първите 4 места класират директно за световното, а петият ще играе бараж с Нова Зеландия. ", "date": "2017.09.06", "title": "Испания крачи с 8:0 към световното пред погледа на Сватбата"}
{"url": "http://www.monitor.bg/a/view/89604-%D0%94%D1%80%D0%B0%D0%BC%D0%B0-%D0%B4%D0%BE-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2018/", "text": "Англия и Германия на точка от класиране, Роналдо трепери до краяДо края на световните квалификации остават два кръга, които ще решат спора във всички групи. В някои групи победителят е ясен, докато в други имат двойна, тройна и дори четворна (!) битка за заветните две места. От УЕФА пък обявиха, че жребият за баражите ще бъде на 17 октомври, а мачовете ще са на 9 и 14 ноември. На нас пък ни остава да се надяваме на чудо и България да е сред тимовете, които да попаднат в урните за церемонията. Ето и как изглежда ситуацията в десетте групи на Стария континент.Безспорно това е една от най-завързаните групи, при това с наше участие. Франция си е осигурила поне място на бараж, но иска да вземе директна квота, която минава през победа в София. В последния кръг Холандия приема Швеция и най-вероятно това ще е сблъсъкът, който ще реши всичко. Ако не беше загубата от Беларус обаче, „лъвовете“ щяха до последно да бъдат с огромни шансове за световното.Тук нещата изглеждат ясни, като единствената въпросителна е дали Швейцария или еврошампионът Португалия ще трябва да мине през бараж. Спорът ще се реши в последния кръг, когато Роналдо и компания приемат „кръстоносците“.Германия е абсолютен господар с пълен актив от 8 победи и се нуждае само от точка, за да официализира класирането си за световното. Още на 5 октомври Бундестимът гостува на Северна Ирландия и ако няма изненада, пъзелът ще бъде разплетен. Неприятната изненада безспорно пък е Чехия, която показва доста неубедителни резултати.Сърбия безспорно е най-силно представящият се отбор от Балканите и крачи уверено към световното. В последния кръг Уелс и Ейре пък имат директен сблъсък, който да определи кой тим ще заеме заветното второ място, даващо право на бараж.В тази група се е завързал троен възел, чието разплитане тепърва предстои в оставащите два кръга. Черна гора държи всичко в ръцете си, като има двубои срещу преките конкуренти Дания и Полша. Румъния пък вече е извън сметките, но в последния кръг приема скандинавците и може да обърка сметките им.Мнозина очакват това да е поколението на Англия, което да донесе най-накрая радост за феновете, а „трите лъва“ са само на точка от класиране за световното. За второто място обаче има ожесточена тройна битка. Словенците имат мачове с Англия и Шотландия, а Словакия също ще мери сили с „гайдарите“. По всичко обаче изглежда, че драмата ще е до последно.Още с тегленето на жребия беше ясно, че Испания и Италия едва ли ще дадат шанс на друг отбор да се намеси в битката за върха. Само преди дни Ла Фурия отнесе с 3:0 големия си съперник и само чудо до края може да я бутне от върха. Скуадрата пък ще мине през баражите, където определено ще бъде най-нежеланият съперник.Група, в която белгийците се забавляват и станаха първият отбор от Европа (след домакина Русия), който си осигури място на световното. В битката за баражите като фаворит изглежда Гърция, която до края има мачове с Кипър и Гибралтар, докато босненците приемат Белгия и след това гостуват на Естония.Четворна рулетка с наистина непредсказуем край! В предпоследния кръг Турция приема Исландия, а накрая Украйна домакинства на Хърватия. До голяма степен всичко ще се реши и от финландците, които имат мачове с „шахматистите“ и Украйна.\n ", "date": "2017.09.06", "title": "Драма до последно в битката за Мондиал 2018"}
{"url": "http://www.monitor.bg/a/view/13054-%D0%94%D0%B8%D0%BC%D0%B8%D1%82%D1%8A%D1%80-%D0%9F%D0%B5%D0%BD%D0%B5%D0%B2-%D0%BB%D0%B5%D1%82%D0%B8-%D1%81-%D0%BF%D0%B0%D1%82%D1%80%D1%83%D0%BB%D0%BA%D0%B0-%D0%B8-%D0%B1%D0%B5%D0%B7-%D1%82%D0%B5%D0%BB%D0%B5%D1%84%D0%BE%D0%BD-%D0%B2-%D0%A1%D0%BE%D1%84%D0%B8%D1%8F/", "text": "ЦСКА-София прати двама в „Етър“, пусна билетите за мача с „Верея“Легендарният треньор Димитър Пенев имаше сериозни премеждия тази сутринта. Стратега от Мировяне трябваше да ползва услугите на патрулка, за да се придвижва в столицата.Пената бе канен като участник в сутрешния блок на bTV, но бил неприятно изненадан от множеството затворени улици заради маратона в София. На помощ обаче му се притекли пътни полицаи, които се съгласили да го откарат с патрулка, за да стигне навреме за телевизионното си участие. В суматохата обаче треньор номер 1 на България за XX век забравил мобилния си телефон в собствения си автомобил. Известният с чувството си за хумор спец обаче прие премеждията с усмивка и все пак сподели очакванията си за шоумача с участието на Христо Стоичков и легенди на „Барселона“, които ще играят на 20 септември в Стара Загора. „Това ще бъде мач, който ме връща назад в спомените за тези велики футболисти, сподели чичо Митко. - В тези двубои участниците се опитват да покажат миналото си, натискат, но времето и годините... по-трудно става. Много рядко се виждаме със Стоичков, но се чуваме по телефона един-два пъти в месеца. Дано си дойде няколко дни по-рано, за да се видим на спокойствие“, коментира още легендарният треньор.В същото време ръководството на ЦСКА-София, където Пената е почетен президент, осъществи две изненадващи изходящи сделки. „Армейците“ пратиха защитника Пламен Гълъбов и халфа Никола Колев под наем в „Етър“. Причината е, че треньорът Стамен Белчев иска да им даде шанс да играят редовно и да трупат опит. „Червените“ пуснаха и билетите за домакинския мач срещу „Верея“ в петък. Цените са от 5 до 18 лева. ", "date": "2017.09.06", "title": "Димитър Пенев лети с патрулка и без телефон в София"}
{"url": "http://www.monitor.bg/a/view/5586-%D0%91%D0%BE%D1%81%D0%BD%D0%B5%D0%BD%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B4%D0%BE%D0%B9%D0%B4%D0%B5-%D0%B2-%D0%9B%D0%B5%D0%B2%D1%81%D0%BA%D0%B8/", "text": "Младежкият национал на Босна и Херцеговина Стиепан Лончар най-вероятно ще подсили „Левски“. Той играе като вътрешен халф и трябва да мине прегледи, за да подпише със \"сините\". Босненецът, който има и хърватски паспорт, е на 20 години и минава за един от големите таланти в своята страна. Лончар е играч на „Широки Брег“, с който печели Купата на страната. Стипе Лончар игра в последния мач на Босна, който младежите загубиха от Румъния с 1:3. Евентуалният нов играч на „Левски“ взе участие и в срещите на „Широки Брег“ в Лига Европа. Отборът елиминира „Ордабаси“ от Казахстан, но отпадна от шотландския „Абърдийн“. Лончар играе предимно като опорен халф и прави впечатление с добрата си физика. Босненецът е висок 187 сантиметра, като бе очакван на трибуните за снощното дерби срещу „Лудогорец“.", "date": "2017.09.06", "title": "Босненски национал дойде в „Левски“"}
{"url": "http://www.monitor.bg/a/view/62859-%D0%98%D0%BD%D0%B4%D0%B8%D0%BF%D0%B5%D0%BD%D0%B4%D1%8A%D0%BD%D1%82-%D0%91%D0%BE%D1%8F%D1%82-%D1%81-%D0%9F%D1%83%D0%BB%D0%B5%D0%B2-%D0%B5-%D0%BE%D0%BF%D0%B0%D1%81%D0%B5%D0%BD/", "text": "Британското издание \"Индипендънт\" направи анализ на предстоящия боксов мач за световните титли в тежка категория между Антъни Джошуа и Кубрат Пулев на 28 октомври. Под заглавие “Джошуа - Пулев е лош и опасен мач - ако главата на британеца не е на правилното място, той ще плати със световните си титли”, коментаторът Стив Бънс твърди, че българинът ще е изключително труден съперник за британеца. \"Джошуа прекара лятото в подготовка, върна се в залата за тренировки и отчете, че треньорът му Робърт Маккракън изобщо не е доволен от него след победата над Кличко, пише Бънс. - Лас Вегас мечтае да приеме мач на Джошуа, защото той е вълнуващ шампион, но мачът с Пулев е голям проблем... Той не е нито стар (за тежка категория), нито залязващ, нито уплашен и е внушителен физически. Единственото му поражение в 26-те мача досега е от Владимир Кличко през 2014 г., а това също е най-добрият двубой на украинеца, чиято кариера е изпълнена с методични победи... Просто Пулев е от България и това не е достатъчно секси дестинация, за да може мачът му с Джошуа да е в Лас Вегас - затова е в Кардиф.\"Междувременно Антъни Джошуа получи приза на изданието GQ (Gentlemen's Quarterly) за спортист №1 на Великобритания.", "date": "2017.09.06", "title": "\"Индипендънт\": Боят с Пулев е опасен"}
{"url": "http://www.monitor.bg/a/view/30852-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%A5%D1%8E%D1%81%D1%82%D1%8A%D0%BD-%D0%A0%D0%BE%D0%BA%D0%B5%D1%82%D1%81-%D0%B7%D0%B0-22-%D0%BC%D0%BB%D1%80%D0%B4/", "text": "Клубът от НБА \"Хюстън Рокетс\" ще бъде продаден на собственика на верига ресторанти в Тексас - милиардера Тилман Фертит, се твърди в официалната страница на \"ракетите\". Там се уточнява, че е подписано задължаващо споразумение за придобиването клуба от Фертит, който е собственик на веригата ресторанти Landry's и на веригата от казина и хотели Golden Nugget. Сделката включва и използването на арената за домакинските мачове \"Тойота Сентър\". Тя трябва да бъде поддържана съобразно стандартите на НБА. \"Мистър Тилман Фертит става едноличен собственик на клуба и няма да има други партньори\", се казва в съобщението.Лесли Алекзандър, който държеше \"Хюстън Рокетс\" от 1993 г., също е доволен - двамата с Фертит се познават от 24 г. Сумата за прехвърлянето не се споменава официално, но според публикации в медиите става дума за $2,2 млрд., което ще е рекорд, ако е истина. Предишната най-скъпа продажба е на \"ЛА Клипърс\", когато Стив Балмър плати $2 млрд. ", "date": "2017.09.06", "title": "Продават \"Хюстън Рокетс\" за $2,2 млрд."}
{"url": "http://www.monitor.bg/a/view/70337-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D0%BF%D1%80%D0%B8-%D0%B6%D0%B5%D0%BD%D0%B8%D1%82%D0%B5-%D0%BD%D0%B0-us-open/", "text": "Анди Мъри спира с тениса до край на сезонаВинъс Уилямс и Слоун Стивънс ще играят американски полуфинал на US Open. Те ще излязат една срещу друга на 8 септември.По-голямата от сестрите Уилямс, поставена под №9, победи на 1/4-финала Петра Квитова (Чех), 14-а в света, с 6:3, 3:6, 7:6 (2). 37-годишната американка дебютира на последния за сезона турнир от Големия шлем преди 20 г. и го е печелила през 2000 и 2001 г. С достигането си до тази фаза Винъс си гарантира връщане в топ 5 на ранглистата на WTA, след като този сезон вече игра на финали на Australian Open и на \"Уимбълдън\".Слоун Стивънс, 83-а в света, пък стана първата непоставена на полуфинал на US Open от 20 г. насам. Това направи преди нея точно Винъс Уилямс. Стивънс надигра с 6:3, 3:6, 7:6(4) 16-ата поставена Анастасия Севастова (Лат) и стигна за втори път в кариерата си до такава фаза на турнир от Шлема. Първият беше през 2013-а в Австралия, когато я запомниха с това, че залегна под масата, бягайки от досадна муха на пресконференцията. Тя има победа над Винъс през 2015 г. на \"Ролан Гарос\".Шансът за американска шампионка в Откритото първенство на САЩ накара Винъс Уилямс да се размечтае още повече. „Ще бъде огромно постижение да имаме 4 американки на полуфиналите\", заяви тя след победата над Квитова. С това напомни, че предстоят още два 1/4-финални двубоя с участие на представителки на домакините. Тази вечер на корта ще излезе Коко Вандевей срещу друга чехкиня - Каролина Плишкова. Утре пък играят Мадисън Кийс и Кая Канепи (Лат).При мъжете пък Kевин Андерсън стана първият южноафрикански тенисист, класиран за 1/2-финал на турнир от Шлема, след като надделя със 7:6(5), 6:7(9), 6:3, 7:6(7) над Сам Куери (САЩ) за 3 часа и 26 минути. За първи път в топ 4 място намери и Пабло Кареньо Буста (Исп), спрял с 6:4, 6:4, 6:2 Диего Шварцман (Арж). Двамата играят един срещу друг в петък.За другите две места битката е между Рафаел Надал и Андрей Рубльов и Роже Федерер - Хуан Мартин дел Потро.Междувременно Анди Мъри (Вбр) обяви, че прекъсва с тениса заради контузията, която го извади от участие в US Open. \"С моя екип стигнахме до извода, че това е най-доброто решение за мен“, написа Мъри в един от профилите си в социалните мрежи.", "date": "2017.09.06", "title": "Американски полуфинал при жените на US Open"}
{"url": "http://www.monitor.bg/a/view/52404-%D0%9D%D0%B5%D1%80%D0%B2%D0%B5%D0%BD-%D0%BC%D0%B0%D1%87-%D0%BF%D1%8A%D0%BB%D0%B5%D0%BD-%D1%81%D1%82%D0%B0%D0%B4%D0%B8%D0%BE%D0%BD-%D0%B8-00-%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "„Левски“ и „Лудогорец“ направиха равенство 0:0 в отложен мач от 1 кръг на Първа лига. На старта на сезона двата тима имаха ангажименти в евротурнирите и затова двубоят се игра днес, навръх Съединението на България. Празничният ден и очакванията за добър двубой изпълниха стадион „Георги Аспарухов“ с повече от 15 хиляди зрители. Голове обаче така и не паднаха, а двата тима завършиха с по 10 футболисти. Червен картон получи още в 36-ата минута вратарят на „Левски“ Божидар Митрев, а в 79-ата минута съдията Никола Попов изгони и Сисиньо от състава на гостите.Така \"сините\" все още не са допуснали гол във вратата си, откакто начело на тима застана италианският специалист Делио Роси. От нулевото равенство в дербито се възползва ЦСКА-София, който остана начело на класирането с 16 т. \"Лудогорец\" остава втори с 15, а \"Левски\" дели третото място с \"Черно море\" с оп 14 т. ", "date": "2017.09.06", "title": "Нервен мач, пълен стадион и 0:0 на „Левски“ – „Лудогорец“"}
{"url": "http://www.monitor.bg/a/view/74856-%D0%90%D0%BD%D0%B0-%D0%A4%D0%B0%D1%80%D0%B8%D1%81-%D0%B8%D0%B7%D0%B4%D0%B0%D0%B2%D0%B0-%D0%BC%D0%B5%D0%BC%D0%BE%D0%B0%D1%80%D0%B8/", "text": "Холивудската актриса Ана Фарис ще дебютира на книжния пазар с комични мемоари. Творбата, която носи името Unqualified, проследява победите и загубите на любовния фронт на 40-годишната звезда. „Развълнувана съм и когато направих сделка за книгата си помислих, че ще е невероятно приключение и сега, когато наближава, се чувствам нервна. Винаги съм се крила зад героите си, но сега това съм истинската аз. Малко е страшничко“, изповяда се пред сп. Us Weekly тя. Предговора е написан от бившата й муза Крис Прат, с когото обявиха раздялата си преди месец. Двамата вече готвят документите за развод, след 8 години брак. Искрата между двамата пламва през 2007 г. на снимачния сет на романтичната лента „Отведи ме у дома довечера“, а две години по-късно си казват заветното „да“. Знаменитата двойка възпитава един наследник – 5-годишния Джак. Семейната им идилия се разклати през 2015 г., когато излязоха слухове, че 38-годишният актьор кръшка на половинката си. Още тогава Фарис призна, че е дълбоко наранена от тези спекулации, въпреки че не вярва в истинността им.   ", "date": "2017.09.06", "title": "Ана Фарис издава мемоари"}
{"url": "http://www.monitor.bg/a/view/83770-%D0%A0%D0%B5%D0%BC%D0%B8-%D0%9C%D0%B0%D0%BB%D0%B5%D0%BA-%D1%82%D1%80%D1%8A%D0%B3%D0%BD%D0%B0-%D0%BD%D0%B0-%D0%B2%D0%BE%D0%BA%D0%B0%D0%BB%D0%BD%D0%B8-%D1%83%D1%80%D0%BE%D1%86%D0%B8/", "text": "Носителят на „Еми” Реми Малек, нашумял с ролята си на хакера Елиът Андерсън в сериала „Господин Робот\", започна да посещава вокални курсове. Причината не се крие в амбициите на актьора да покори и музикалната сцена, а в новия му персонаж – легендарния вокалист на Queen Фреди Меркюри. „Ще използваме възможно най-много от неговия истински глас от записите, с които разполагаме. Ще използваме максимално и моя собствен“, разкри наскоро Малек.„Бохемска рапсодия“ ще се фокусира върху култовата банда в периода между 1970 и 1985 г. Във филма, режисиран от Брайън Сингър, Малек ще си партнира с британския актьор Гуилям Лий, който ще нарами китарата на Брайън Мей, и Бен Харди, когото ще припознаем в барабаниста Роджър Тейлър. Джоузеф Мазел пък ще изиграе басиста Джон Дийкън.В ролята на копродуцент влиза холивудският ас Робърт де Ниро. Звездата от „Добри момчета“ от години демонстрира пристрастеността си към Queen с всеобразни проекти. През 2002 г., например, той подкрепи театралния мюзикъл We Will Rock You с участието на Найджъл Планър и под режисурата на Кристофър Реншоу. Като продуцент на „Бохемска рапсодия“ се служи и самият Брайън Мей.Междувременно наскоро изтече и първата снимка на Малек в ролята на Меркюри. „Това е един вълшебен момент – когато отвориш очи пред огледалото и видиш, че срещу теб се взира напълно нов човек“, коментира преобразяването си звездата. Премиерата на \"Бохемска рапсодия\" е заложена за 25 декември 2018 г.", "date": "2017.09.06", "title": "Реми Малек тръгна на вокални уроци"}
{"url": "http://www.monitor.bg/a/view/56799-%D0%9B%D0%B5%D0%B9%D0%B4%D0%B8-%D0%93%D0%B0%D0%B3%D0%B0-%D0%BA%D0%BE%D0%BC%D0%BF%D0%B5%D0%BD%D1%81%D0%B8%D1%80%D0%B0-%D1%84%D0%B5%D0%BD%D0%BE%D0%B2%D0%B5-%D1%81-%D0%BF%D0%B8%D1%86%D0%B0/", "text": "Поп чудовището Лейди Гага даде заявка да изпрати пици на феновете си, като извинение за пропуснат концерт. Певицата канселира свое шоу в Монреал поради здравословни причини. Носителката на „Грами“ обясни в профила си в Туитър, че е заболяла от ларингит и дихателна инфекция след представление на открито в Ню Йорк миналата седмица. По време на визитата й в канадския град цял арсенал от почитатели наобиколи хотела, в който изпълнителката на Born This Way е отседнала. Именно те са късметлиите, които си спечелиха почерпка заради лоялността си. Междувременно меломани и телеманиаци тръпнат в очакване на документалния филм Lady Gaga: Five Foot Two за концерта й на миналогодишния Super Bowl. 31-годишната звезда анонсира премиерата с разбъркани кадри в Instagram, чиито финален вариант показва лицето й с аристократична шапка и сюрреалистична плитка с флорални мотиви на прасковен фон. В последното парче от „пъзела“ се вижда как опакованото в сребърни гащи дупе на Гага се изстрелва към висините на стадион NRG в Хюстън на фона на българската фолклорна песен „Кавал свири“. Лентата ще дебютира на филмовия фестивал в Торонто, а на 22 семтеври ще бъде излъчена по Netflix . ", "date": "2017.09.06", "title": "Лейди Гага компенсира фенове с пица"}
{"url": "http://www.monitor.bg/a/view/80142-%D0%9C%D0%B0%D0%B3%D0%B4%D0%B0-%D0%BF%D0%B8%D1%82%D0%B0-%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%B7%D0%B0-%D0%B4%D0%B0%D1%82%D0%B0-%D0%BD%D0%B0-%D1%81%D0%B5%D0%BA%D1%86%D0%B8%D0%BE%D1%82%D0%BE-%D1%81%D0%B8/", "text": "Фолкпевицата Магда ще се допита до астролог за това на коя дата да планира секциото, с което ще даде живот на първата си рожба. Изпълнителката на „Неотразимата“ разкри, че все още не знае какъв е полът на бебето, но с приятеля й Владимир се надяват то да е момче. До решението да се допита до специалист за датата на раждане пък певицата стигнала, след като подобно предсказание е предвидило забременяването й през април.Макар да е с наедряло коремче, Магда не е преустановила тренировките във фитнеса. Тежките упражнения обаче е заменила с по-леки такива, като благодарение на физическата й активност, не е качила почти никакви килограми. Певицата няма все още да си даде почивка и от музикалната сцена. Съвсем скоро тя смята да запише нова песен и да заснеме клип към нея. След раждането също няма да отсъства дълго, тъй като двете бъдещи баби вече са обещали да помагат в грижата за бебчето.Искрата между Магда и бизнесмена пламна преди три години, а заветното „да“ двамата ще си кажат след появата на наследника им.", "date": "2017.09.06", "title": "Магда пита астролог за дата на секциото си"}
{"url": "http://www.monitor.bg/a/view/45046-%D0%9C%D0%B5%D0%B3%D0%B0%D0%BD-%D0%A4%D0%BE%D0%BA%D1%81-%D0%B8%D0%B7%D0%BA%D0%B0%D1%80%D0%B0-%D0%B3%D0%BE%D0%B4%D0%B8%D0%BD%D0%B0-%D0%B1%D0%B5%D0%B7-%D1%81%D1%8A%D0%BD/", "text": "Холивудската актриса Меган Фокс стоически издържа цяла година с лимитирани часове спокоен сън. След като миналия август звездата от фентъзи поредицата „Трансформърс“ гушна третия си син Джърни Ривър, тя още не може да си отпочине подобаващо. „Не съм спала от година. Няма и една нощ, която да съм изкарала в пълноценен сън. Още кърмя и Джърни се събужда постоянно, а после идват и другите момчета за да ме будят“, изповяда се пред сп. People тя. След последната си рожба 31-годишната красавица за първи път среща трудност и във връщането си към топ форма. „Тренирам наистина здраво. Този път се измъчих. Вървях и бягах много. Беше ужасно“, разказа още тя. Междувременно съпругът й Брайън Остин Грийн сподели, че се надява следващият път синеокият секссимвол да го дари с дъщеричка. Гордите мама и татко си казаха заветното „да“ през 2010 г. Двамата възпитават още 3-годишния Ноа и Боди, който се появи на бял свят през 2015 г.  ", "date": "2017.09.06", "title": "Меган Фокс изкара година без сън"}
{"url": "http://www.monitor.bg/a/view/47424-%D0%9F%D1%80%D0%BE%D0%B4%D1%83%D1%86%D0%B5%D0%BD%D1%82%D0%B8-%D0%BD%D0%B0-%D0%AA%D1%88%D1%8A%D1%80-%D1%82%D0%B2%D0%BE%D1%80%D1%8F%D1%82-%D0%B7%D0%B0-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0/", "text": "Хитмейкърите Оби и Учи Ебеле, по-известни в световния шоубизнес като продуцентското дуо Da Beat Freakz, са автори на новия сингъл на Мария Илиева Mi Amor. Базираните в Лондон братя, работили с артисти като Ъшър, Шон Пол и Крис Браун, се свързали с бг звездата в социалните мрежи с оферта да работят заедно. Парчето дава заявка за клубен хит и получи премиерата си на живо на 11 август по време на концерта на Мария в Летния театър във Варна. „Реакцията на хората е най-показателна дали една песен ще бъде хит,” разказва дъщерята на диригента Ваня Монова. „Изпълних Mi Amor и по време на мое клубно участие в София, а в края публиката викаше името му за бис – това ме зареди безкрайно и е чудесен знак.”Видеото към песента ще дебютира утре в 18 ч в YouTube канала на лейбъла Facing The Sun. Режисьор е Виктор Антонов – Rikk.", "date": "2017.09.06", "title": "Продуценти на Ъшър творят за Мария Илиева"}
{"url": "http://www.monitor.bg/a/view/80124-%D0%A1%D1%82%D0%B8%D0%BD%D0%B3-%D0%BE%D1%82%D0%BF%D1%83%D1%81%D0%BA%D0%B0-50-000-%D0%B3%D0%BB%D0%B0%D1%81%D0%B0-%D0%B7%D0%B0-%D0%9F%D1%80%D0%B8%D0%BD%D1%81/", "text": "Душевадецът пристига ден преди шоуто в София и след бис във Виена За родителите на хиляди български деца концертът на Стинг ще бъде най-доброто афтърпарти на първия учебен ден в историята. Поп душевадецът пристига в София часове след като се поклони за бис във Виена с бенд в камерен състав Доминик и Руфъс Милър (китари), Джош Фрийс (барабани), Пърси Кордона (акордеон) и двама беквокалисти, които обича да представя чистосърдечно като „Бен и Джо“. Това е четвъртият звуков десант на гениалния британец у нас, като преди шест години той превърна „Герена“ в едно по-добро място с аристократична аура с гига в рамктие на Symphonicity. София е поредната спирка от европейския лег на турнето в подкрепа на албума 57th & 9th, който излезе миналия ноември („Анимато мюзик“/Universal Music) и носи името на възловото кръстовище, което Стинг пресича всеки ден на път към студиото си в Ню Йорк. От обиколката на артиста до момента става ясно, че на 16 септември в „Арена Армеец“ ни очаква сърцата симбиоза между софистициран поп с рокендрол душаПредстои ни класически Стинг пърформанс – от онези, в които той е по тениска и слим джинсизад гърба му има кадифена завеса, и всичко случващо се в рамките на два часа е подчинено на гениалната простота на музиката му и на невероятния обмен на енергии с публиката.Специален гост на шоуто ще бъде Джо Съмнър, единствения наследник на Стинг, който тръгна по пътя му в шоубизнеса и гради успешна кариера с групата Fiction Planе. В сетлиста ще влязат както пет от златните хитове на The Police, така и кавъри на любими парчета като Ashes to Ashes на Дейвид Боуи и Ain't No Sunshine на Бил Уинтърс. Специално внимание от новия албум заслужава елегичната Inshallah, посветена на кризата с бежанците, и One Fine Day, в която бившия учител по литература развива теорията, че причина за миграцията един ден ще бъдат не войните, а промените в климата. Особен сантимент Стинг има и към „50 000“, посветена на Принс и записана в седмицата след смъртта му. Текстът представлява носталгичен, но прям разбор на живота на една музикална икона с фрази, вариращи от  „50 000 гласове се надигаха всеки път, докато пееше“, през „носехме се като кайтове на вълните на амфетамина“, до „все още вярваше в старата лъжа, че рок звездите не умират, те просто угасват“. „С напредването на възрасттаДоказателство за това е шокът от кончината на някои културни икони и мои приятели като Принс, Дейвид Боуи и Леми Килмистър. Те са сред божествата на нашето време. Така че когато си отидат, ние се сблъскваме с въпроса за собствената си тленност. Дори аз като рок звезда го правя. Това ме кара да бъда по-спонтанен и по-здраво стъпил на земята отвсякога”, обясни за сп. Rolling Stone Стинг. Билети за концерта се продават в eventim.bg на цена от 70 до 120 лв. ", "date": "2017.09.06", "title": "Стинг отпуска „50 000“ гласа за Принс "}
{"url": "http://www.monitor.bg/a/view/14416-%D0%92%D0%B0%D1%81%D0%BA%D0%BE-%D0%92%D0%B0%D1%81%D0%B8%D0%BB%D0%B5%D0%B2-%D1%81%D0%B2%D0%B8%D1%80%D0%B8-%D1%81-%D1%86%D0%B8%D0%B3%D1%83%D0%BB%D0%BA%D0%B8-%D0%BD%D0%B0-616-%D0%B3%D0%BE%D0%B4%D0%B8%D0%BD%D0%B8/", "text": "С две цигулки на обща възраст 616 години ще свири Васко Василев на концерта си в НДК на 10 декември. Едната от тях е класическа „Амати“ и той я носи със себе си навсякъде като ръчен багаж. Изплащал е стойността й в продължение на 20 години. Инструментите са най-скъпите вещи, които момчето-чудо от „Люлин“ притежава, и са застраховани за колосални суми. „И двете цигулки се държат много добре, въпреки че струните могат да се разстроят с времето. И двете са стабилни като войници.“, сподели с усмивка за БНТ Василев.В края на август той изнесе феноменален концерт в ресторант „Лебед“ на брега на езерото Панчарево, а заради огромния наплив от хора сцената бе прекроена, за да се освободи място за още публика. Събитието бе разпродадено месец преди датата и без обявен репертоар – знаеше се само, че Васко ще заложи на класиката заради солистите на Кралската опера, които го придружаваха. „Избирам за себе си 85 % от репертоара, независимо в коя точка на света се намирам. Обявих концерта в НДК без да анонсирам конкретна продукция и публиката вярва безрезервно в моя избор.“, респектиран е Василев. В момента той е в Лондон и репетира на пълни обороти за старта на сезона в „Ковънт гардън“. ", "date": "2017.09.06", "title": "Васко Василев свири с цигулки на 616 години "}
{"url": "http://www.monitor.bg/a/view/79752-%D0%A1%D1%8A%D0%BB%D0%B8-%D0%95%D1%80%D0%BD%D0%B0-%D0%B2%D0%BE%D0%B4%D0%B8-%D0%9B%D0%B8%D0%B7%D0%B0-%D0%93%D0%B0%D0%B9%D1%8A%D1%80-%D1%83-%D0%BD%D0%B0%D1%81/", "text": "Чаровната вокалистка Лиза Гайър ще придружи фронтмена на Godsmack Съли Ерна за концерта му у нас. Двамата ще застанат под светлината на прожекторите на 26 септември в зала „Арена Армеец“, а поводът е 11-ият рожден ден на радио Z-Rock. Заедно с Лиза цялата солова група на изпълнителя на Don't Comfort Me ще пази гърба му на сцената. София е част от мащабното европейско турне на Ерна, но е единствената му спирка в Югоизточна Европа. Преди дни 49-годишният музикант записа топло обръщение към българските фенове. „Връщам се обратно на 26 септември заедно с цялата ми група за солови проекти. Ще изпълним парчета от албумите Avalon, Hometown Life, кавъри на Godsmack и още няколко парчета. Идвам в София с много специална изненада! Искам да видя всички ви там. Чакам концерта с нетърпение. България се превърна в една от любимите ми държави в целия свят!“, издаде сърцатият рокаджия. Първия си звуков десант у нас той направи през 2015 г. в Бургас в рамките на фестивала Summer Chaos, а миналата есен изнесе два напълно разпродадени концерта в зала 1 на НДК. Тогава певецът съчета шоутата със снимките на „Бензин“. В режисьорския дебют на Асен Блатечки той има една единствена реплика на финала и тя е на чист български „На майната си“. Асен обаче сподели за „Монитор“, че тя е ключова за втората част на филма, в който Ерна ще има главна роля.  ", "date": "2017.09.06", "title": "Съли Ерна води Лиза Гайър у нас"}
{"url": "http://www.monitor.bg/a/view/43141-%D0%95%D0%B2%D1%82%D0%B8%D0%BD%D0%B8-%D0%B5%D0%BA%D1%81%D0%BA%D1%83%D1%80%D0%B7%D0%B8%D0%B8-%D0%B7%D0%B0-%D0%9B%D0%B8%D0%BB%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "Броим по 699 лв за три нощувки в Берлин без включен билет за концерта на приматаМесец и половина преди националното турне на Лили Иванова да прерасне в европейско туроператори започнаха да изкушават феновете с оферти за концертен туризъм. „Руал травел“ излезе с предложения за Берлин и Мадрид, където поп дивата ще пее съответно на 3 и 6 ноември. За три нощувки със закуска в хотел в централната част на германската столица, самолетен билет с ниско тарифна компания и трансфери, ентусиастите ще трябва да броят по 699 лв. Пропуските за шоуто в „Темподром“, която еи Джанет Джаксън, са на цена от 44 до 98 евро за ВИП позиции пред сцената. Те не са включени в пакета, предлаган от компанията. Желаещите да вдишат вкуса на зимата с чаша ром в ръка в района на Бранденбургската врата преди да чуят хитове като „Невероятно“ имат опция и за пешеходна разходка в центъра, която ще им струва по 40 лв на калпак за екскурзовод.Броят на нощувките в Мадрид е същият, но цената е 755 лв на човек, а билетът за бутиковия спектакъл в Teatro Lope de Vega отново не влиза в цената. В деня на концерта срещу допълнителни 60 лв на фен се предлага тур из старата част на града, включващ спирки като прекрасния „Плаза де Майор“ и шопинг по „Гран Виа“. Лили ще даде тон за песен и в Милано на 6 декември в Teatro Carcano. Шоутата на момичето със спартанска воля и поезия в тембъра се изпипват логистично от местните културни центрове,като работата по тях е започнала още преди 10 месеца, издават организаторите от LM SI GROUP. В момента се наливат основите на тур график, койтонаучи \"Монитор\".Към поредното приключение в кариерата си Лили ще потегли на борда на добре смазаната си музикантска машина в лицето на Ангел Дюлгеров (китара, цигулка), Оги Енев (пиано, тромпет, саксофон), Орлин Цветанов (цигулка), Веселин Веселинов-Еко (бас) и Росен Ватев (барабани). В сетлиста й ще влязат както златните й хитове, така и песните от новия безименен албум, който излезе преди около месец на пазара.  Специално за турнето е създаден сайтът  с подробна информация за концертите. Билетите вече са в продажба в еventim.bg и ticketportal.bg. ", "date": "2017.09.06", "title": " Евтини екскурзии за Лили в Европа"}
{"url": "http://www.monitor.bg/a/view/31676-%D0%9A%D0%B5%D0%B9%D1%82%D0%B8-%D0%A5%D0%BE%D0%BB%D0%BC%D1%81-%D0%B8-%D0%94%D0%B6%D0%B5%D0%B9%D0%BC%D0%B8-%D0%A4%D0%BE%D0%BA%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B7%D0%B0%D0%B5%D0%B4%D0%BD%D0%BE/", "text": "Една от най-дискретните двойки в Холивуд – Кейти Холмс и Джейми Фокс, получи зелена светлина за официално потвърждение на романтичтине си отношения. Двамата позволиха да бъдат снимани от папараци край плажна вила в Малибу, където се отдадоха на заслужена почивка. Пословичната потайност на 38-годишната красавица и носителя на „Оскар“ бе провокирана от споразумение за дискретност, сключено при развода на актрисата с Том Круз. Тя получи 50 милиона долара срещу обета да мълчи за връзките си в продължение на 5 години, а срокът изтече в края на юли. Наскоро стана ясно, че звездата от сериала „Кръгът на Доусън“ и новият й любим са инвестирали около 6 милиона долара в различни тактики, целящи да опазят личното си пространство от папараците. В перото от бюджета им влизали дегизировки за двойници, а когато някой успеел да ги снима заедно адвокатът им със заплата от 100 000 долара годишно уреждал никой да не публикува кадъра. Слуховете за връзката им датират от 2013 г. Тогава Джейми и Кейти бяха снимани да танцуват в опасна близост на благотворителен бал в Хемптънс. Миналия март Фокс тушира спекулациите с твърдението, че с Холмс са „само приятели”, но през лято Клаудия Джордан, близка приятелка на актьора, потвърди в национален ефир романса им.", "date": "2017.09.06", "title": "Кейти Холмс и Джейми Фокс официално заедно"}
{"url": "http://www.monitor.bg/a/view/36165-%D0%94%D0%B6%D0%B5%D0%B9%D0%BC%D1%81-%D0%A5%D0%B5%D1%82%D1%84%D0%B8%D0%B9%D0%BB%D0%B4-%D0%BF%D0%B0%D0%B4%D0%BD%D0%B0-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0-%D0%B2-%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC/", "text": "Вокалистът на Metallica Джеймс Хетфийлд се размина на косъм с контузия по време на концерт на бандата в Амстердам. Инцидентът се случи по време на изпълнението на Now That We're Dead, когато певецът падна в отвор на сцената, предназначен за издигането на ударните инструменти. „Да, добре съм. Егото ми – не чак толкова. Но сме добре. Наранени са чувствата ми малко“, пошегува се Хетфийлд броени секунди, след като се изправи с помощта на хора от екипа, с който музикантите поеха на европейското си турне в началото на седмицата. Инцидентът не променя графика на Metallica, побързаха да уточнят от групата.Последната им музикална обиколка бе това лято в Южна Америка, когато пътуваха с най-големия реквизит в историята си. Място на сцената тогава намериха 83 прожектора и 40 хиляди говорителя, които бяха превозвани в 48 камиона. Турнето на Хетфийлд, Робърт Трухийо и Кърк Хамет в Стария континент ще продължи до ноември, а след новогодишните празници концерти ще се провеждат до средата на 2018 г.", "date": "2017.09.06", "title": "Джеймс Хетфийлд падна от сцената в Амстердам"}
{"url": "http://www.monitor.bg/a/view/9404-%D0%A5%D0%B8%D0%BB%D0%B4%D0%B0-%D0%BE%D1%82%D0%BA%D1%80%D0%B8%D0%B2%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D0%BD%D0%B0-%D0%91%D0%9D%D0%A0-%D1%81-%D0%BA%D0%BE%D0%BD%D1%86%D0%B5%D1%80%D1%82/", "text": "Певицата със 100-каратова усмивка Хилда Казасян ще даде старт на новия музикален сезон на Биг бенда на БНР с концерт. Джаз фурията ще събере родните меломани в „Зала България“ на 4 октомври, а редом до нея под светлината на прожекторите ще застанат певците Христо Йоцов и Васил Петров. Междувременно Хилда обмисля да направи турне, по време на което да развълнува българската публика „С музиката на Вили“. На 29 август тя представи репертоара в чест на легендарния си баща в Летния театър в Бургас, а навръх рождения му ден – 8-ми декември, ще повтори спектакъла в Плевен. Чаровната блондинка е получила покана да изпълни „С музиката на Вили“ и във Варна.   ", "date": "2017.09.06", "title": "Хилда открива музикалния сезон на БНР с концерт"}
{"url": "http://www.monitor.bg/a/view/30783-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "Овен 21 март – 20 априлЧудесен ден за нови начинания, като изключим обедните часове, когато Луната преминава през градусите на обсебването и преговорите ще вървят в изгодна само за едната страна посока. Почти към края на работното време може да направите силен ход, за който ще почерпите. Ще получите по-добри и изгодни оферти и ще се окажете предпочетени в една конкурсна надпревара. Луната навлиза във вашия знак. В утрешния ден натоварването при вас ще бъде максимално, но много от хората, които срещате ще са с маски. Действайте изпреварващо.Работа-5Пари-6Любов-6Късмет-5Здраве-4  Телец 21 април – 20 майДен на виното и камбаната. Ще се случват събития, за които ще почерпите и дано е за добро. Днес с лекота се придобива една особена вътрешна свобода, лекота и желание да се направи ход, който в предните дни сме си забранявали или не сме виждали смисъла в него. Повеселете се. Денят е особено благоприятен за годежи и сватбени тържества. Ето благоприятният ден, в който можете да направите и да ви направят предложение. Не отлагайте и сключването на нови договори. Активизирайте се максимално и си гонете интереса.Работа-5Пари-5Любов-5Късмет-5Здраве-5  Близнаци 21 май - 21 юниРодените в третата декада ще имат тежка и натоварена сутрин. Отложете за следобед старта на новите си инициативи и всичко ще потръгне с лекота. Дайте предимство на конкуренцията, която ще се провали и ще отвори път за вас. Към края на работното време може да получите втори шанс и в любовта. Чакайте обаждания и покани, които може да променят начина ви на живот и даже да ви оженят. Денят се покровителства от висшата любов. Сега е момента за обяснения и разяснения. Ще се намерят и кажат точните думи.Работа-4Пари-5Любов-5Късмет-5Здраве-4  Рак 22 юни - 21 юлиРодените в третата декада да не протакат разговорите. Бъдете първи на състезания и конкурси и там, където може да ви се отвори парашута за нова работа и нова любов. Към обед вече енергията обсебваща. Дано сте уредили важното за деня. След това ще работите за чужда кауза. За утре вечер не планирайте участие в купони с непознати. 8-9-и ще се едни от най-рисковите ви дни за месеца. Не планирайте участия в ремонти и поправки, за които се изисква определена квалификация, която не притежавате.Работа-5Пари-5Любов-5Късметг-4Здраве-4  Лъв 22 юли – 22 августОт 7-и на обед до 9-и на обед имате шанс да командвате парада, да постигате максималното и другите да се съобразяват с вас. Този ден ще ви даде възможност да постигнете нещо, към което отдавна се стремите. Нещата ще вървят бавно. Към обед привличате спонсор и нужното ви съдействие, дори и от непознати. До края на работното време ще извлечете ползи от всякакъв тип участия, разговори и делови срещи. Може да сключите изгоден договор. В следващите два дни ще обирате лаврите и другите ще ви правят път.Работа-6Пари-6Любов-6Късмет-5Здраве-6  Дева 23 август – 22 септемвриРодените в третата декада ще изживеят мъчителни и даже травмиращи моменти до обед. Нищо не ви се дава така както го искате и желаете. Вероятно е да ви изтикат от печеливша инициатива. Имайте търпение да дочакате своя шанс, който ще дойде следобед и до края на работното време ще ви зарадва с много по-изгодно предложение и покана в работата и в любовта. Ще ви се обадят тези, които по някакъв начин ви дължат жестове на внимание. Дайте воля на сдържаните импулси. Разкрепостете се в рамките на допустимото.Работа-4Пари-5Любов-5Късмет-4Здраве-4  Везни 23 септември – 22 октомвриПървата половина на деня ви дава повече възможности и екстри. Побързайте, постарайте се до обед да проведете важните си делови срещи и по възможност да подпишете новите си договори. Към обед енергията е зарибяваща и подвеждаща. Ще минете под натиска на големете изкушения и ако се подведете в следващити два дни ще играете по чужда свирка. Денят се управлава и от висшата любов. Благоприятно време за годежи и сватби. Не протакайте, ако вече сте направили избора си. Тази вечер се освобождават неконтролируеми енергии.Работа-5Пари-5Любов-5Късмет-4Здраве-4  Скорпион 23 октомври - 22 ноемвриДнес печелите овации, привличате погледите, едва ли ще останете сами и в любовта. Чудесен ден за сключване на нови договори и за преподписване на старите. Добре е да решите със старата или с новата любов ще продължите. До една година може да станете горди родители или баба и дядо. С лекота ще направите приемливи и удобни за околните личните си намерения и амбиции. Не изпускайте шансовете си. Имате два силни дни, след това някой друг ще ви улови в примката си, ще изисква много и ще ползва ресурсите ви.Работа-5Пари-5Любов-4Късмет-4Здраве-5  Стрелец 23 ноември – 21 декемвриРисков ден за родените в третата декада. До обед не се занимавайте със сериозни неща. Отлагайте деловите разговори за възможно най-късния час. Почти в края на работното време ще имате шанс за пробив в нова среда, който в следващите два дни ще затвърдите. Родените в първата декада е добре да направят своя добре премислен ход, а останалите да почакат до утре. Само в любовта не протакайте нещата. Сега е момента за годежи, предложения и сключване на брак. Ден на висшата любов. Уточнете си отношенията.Работа-4Пари-5Любов-6Късмет-5Здраве-4  Козирог 22 декември – 20 януариДано не се успите. Тази сутрин ще имате много повече предимства и може да сключите изгоден договор. Бъдете първи на изпит или конкурс. Заявете участие в престижни проекти и шефски инициативи. С напредването на деня ще бъдете постепенно изтласкани от поилката и хранилката. Някой друг ще се внедри на вашето място. Тази вечер рисковете са повече за родените в първата декада, а в утрешния ден и за другите ще има моменти, в които ще се поизпотят и ще преминат през огъня на неугасими страсти.Работа-5Пари-4Любов-5Късмет-4Здраве-4  Водолей 21 януари – 19 февруариДнес с лекота придобивате една особена вътрешна увереност и свобода. Време е да направите крачка напред в личен и професионален план. Ден за предложения, за подписване на брачни или професионални договори. Всякакъв тип обвързване сутринта или в късния следобед ще ви донесе късмет. В обедните часове има опасност да попаднете в изнудваща и обсебваща ситуация, която да ви обвърже в неравностойни съюзи и договорни отношения. Нека чувството за мярка да не ви напуска, независимо какво се случва.Работа-5Пари-4Любов-5Късмет-5Здраве-4  Риби 20 февруари – 20 мартДо обед вземете важно решение и не допускайте намеси. Време е да приключите с досегашна работа и връзка и да започнете нещо ново. Отива си един цикъл от животга ви. В момента прескачате на нова навивка. Опасно е в обедните часове да се вслушвате в чуждото мнение и да позволявате намеси. Не е изключено вместо в по-горна да отидете в по-долна навивка на зависимости и амбиции. Опредете приоритетите и действайте без протакане в избраната посока. Ще ви покровителства любовта. Направете предложение.Работа-5Пари-5Любов-5Късмет-4Здраве-5  Честит Рожден Ден!Личната ви година е осмица. Благоприятен момент за старт на нова лична и професионална програма. Кандидатствайте за нова или странична работа. Ще изкарате допълнителни пари и ще получите повишение. Не се отказвайте от паралелни дейности и бизнес. През 2018 г. ще се наложи от нещо да се откажете, затова нека имате по-голям избор.Родените днес ще се поддават лесно на изкушаващи въздействия и влияния. Основна битка в живота им ще бъде за личната им самостоятелност. Постарайте се да им вдъхнете увереност в собствените сили и възможности и да ги заредите с оптимизъм.Заченатите днес ще имат лек, артистичен и вдъхновен живот. Ще притежават артистична дарба, която ще ги направи неотменима част от купона. Направете ги във веселие и усмивки. Не пийте и не взимайте стимуланти, ако работите за бебе.", "date": "2017.09.06", "title": "Хороскоп за 7 септември, четвъртък"}
{"url": "http://www.monitor.bg/a/view/11675-%D0%A6%D0%B5%D0%BB%D0%B8%D1%85%D0%B0-%D0%9C%D0%B5%D1%80%D0%BA%D0%B5%D0%BB-%D1%81-%D0%B4%D0%BE%D0%BC%D0%B0%D1%82%D0%B8-%D0%BD%D0%B0-%D0%BC%D0%B8%D1%82%D0%B8%D0%BD%D0%B3/", "text": "Германската канцлерка Ангела Меркел беше улучена с хвърлен домат на предизборна среща в университетския град Хайделберг в Южна Германия, предадоха ДПА и ТАСС.\nПолицията съобщава, че са били хвърлени два домата, но не едновременно. Не е известно кой ги е хвърлил, но се смята, че те са били хвърлени от двама души.\nМеркел се бори да спечели четвърти мандат на изборите, насрочени за 24 септември. Тя беше произнесла речта си пред около 3000 избиратели, когато зеленчуците полетяха. Парчета от един от тях улучиха лявото бедро на Меркел, съобщава ДПА. Ударена е и местната водеща на предизборната среща.\nКанцлерката прие случката спокойно и дори предложи кърпичка на другата улучена с домат, добавя ДПА.", "date": "2017.09.06", "title": "Целиха Меркел с домати на митинг"}
{"url": "http://www.monitor.bg/a/view/22073-%D0%A1%D1%8A%D0%B4%D1%8A%D1%82-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%B8-%D0%A1%D1%82%D1%80%D0%B0%D0%BD%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B1%D0%B5%D0%B6%D0%B0%D0%BD%D1%86%D0%B8/", "text": "Съдът на Европейския съюз в Люксембург отхвърли жалбата на Словакия и Унгария срещу европейската миграционна политика и потвърди правото на Брюксел да изисква от страните членки да приемат кандидати за убежище, предаде Ройтерс.Съдът постанови, че ЕС има право да налага на националните правителства да приемат на квотен принцип бежанци, главно от Сирия, приютени в Италия и Гърция.\"Съдът отхвърля жалбите на Словакия и Унгария срещу временния механизъм за задължително презаселване на кандидати за убежище, се казва в решението. Механизмът допринася Гърция и Италия да се справят с последиците от миграционната криза от 2015 г.\"Унгарският външен министър Петер Сиярто определи като \"възмутително и безотговорно\" решението на съда на ЕС.\nСиярто заяви, че това решение поставя в опасност сигурността и бъдещето на Европа. Той предупреди, че Унгария ще продължи да оспорва опитите на ЕС да принуждава страните членки да приемат кандидати за убежище.\nСиярто добави, че Унгария ще продължи също да поставя ударението върху защитата на външните граници на ЕС и че е време ЕС да се откаже от \"неуспешния\" механизъм за презаселване на кандидати за убeжище.Полша ще продължи да отказва да приема мигранти по схемата на ЕС за презаселване въпреки решението на Съда на ЕС.\nСловашкият премиер Роберт Фицо каза, че Братислава уважава решението на европейския съд, но че страната му няма да промени позицията си по квотната система и мигрантите.\nФицо заяви, че планът на ЕС от 2015 г. за презаселване през следващите две години на 160 хиляди бежанци от Гърция и Италия, е бил временно решение, което важи до 26 септември. Премиерът заяви, че според него страната му не я заплашват никакви санкции на ЕС заради становището й за мигрантите.След решението обаче не е съвсем ясно как еврокомисията може да принуди несъгласните страни да приемат бежанци, още повече че мнозина от тях и не искат да се заселват в по-бедните държави от бившия съветски блок, коментира Ройтерс.Програмата, изготвена от Европейската комисия, беше одобрена с мнозинство от гласовете на страните членки въпреки съпротивата на бивши комунистически страни, които настояват, че обществата им не могат да интегрират мюсюлмански имигранти. Тя предвижда презаселване на 160 хиляди кандидати за убежище, от които досега са преместени едва 25 хиляди.Будапеща поиска близо 400 милиона евро от еврофондовете за охраната на границата, но председателят на Европейската комисия Жан-Клод Юнкер отвърна с писмо във вторник, че \"солидарността е двупосочна улица\", и изброи всички видове помощ, които Брюксел е предложил за овладяване на миграцията.Амнести Интернешънъл приветства решението на съда на ЕС. В изявление на правозащитната организация се посочва, че двете страни се опитаха да превърнат териториите си в \"зони, свободни от бежанци\".Директорът на Амнести Интернешънъл за ЕС Иверна Макгоуън заяви: \"Словакия и Унгария се опитаха да се измъкнат от системата на ЕС за солидарност, но всяка страна трябва да играе роля в закрилата на хората, бягащи от насилие и преследване.\"Тя призова страните от ЕС да бъдат солидарни едни към други и с кандидатите за убежище, които търсят защита в Европа.От 2014 г. до днес насам на територията на 28-те страни членки са влезли над 1,7 милиона души, като през това време бе сключено споразумение с Турция, което практически спря потока през Гърция и България, а на Либия се помага да ограничи броя на пристигащите в Италия.Полша и Унгария обаче продължават да отказват да приемат и един човек по определените им квоти, а Словакия и Чехия са допуснали едва десетина. ЕС опита да постигне компромис с тях, но в крайна сметка съдът наложи решението на Брюксел. ", "date": "2017.09.06", "title": "Съдът на Европейския съюз постанови: Страните не могат да отказват бежанци"}
{"url": "http://www.monitor.bg/a/view/13442-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D1%82%D1%8A%D1%80%D1%81%D0%B8-%D0%B1%D0%B0%D0%BB%D0%B0%D0%BD%D1%81%D0%B0-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "Великобритания ще следва балансирана имиграционна политика, щом напусне Европейския съюз. Тя ще опита да привлече висококвалифицирани работници, но ще намали като цяло броя на мигрантите, каза министърът на отбраната на Великобритания Майкъл Фалън, цитиран от Ройтерс.В. \"Гардиън\" публикува изтекъл документ, разкриващ планове за намаляване на броя на идващите на острова нискоквалифицирани европейски работници, когато Великобритания напусне блока през 2019 г.\"Трябва да се намери баланс. Искаме да привлечем в тази страна висококвалифицирани хора, които да дойдат тук и да дадат своя принос за обществото ни\", каза Фалън в ефира на телевизия \"Скай нюз\".\"Също така искаме да се уверим, че британските компании са готови да обучават британски работници. Хората казаха ясно, че искат имиграцията не да бъде спряна, а да бъде поставена под контрол\", добави той.Фалън даде днес интервю и за радио Би Би Си, в което говори по най-горещата в момента тема от международния дневен ред, Северна Корея.По думите му Китай държи ключа към решаването на севернокорейската ядрена криза и трябва да използва влиянието си, за да се справи със своя съсед.\"Китай държи ключа, петролът за Северна Корея идва от Китай. . . Китай има не само влиянието, но и много от лостовете, необходими за промяна в поведението на Северна Корея\", каза Фалън.", "date": "2017.09.06", "title": "Великобритания ще търси баланса след Брекзит"}
{"url": "http://www.monitor.bg/a/view/19041-%D0%A3%D0%BD%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%9F%D0%BE%D0%BB%D1%88%D0%B0/", "text": "Унгария ще блокира всеки опит на Европейската комисия да наложи санкции на Полша, свързани със спора около върховенството на закона, възникнал в хода на полската съдебна реформа. Това заяви в интервю за виенския в. \"Винер цайтунг\" унгарският министър на външните дела Петер Сиярто (на снимката). Той каза, че срещу Полша се проявяват двойни стандарти, както и срещу Унгария. Когато Гърция строи ограда на границата, това е в реда на нещата. Когато ние го правим, не е така, каза Сиярто.Много политици в Германия и в други страни представят Унгария като най-лошата страна в света, като диктатура и прочие, но немските инвеститори мислят по друг начин и последното допитване показва, че 80 процента от тях с удоволствие искат да правят бизнес с нас. Те знаят каква е действителността в Унгария, защото те живеят там, добави Сиярто.", "date": "2017.09.06", "title": "Унгария няма да позволи санкции срещу Полша"}
{"url": "http://www.monitor.bg/a/view/81532-%D0%A1%D1%82%D0%B0%D1%87%D0%BA%D0%B0-%D0%B2-%D1%81%D0%BB%D1%83%D0%B6%D0%B1%D0%B0%D1%82%D0%B0-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D0%B2-%D0%93%D1%8A%D1%80%D1%86%D0%B8%D1%8F/", "text": "Служителите на срочни трудови договори от гръцката служба за бежанците започнаха двудневна стачка в знак на протест срещу продължаващи с месеци закъснения в заплащането на труда им. Синдикатът на работниците заяви, че те не са получавали възнаграждения от два-три месеца. Служители, живеещи под наем, са заплашени да бъдат изгонени от жилищата си, тъй като изостават с плащанията.Освен двудневната стачка синдикатът планира и протест в центъра на Атина за утре.Службата за бежанците в Гърция е силно натоварена заради увеличаването на молбите на бежанци и мигранти през последната година. Въпреки че броят на пристигащите в Гърция намаля, миналогодишното споразумение между ЕС и Турция за овладяване на миграцията към Европа кара все повече мигранти да търсят убежище в Гърция.", "date": "2017.09.06", "title": "Стачка в службата за бежанци в Гърция"}
{"url": "http://www.monitor.bg/a/view/87084-%D0%9F%D1%83%D1%82%D0%B8%D0%BD-%D0%A0%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%9A%D0%9D%D0%94%D0%A0-%D0%B7%D0%B0-%D1%8F%D0%B4%D1%80%D0%B5%D0%BD%D0%B0-%D1%81%D0%B8%D0%BB%D0%B0/", "text": "Русия няма да признае Северна Корея за ядрена сила, увери руският президент Владимир Путин след преговори с южнокорейския си колега Мун Дже Ин.\n\"Потвърдих пред господин Мун Дже Ин нашата принципна позиция: няма да признаем ядрения статут на Северна Корея\", заяви Путин на съвместна пресконференция с Мун във Владивосток.\nРуският президент потвърди позицията си, че севернокорейският ядрен въпрос не може да бъде уреден със санкции. \"Сега е необходимо да се прояви хладнокръвие и да се избегнат стъпки, водещи към ескалация на напрежението. Без политически и дипломатически инструменти ще е много трудно да постигнем напредък в сегашната ситуация, а ако трябва да съм по-точен, смятам, че изобщо е невъзможно\", каза Путин.\nМун заяви, че с Путин са на мнение, че уреждането на ядрения въпрос е първостепенен приоритет за развитието на Източна Азия. По думите му руският президент е изразил пълна подкрепа за действията на Сеул по отношение на въпросите, свързани със Северна Корея.\nМун е предупредил Путин, че намаляването на доставките на петрол за КНДР е неизбежно, и е поискал съдействие от Русия, съобщи южнокорейската информационна агенция Йонхап. Говорител на президентството в Сеул обаче не беше в състояние да потвърди това съобщение, предаде Ройтерс.\nДвамата президенти се срещнаха в кулоарите на започналия икономически форум във Владивосток. ", "date": "2017.09.06", "title": "Путин: Русия няма да признае КНДР за ядрена сила"}
{"url": "http://www.monitor.bg/a/view/36441-%D0%93%D1%83%D1%82%D0%B5%D1%80%D0%B8%D1%88-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%B5%D1%82%D0%BD%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%B2-%D0%9C%D0%B8%D0%B0%D0%BD%D0%BC%D0%B0%D1%80/", "text": "Генералният секретар на ООН Антониу Гутериш предупреди, че има риск от етническо прочистване на мюсюлманите рохинги в Мианма. Той призова властите да им дадат националност или да им осигурят законен статут.\nОт съществено важно значение ще бъде да дадете на мюсюлманите в щата Ракхайн гражданство или поне засега юридически статут, който ще им позволи да имат нормален живот и свобода на движение, достъп до пазара на труда, до образование и до здравеопазване, каза Гутериш, обръщайки се към властите на Мианма. Гутериш припомни, че историята на дискриминацията, безнадеждността и бедността в щата Ракхайн е дълга и каза, че тежкото положение на рохингите, останало неразрешено, е продължило прекалено много.\nМиналата седмица при сблъсъци на бунтовници рохинги с силите за сигурност загинаха близо 400 души. Общо 87 000 души, повечето от тях мюсюлмани рохинги, са избягали от насилието в Мианма и са потърсили убежище в съседен Бангладеш през последните десет дни, съобщи офисът на ООН в Бангладеш.Насилието започна на 25 август, когато тридесетина полицейски участъка бяха нападнати от бунтовниците от Армията за спасение на рохингите в Аракан (ARSA), която казва, че иска да защити потъпканите права на мюсюлманското малцинство на рохингите.\nТова малцинство от близо един милион души живее в западната част на Мианма, лишено от основни права като достъп до здравеопазване и образование.\nВ отговор на нападенията мианмарската армия започна широкомащабна операция в този беден район, подтиквайки десетки хиляди души да се изселят.\nОколо 300 протестиращи от австралийската общност на рохингите се събраха пред парламента на Австралия и поискаха правителството да се намеси, за да спре насилието срещу това мюсюлманско малцинство в Мианма.", "date": "2017.09.06", "title": "Гутериш предупреди за етническо прочистване в Мианмар "}
{"url": "http://www.monitor.bg/a/view/44211-%D0%9C%D0%B0%D1%80%D0%BE%D0%BA%D0%BE-%D0%B8-%D0%98%D1%81%D0%BF%D0%B0%D0%BD%D0%B8%D1%8F-%D1%80%D0%B0%D0%B7%D0%B1%D0%B8%D1%85%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%BA%D0%BB%D0%B5%D1%82%D0%BA%D0%B0/", "text": "Испанската полиция и правоохранителните органи на Мароко са разбили предполагаема екстремистка клетка, чиито шест членове активно са планирали да извършат нападения, съобщи министерството на вътрешните работи в Мадрид, цитирано от световните агенции.\nЕдин е задържан в испанския северноафрикански анклав Мелиля и петима в Мароко. Петима от задържаните са мароканци, а един е испанец от марокански произход.\nПредполагаемият лидер на клетката, 39-годишен мароканец, е живеел в Мелиля, но е бил арестуван в Мароко. Твърди се, че е вербувал младежи и ги е надъхвал с джихадистка пропаганда.\nШестнайсет души загинаха през август при нападения в Каталуния, за които пое отговорност \"Ислямска държава\". От средата на 2015 г. Испания е арестувала 199 души, обвинени във връзки с екстремизъм.На 17 август 15 души загинаха и над 100 бяха ранени при серия от атентати в испанската област Каталуния, след като терористи се врязаха в хора в Барселона и в Алканар.", "date": "2017.09.06", "title": "Мароко и Испания разбиха терористична клетка "}
{"url": "http://www.monitor.bg/a/view/86383-%D0%9F%D1%80%D0%B8%D0%BD%D1%86-%D0%A5%D0%B5%D0%BD%D1%80%D0%B8%D0%BA-%D1%81%D1%8A%D0%BF%D1%80%D1%83%D0%B3-%D0%BD%D0%B0-%D0%B4%D0%B0%D1%82%D1%81%D0%BA%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%B4%D0%B5%D0%BC%D0%B5%D0%BD%D1%86%D0%B8%D1%8F/", "text": " Осемдесет и три годишният принц-консорт Хенрик, съпруг на датската кралица Маргрете, страда от деменция, съобщи Асошиейтед прес, цитирайки източници от двореца.Принцът, който е с френски произход, преминал през медицински преглед в Университетската болница в Копенхаген. Лекарите стигнали до заключението, че намалените когнитивни функции на кралската особа се оказали по-големи от очакваното. А това води до промени в поведението, реакциите, разсъдъка и емоциите на принца.Хенрик предизвика смут миналия месец, след като заяви, че след кончината си, не желае да бъде погребан редом до кралицата на Дания в специално изготвен саркофаг.Отчаян от факта, че заради протоколните изисквания винаги е бил поставян на второ място, Хенрик решил да не сподели гроба на Маргрете, която одобрява избора му.Той изтъква обстоятелството, че приживе не можа да се сдобие със статута на крал, който желаеше. Поради тази причина Хенрик, който не е бил поставян на равна нога със съпругата си докато е бил жив, и не би искал това да стане и след смъртта му.Въпреки отказа му да бъде погребан в кралската гробница в катедралата в Роскилде, където обикновено почиват в мир кралските двойки, той би искал гробът му да е в Дания. Принцът обичал тази страна и работил за нея в продължение на 50 години. Хенрик, чието име по кръщелно свидетелство е Анри дьо Лаборд дьо Монпеза, срещнал бъдещата си съпруга в посолството на Франция в Лондон през 1965 година. След венчавката, неговата екстравагантна личност така и не успя да завладее сърцата на датчаните, които доста саркастично се отнесоха към оттеглянето му през 2016 година.", "date": "2017.09.06", "title": "Принц Хенрик, съпруг на датската кралица, страда от деменция"}
{"url": "http://www.monitor.bg/a/view/9848-%D0%95%D1%80%D0%B4%D0%BE%D0%B3%D0%B0%D0%BD-%D0%95%D0%A1-%D0%B4%D0%B0-%D1%80%D0%B5%D1%88%D0%B8-%D0%B4%D0%B0%D0%BB%D0%B8-%D0%BE%D1%89%D0%B5-%D0%B8%D1%81%D0%BA%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D1%81-%D0%A2%D1%83%D1%80%D1%86%D0%B8%D1%8F/", "text": " Турският президент Реджеп Тайип Ердоган поднови призива си към Европейския съюз да реши дали иска да продължи или да сложи край на преговорите за членство с неговата страна, предаде Асошиейтед прес.Ердоган бе разгневен заради политическия дебат в Германия във връзка с бъдещето на преговорите с Турция за присъединяване към ЕС.Турският държавен глава заяви днес, че няма да позволи страната му да се превърне в нещо като \"разядка\" за изборите в европейски държави.Те или ще сдържат обещанието си и ще открият пътя за процеса за членство или ще трябва да кажат: \"Ние не искаме да продължаваме по пътя с Турция\".По време на телевизионен дебат в неделя между германския канцлер Ангела Меркел и социалдемократическия кандидат за канцлер Мартин Шулц и двамата изразиха готовност за прекратяване на преговорите за членство на Турция в ЕС. ", "date": "2017.09.06", "title": "Ердоган: ЕС да реши дали още иска преговори за членство с Турция"}
{"url": "http://www.monitor.bg/a/view/14516-%D0%9C%D1%8A%D0%B6-%D0%B2-%D0%BA%D0%BE%D0%BC%D0%B0-%D1%81%D0%BB%D0%B5%D0%B4-%D0%B1%D0%BE%D0%B9-%D1%81-%D0%B1%D0%B0%D1%89%D0%B0-%D0%BC%D1%83/", "text": "26-годишен мъж от шуменското село Ясенково е с опасност за живота след семеен скандал.\nМалко преди 21:30 ч.снощи възникнал скандал между младия мъж и баща му.  Синът бил в нетрезво състояние. Той налетял на бой на баща си, който пък го избутал по стълбите от втори етаж. 26-годишният мъж паднал на бетонното стълбище и си ударил главата. Откаран е в болницата в Шумен, а след преглед е установена фрактура на черепа. Мъжът е в кома, с опасност за живота, съобщи dariknews.bg.Бащата е задържан. Започнато е досъдебно производство.\nПострадалият е известен на полицията с кражби, а бащата  е хващан да кара пиян. ", "date": "2017.09.06", "title": "Мъж в кома след бой с баща си"}
{"url": "http://www.monitor.bg/a/view/28217-%D0%A0%D0%BE%D0%BC-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%BF%D1%80%D0%B5%D0%B3%D0%B0%D0%B7%D0%B8-%D0%BF%D0%BE%D0%BB%D0%B8%D1%86%D0%B0%D0%B9/", "text": "32-годишен жител на ромския квартал „Изток“ в Кюстендил прегази полицай, след като го спипаха да шофира без книжка. Това е станало във вторник вечерта на улица „Бузлуджа“ в областният град. Тогава униформени спират за проверка лек автомобил „Ауди“, управляван от Георги В. Мъжът веднага повикал на помощ брат си и докато полицаите извършвали проверка на данните им, 32-годишният ром прегазил един от служителите на МВР.„Колегите са разпоредили двамата мъже да останат в автомобила и да не го преместват. Заради възникналия скандал те са поискали съдействие от оперативния дежурен на ОДМВР“, обяви говорителят на полицията в Кюстендил, Катя Табачка. Пострадалият катаджия е настанен в кюстендилската болница с комоцио, кръвонасядания и множество охлузвания.Задържаният за 24 часа неправоспособен водач е известен на полицията с противозаконни деяния. За случилото се е уведомен дежурен прокурор, започнато е досъдебно производство в РУ Кюстендил.", "date": "2017.09.06", "title": "Ром без книжка прегази полицай "}
{"url": "http://www.monitor.bg/a/view/84198-%D0%9C%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82%D0%B8%D1%81%D1%82-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%94%D1%83%D0%BF%D0%BD%D0%B8%D1%88%D0%BA%D0%BE/", "text": "25-годишен мотоциклетист загина на място след тежка катастрофа в Дупнишко. Инцидентът станал във вторник, малко преди 20.30 ч., на пътя между селата Червен брег и Крайници. Тогава след сблъсък между „Алфа Ромео“ и мотоциклет, на място загива 25-годишен мъж от село Червен брег. Водачът на лекия автомобил – 31-годишен мъж от селото, е настанен в столична болница с лицево-челюстна травма, без опасност за живота. Взета му е кръвна проба за наличие на алкохол.Започнато е досъдебно производство в РУ Дупница, уведомен е дежурен прокурор.При друга катастрофа часове по-рано загива мъж в района на град Рила. До нелепия инцидент се стига, след като 24-годишна жена, управлявайки л.а. „Рено“, губи контрол над автомобила и се удря в бетонен бордюр. Пристигналите на местопроизшествието полицаи са установили шофьорката и майка й. Двете жени са съобщили, че с тях е пътувал и бащата на водачката, който е транспортиран до Спешния център в Благоевград. След около 3 часа е постъпило съобщение в РУ Рила, че настаненият след произшествието пациент е починал. По случая е започнато досъдебно производство в РУ Рила, уведомен е дежурен прокурор.", "date": "2017.09.06", "title": "Мотоциклетист загина при тежка катастрофа в Дупнишко"}
{"url": "http://www.monitor.bg/a/view/18876-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D0%BD%D0%B0-%D0%90%D0%BD%D0%B8%D1%82%D0%B0-%D0%9C%D0%B5%D0%B9%D0%B7%D0%B5%D1%80-%D0%B7%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "Подновеното дело срещу миската Анита Мейзер за смъртта на съпруга й Николай Димов, причинена по непредпазливост, и за предлагане на подкуп на длъжностно лице, бе отложено отново, този път за началото на октомври. Това стана 2 дни след второто явяване на Мейзер пред Варненския окръжен съд след подновяването му пред новия състав.През април Варненският апелативен съд отмени 3-годишната присъда на Мейзер и върна делото за преразглеждане от друг съдебен състав. Месец по-късно бе даден нов ход по делото, на което защитата на близките на жертвата поиска отвод на прокурора по делото Виолета Радева, защото не се е съобразила със становището на съдебните медици. Според тях, е имало данни за умисъл в действията на Мейзер, но повдигнатото й обвинение е за убийство по непредпазливост. Съдът обаче не уважи искането на защитата за отвод на прокурора и даде ход на делото. Тогава обнадеждената миска заяви, че очаква справедливост и се надявала, да бъда оправдана и разбрана и да обясни всичко.След като новото съдебно следствие приключи и в първите дни на тази седмица трябваше да текат пледоарите, защитата на Мейзер поиска да се запознае със съдебния протокол от първия ден и настоя за ново отлагане на делото. Съдът прие искането и отложи процеса за 2 и 3 октомври. Това вероятно е сринало разбитата психика на подсъдимата, която според присъствалите в съдебната зала, е очаквала делото да приключи. След като чула решението на съда за отлагането му през октомври, тя се разплакала, започнала да крещи и изпаднала в истерия. Това продължило и в микробуса на „Съдебна охрана“, докато я връщал обратно зад решетките на затвора в Сливен.Близки на 40-годишния културист Николай Димов, които обвиняват Мейзер в умишленото му умъртвяване припомниха, че на 14 август са отбелязали 1 година от фаталната му мистериозната смърт. Той беше открит задушен с примка от „свински опашки“, които според обяснението на Анита я накарал да затегне около врата и ръцете му, като идеята била да ги разкъса, демонстрирайки неимоверната си сила. ", "date": "2017.09.06", "title": "Отложиха делото на Анита Мейзер за октомври"}
{"url": "http://www.monitor.bg/a/view/66905-%D0%92%D1%81%D0%B5-%D0%BE%D1%89%D0%B5-%D0%BD%D1%8F%D0%BC%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%BF%D0%BE%D1%85%D0%B8%D1%82%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%90%D0%B4%D1%80%D0%B8%D0%B0%D0%BD/", "text": "Няма връзка с похитителите на Адриан Златков, съобщиха от разследването. Оттам обаче уточниха, че тишината около случая ще помогне 25-годишният мъж да се върне при близките си жив и здрав.Синът на собственика на софийска автокъща за луксозни коли Тони Златков изчезна на 30 август т.г. сутринта малко след като тръгнал на работа. Колата му бе намерена на пътя за с. Герман, близо до къщата на семейството. В автомобила бяха открити личните документи и телефона на Адриан. По-късно над Панчарево бе намерена опожарена лека кола „Шкода Фабия“, за която се предполага, че е послужила за похищението.Основната версия на полицията е, че Златков-младши е отвлечен заради отмъщение към баща му, но се работи и по други версии.", "date": "2017.09.06", "title": "Все още няма връзка с похитителите на Адриан"}
{"url": "http://www.monitor.bg/a/view/60673-%D0%9F%D0%BE%D0%B4%D0%BF%D0%B0%D0%BB%D0%B2%D0%B0%D1%87-%D1%81-%D0%B1%D0%B8%D0%BE%D0%B3%D1%80%D0%B0%D1%84%D0%B8%D1%8F-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81%D1%8A%D1%81-%D0%B7%D0%B0%D1%82%D0%B2%D0%BE%D1%80%D0%B0/", "text": " 35-годишен казанлъчанин, обвиняем за палеж на апартамент, се размина с престой в затвора, след като още в съдебната зала плати на пострадалите по-голямата част от нанесените им щети.Тихомир П. застана на подсъдимата скамейка за умишлено подпалване на апартамент в казанлъшкия жк „Изток“ на 26 март м.г. след като преди това разбил входната врата. Поведението си той обяснил с обтегнатите взаимоотношения с предишните си хазяи, драсването на клечката дошло след солидна почерпка. Докато огънят обхващал част от мебелите Тихомир успял да се измъкне от коперацията и да се укрие. При оглед на мястото в последствие не били намерени годни дактилоскопски следи. До извършителя криминалистите стигнали след време по косвени улики и разплитането на казуса се дължало най-вече на направените от извършителя самопризнания.Това се оказало решаващо за двугодишната условна присъда, обясняват запознати с хода на делото в старозагорския окръжен съд.Към първоначалното наказание са прибавени още 12 месеца при максимален, 5-годишен изпитателен срок заради предходни „прегрешения“ на казанлъчанина. Оказало се, че Тихомир вече е осъждан условно за палеж на лек автомобили „Форд Фиеста“ и „Фиат типо“, извършен през ноща на 29 септември 2015 г. на улица „Цар Иван Шишма“ в родния му град. Деянието тогава било продиктувано от ревност.Условна присъда е била постановена и по дело за отправени многобройни закани за убийство срещу старозагорска фамилия през 2016 година.Пироманът е признал изцяло вината си и изразил съжаление за постъпките си.Преди още да бъде прочетена присъдата той изплатил нанесените щети върху мебелите и дограмата на апартамента, които възлизали на малко над 1 500 лв.", "date": "2017.09.06", "title": "Подпалвач с биография се размина със затвора"}
{"url": "http://www.monitor.bg/a/view/34695-500-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%81%D0%B8%D0%BD-%D0%B8%D1%81%D0%BA%D0%B0%D0%BB-%D0%B4%D0%B0-%D1%83%D0%B1%D0%B8%D0%B5-%D0%BC%D0%B0%D0%B9%D0%BA%D0%B0-%D1%81%D0%B8/", "text": "500 лева глоба наложи районният съд в Пловдив на мъж от село Ягодово, който пребил майка си и крещял, че иска да я убие. Пред магистратите подсъдимият признал вината си, изказал съжаления за стореното, отказал се от адвокат и помолил да бъде само глобен. Случаят е от 23,10 часа на 7 август, когато на 112 бил получен сигнал за домашен конфликт. На място отишли двама полицаи, срещу които синът се нахвърлил с обиди и ритници. Подсъдимият крещял на униформените: „Много на голям мъж се правиш бе, ****\", „Ще ви ********\", „Хайде да се бием\", „Ей сега ще ви пребия\", след което се изплюл върху полицаите и ритнал няколко пъти единия от тях.  На мястото на инцидента бил изпратен и втори патрул. Синът започнал да псува и новодошлите полицаи, като им се заканвал с псувни и обиди. Заради непристойното му поведение мъжът бил закопчан и отведен в районното управление. Ден по-късно той бил предаден на съд по Указа за борба с дребното хулиганство и му била наложена глоба от 500 лева.  ", "date": "2017.09.06", "title": "500 лева глоба за син, искал да убие майка си"}
{"url": "http://www.monitor.bg/a/view/79143-43%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "43-годишен мъж е починал след като е скочил от жилищна сграда. Това съобщи Катя Табачка, говорител на Областна дирекция на МВР – Кюстендил, цитирана от „Фокус“. Постъпилият сигнал е за скочил от жилищна сграда мъж, тялото му е намерено пред блока и е транспортирано за аутопсия в кюстендилската болница. По случая е образувано досъдебно производство.", "date": "2017.09.06", "title": "43-годишен мъж се самоуби в Кюстендил"}
{"url": "http://www.monitor.bg/a/view/84445-%D0%9C%D0%BE%D1%81%D0%BA%D0%B2%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%86%D0%B5%D0%BD%D0%B8-%D0%BD%D0%B0-%D0%BD%D0%B5%D1%84%D1%82%D0%B0-%D0%BE%D1%82-45-%D0%B4%D0%BE-55-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B1%D0%B0%D1%80%D0%B5%D0%BB/", "text": "Цените на петрола през 2018 г. ще бъдат в диапазона от 45 до 55 долара за барел от сорта Brent, прогнозира руският министър на енергетиката Александър Новак в кулоарите на Източния икономически форум във Владивосток. Предишните предвиждания на руското министерство на енергетиката бяха за котировки между 50 и 60 долара за барел. Днес сутринта котировките на нефта сорт Brent бяха около 53,38 долара за барел.За първите 8 месеца на годината средната цена руския петрол Urals се е увеличила с 27,3% до 39,36 долара за барел. Само през август тя обаче е достигнала ниво от 51,02 долара за барел, срещу 43,90 долара за същия месец на 2016 г.", "date": "2017.09.06", "title": "Москва прогнозира цени на нефта от 45 до 55 долара за барел"}
{"url": "http://www.monitor.bg/a/view/58603-%D0%91%D0%B8%D0%BE-%D0%BA%D1%80%D0%B0%D1%81%D1%82%D0%B0%D0%B2%D0%B8%D1%86%D0%B8-%D0%B8-%D0%B4%D0%BE%D0%BC%D0%B0%D1%82%D0%B8-%D0%BF%D0%BE-4-%D0%BB%D0%B5%D0%B2%D0%B0-%D0%BE%D1%82-%D1%84%D0%B5%D1%80%D0%BC%D0%B5%D1%80%D1%81%D0%BA%D0%B8-%D0%BF%D0%B0%D0%B7%D0%B0%D1%80/", "text": "Малиново безалкохолно мохито истински хит сред столичаниБио краставици и домати по 4 лева за килограм предлагат фермери на традиционния вече фермерски пазар, който се провежда всяка седмица пред сградата на земеделското министерство, установи проверка на „Монитор“.Производителите обаче предлагатТри килограма ще ни струват 9,90 лева, т. е. килото би ни излязло 3,30 лева. Точно 3 лева за кило ще дадем, ако решим да вземем 5 кила домати, а за 10 килограма цената пада до 2,70 лева. Натуралният зелен пипер пък се търгува по 4,80 лева, за картофи ще трябва да се бръкнем с по 2,90 лева за кило.От плодовете на пазара на най-голям интерес имаше към малините и другите горските плодове.300 грама боровинки пък се предлагаха по 4,50 лева, аронията по 1,50 лева, а червената боровинка по 2 лева също за тарелка от 300 г.Младият производител Александър Нанов пък привличаше погледите на клиентите с интересни малинови рецепти. Преди да се насочи към производството на малките червени плодове, той е бил няколко години барман на гръцкия остров Санторини и затова представи интересната рецепта за малиново безалкохолно мохито. Столичани се редяха на опашка да опитват и други малинови коктейли, малиново желе и малини с кисело мляко и мед.Родните стопани предлагаха и грозде на цени от 3 лева за килограм, а ябълките струваха по 1,50 и 2,50 лева. Според продавача по-евтините ябълки имат забележки, а по-скъпите са идеални за ядене и няма какво да изрежем от тях.Мармаладите също бяха едни от най-купуваните стоки на пазара. Предлагаха се най-различни видове - от шипка, от черна и червена боровинка, от ягода и от вишна. А еднов зависимост от плода, който изберем. Половинка сироп от малина и арония пък струваше 5 лева.Освен обаче сиропи и сладка на сергиите имаше и оцети от най-различни плодове. Цените варираха от 2,50 лева до 5 лева за шишета от 330 до 500 мл. Разбира се, най-евтиният бе ябълковият оцет, а най-скъпият - от годжи бери. Предлагаха се и оцет от шипка, бъз, арония и малина.За почитателите на млечните продукти изборът също беше голям. Килограм планинско краве сирене струваше 12 лева, а козето – 16 лева. Около 15 лева пък трябва да дадем за кило истинско овче сирене.от Карлово. Яйцата се търгуваха по 35 стотинки. Разбира се, и мандрите привличаха клиенти с различни промоции. Единият от търговците продаваше 2 кофички по 500 грама краве кисело мляко за 1,90 лева.За почитателите на по-нестандартните видове брашно и хляб фермерите предлагаха и брашно от лимец в разфасовки по 1 килограм за 4 лева, както и домашен квасен хляб, чиято цена бе 2,30 лева.", "date": "2017.09.06", "title": "Био краставици и домати по 4 лева от фермерски пазар"}
{"url": "http://www.monitor.bg/a/view/38895-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D0%B4%D1%80%D1%83%D0%B3%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%81%D1%82%D0%B0%D0%B2%D0%B0%D1%82-%D1%8F%D1%81%D0%BD%D0%B8-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%94%D1%83%D0%BD%D0%B0%D1%80%D0%B8%D1%82/", "text": "До края на другата седмица ще сме готови с анализа на плащанията и задълженията на „Дунарит”, защото към КТБ има много свързани кредити. Проверяваме стойността им и към кой са насочени те. Това заяви днес министърът на икономиката Емил Караниколов.По думите му изкупените вземания на „Дунарит” към момента са 67 млн. лв., но точната цифра ще стане ясна към края на другата седмица. В по-голямата част става дума за вземания от фирми на КТБ.Министър Караниколов припомни още, че Държавната консолидационна компания (ДКК) е платила на синдиците на КТБ и тези пари са влезли в масата на несъстоятелността на КТБ. „Няма законова процедура те да излязат от там за някои различен от кредиторите. За това плащане първо от „Дунарит” изпратиха благодарствено писмо до премиера и министерство на икономиката. Въпреки всичко след това последваха няколко странни за мен акта. Първо беше внесена искова молба, с която не се признава плащането. След това пък получихме искане да се оттегли вписването на търговското предприятие. Едното противоречи на другото. В момента заради внесения иск съдът спря производството по вписването на залог на търговското предприятие. Това пречи на ДКК да оттегли заявлението за кредит”, обясни още министърът. „Вчера се чу информация, че парите са платени от друго място. Няма значение. Това е работа на финансово разузнаване да разбере откъде са парите”, допълни Караниколов.Относно изявленията на Емилиян Гебрев, че притежава „Дунарит” министърът, заяви, че това обстоятелство не е видно от търговския регистър. „Има съдебни решения, отразени в търговския регистър, с които се спират производствата за увеличаване на капитала и за вписване като собственик. Някои от тях са от един и същ апелативен съд. Към момента собственик на „Дунарит” си остава дружеството „Кемира”, което собственост на Цветан Василев, а ктивите му са запорирани поради съмнения за престъпления”, подчерта той.„Защитаваме интересите на работниците и на целия военно-промишлен комплекс, защото „Дунарит” е много важна част от него”, каза още министърът на икономиката. „Към момента не е прекратена процедурата за отнемане на лиценза за производство на „Дунарит”, но ще направим всичко възможно да не се стига до тази мярка и работниците да продължат да работят”, каза той и припомни, че лицензът се отнема от МВР, служба КОС. „Ангажиментът ни е дружеството да не спира работа. Никой няма интерес от това. Вакуум този бизнес няма. Ако заводът спре, той ще бъде заменен от някой чуждестранен негов конкурент. „Емко” е със спрени права за износ и внос, защото има нарушения на правилата за съхранение на боеприпасите. Към момента няма информация те да са отстранени”, каза още министърът на икономиката.", "date": "2017.09.06", "title": "Гебрев не е собственик на „Дунарит”"}
{"url": "http://www.monitor.bg/a/view/16499-13-%D0%BC%D0%BB%D1%80%D0%B4-%D0%BB%D0%B2-%D0%B4%D1%8A%D1%80%D0%B6%D0%B0%D1%82-%D1%84%D0%B8%D1%80%D0%BC%D0%B8%D1%82%D0%B5-%D0%B2-%D0%BA%D0%B0%D1%81%D0%B8%D1%82%D0%B5-%D1%81%D0%B8/", "text": "НАП проверява колко от сумите на книга са налични13 млрд. лв. на каса държат българските фирми според счетоводните си баланси. Това съобщиха от НАП.Данните от счетоводните баланси на хиляди юридически лица сочат, че почти всички държат големи суми в брой. Съмненията на ревизорите от приходната агенция обаче са, че като декларират голяма сума пари в кеш, фирмитеи данък върху дивидентите. В най-масовия случай става въпрос за чисто счетоводно изписване на средства от касата в полза на съдружници и свързани с тях лица за разходи, които не са свързани с дейността на дружеството - например скъпи командировки до екзотични държави, ползване на чужди активи за лични нужди на акционерите и т. н. Подозренията на данъчните се засилват и от факта, че в момента съществува забрана за разплащания в брой над 10 000 лв., посочиха от НАП.По време на проверките се изследва дали търговските дружества и нестопанските организации не са извършили скрито разпределение на печалба. Според данните, които сами са подали в НАП, 1289 от фирмите имат в касите си по над 1 милион лева в брой.Очаква се броят на възложените проверки да нарасне значително в близките месеци.Първите случаи на липсващи пари в касите на фирми, които според счетоводните данни би трябвало да са налични, са открити при започналите през миналата седмица 550 проверки на Национална агенция за приходите (НАП).Ако при проверките бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години, предупреждават от НАП.Междувременно фирмите, които са извършили скрито разпределение на печалби, могат да уведомят НАП и дакато обложат с данък недекларираните дивиденти, допълват от приходното ведомство.", "date": "2017.09.06", "title": "13 млрд. лв. държат фирмите в касите си"}
{"url": "http://www.monitor.bg/a/view/4967-10-467-%D1%84%D0%B5%D1%80%D0%BC%D0%B5%D1%80%D0%B8-%D1%81%D1%8A%D1%81-%D0%B7%D0%B0%D1%81%D1%82%D1%8A%D0%BF%D0%B5%D0%BD%D0%B8-%D0%BF%D0%BB%D0%BE%D1%89%D0%B8/", "text": "В заявленията на 10467 кандидати за директни плащания в тазгодишната кампания са установени застъпвания, сочат резултатите от кръстосаните проверки на фонд \"Земеделие\". Засегнатите имат срок до 1 декември да защитят правата си да ползват земята с документи, съобщиха от фонда. През тази година площите със застъпвания намаляват до 6013 хектара при 6985 хектара през миналата.Фондът ще изпрати уведомителни писма на всички, засегнати от застъпванията. В срок до 20 работни дни от получаването на уведомително писмо, но не по-късно от 1 декември 2017г., кандидатите трябва да се явят в съответната областна дирекция на фонда с документите си.Земеделските стопани имат възможност да направят справка за застъпванията за Кампания 2017 и какъв е размерът на двойно декларираните площи в секция \"Система за индивидуална справка по Директни плащания\". Платформата се намира на сайта на фонд \"Земеделие\".Кандидатите, които са направили електронна справка в сайта и са установили, че в декларираните от тях площи има застъпвания, могат да подготвят документите, доказващи правото за ползване на земите, и да ги представят в областните дирекции и преди връчването на уведомително писмо.", "date": "2017.09.06", "title": "10 467 фермери със застъпени площи "}
{"url": "http://www.monitor.bg/a/view/74580-%D0%9D%D0%B8%D0%BA%D0%BE%D0%BB%D0%B0%D0%B9-%D0%9D%D0%B0%D0%BD%D0%BA%D0%BE%D0%B2-%D0%BF%D1%80%D0%BE%D0%B2%D0%B5%D0%B4%D0%B5-%D1%81%D1%80%D0%B5%D1%89%D0%B0-%D1%81-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%9A%D0%B0%D1%82%D0%B0%D1%80-%D0%94%D0%B6%D0%B0%D1%81%D0%B8%D0%BC-%D0%A1%D0%B5%D0%B9%D1%84-%D0%90%D1%85%D0%BC%D0%B5%D0%B4-%D0%90%D0%BB%D0%A1%D1%83%D0%BB%D0%B0%D0%B8%D1%82%D0%B8/", "text": "Подготвяме меморандум за разбирателство в областта на пътната инфраструктураМинистърът на регионалното развитие и благоустройството Николай Нанков проведе среща с министъра на транспорта и комуникациите на Катар Джасим Сейф Ахмед Ал-Сулаити, съобщиха от пресцентъра на МРРБ.Двамата обсъдиха постигнатите резултати от двустранното сътрудничество до момента и споделиха идеи за съвместни бъдещи проекти. В началото на срещата министър Нанков поднесе поздравленията си за впечатляващата церемония по откриването на най-голямото пристанище в Катар.Нанков напомни, че през миналата година министър Джасим Сейф Ахмед Ал-Сулаити беше в България и тогава двете страни подписаха Меморандум за разбирателство между ДП „Пристанищна инфраструктура\" и Катарската компания за управление на пристанищата „Муани Катар\". Министър Нанков предложи да се работи по такъв документ и в областта на пътната инфраструктура.Домакинът изрази задоволство от идеята и подкрепи изготвянето на подобен меморандум, който да бъде подписан при съвместни бъдещи срещи.", "date": "2017.09.06", "title": "Николай Нанков проведе среща с транспортния министър на Катар Джасим Сейф Ахмед Ал-Сулаити"}
{"url": "http://www.monitor.bg/a/view/57300-%D0%A2%D1%83%D1%80%D1%86%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%82%D0%B5-%D0%B4%D0%BE%D1%81%D1%82%D0%B0%D0%B2%D0%BA%D0%B8/", "text": "\"Турция е готова на всякакво енергийно сътрудничество с България, което ще доведе до сигурност на енергийните доставки\". Това каза турският министър на енергетиката и природните ресурси Берат Албайрак, който се срещна с премиера Бойко Борисов и с министъра на енергетиката Теменужка Петкова в рамките на еднодневното си посещение в страната. Министър Албайрак поздрави домакините си по случай националния празник - Съединението на България.Обсъдено бе задълбочаване на двустранното енергийно сътрудничество както в областта на природния газ, така и на електроенергетиката. Двете страни се договориха за реализацията на съвместни проекти, които ще доведат до сигурност и диверсификация на доставките на природен газ, както и постигане на конкурентни цени за индустрията и бита. „България и Турция са стратегически партньори - през двете страни преминават естествените потоци на природния газ“, подчерта премиерът Борисов.Българската страна запозна турската с реализацията на концепцията за изграждане на европейски газоразпределителен център „Балкан“, който трябва да бъде осъществен при условията на европейското законодателство. В рамките на предпроектното проучване ще бъдат разгледани всички входно-изходни точки за доставки на природен газ, включително и входна точка Турция, бе посочено по време на срещата. Министър Петкова припомни, че продължава модернизацията и разширението на българската газопреносна мрежа. Това ще позволи увеличаване на капацитета за транзит от България за Турция, ще има възможност и за реверсивни доставки към страната ни. Подчертано беше и стратегическото значение на междусистемата газова връзка Турция-България, по която двете страни ще продължат да работят.От турска страна бе проявен интерес и за проучване на възможностите за изграждане на допълнителни електропреносни линии, които да осигурят увеличаване на капацитета на износ на електроенергия от България към Турция.", "date": "2017.09.06", "title": "Турция готова да сътрудничи за сигурност на енергийните доставки"}
{"url": "http://www.monitor.bg/a/view/3476-%D0%92-%D0%B8-%D0%9A-%D0%B4%D0%B0%D0%B2%D0%B0-%D0%BD%D0%B0-%D0%A7%D0%A1%D0%98-%D0%B1%D0%BE%D1%80%D1%87%D0%BE%D0%B2%D0%B5-%D0%BD%D0%B0%D0%B4-100-%D0%BB%D0%B5%D0%B2%D0%B0/", "text": "Пловдивското дружество „В и К” предприе крути мерки срещу длъжниците си. Всеки борч над 100 лева е даван на частните съдебни изпълнители за принудително събиране на сумите. Табели с такъв текст има във всеки център за обслужване на клиенти на дружеството, откъдето уточняват, че се стремят да интегрират индивидуален подход към всеки абонат с цел постигане на резултат, от който и двете страни да бъдат удовлетворени.„Процесът преди предприемане на такива действия е предхождан от метода на превенцията, която обхваща изпращане на покани за сключване на споразумения за разсрочено плащане, писма и уведомления, като чрез посочения начин целим възможността за доброволно погасяване на натрупания дълг”, казва управителят на „В и К” Спартак Николов. Той уточнява, че завеждането на изпълнителни дела е обвързано с активността на потребителите и желанието им за погасяване на задължението, без да се предприема крайната мярка на изпълнително производствоСпоред справка за натрупаните борчове общо изпълнителните дела за цялата 2016г. са 1471 дела. Сумата на задълженията през миналата година е за 1 725 137 лева. Сухата статистика сочи, че от началото на януари до 30 юни тази година изпълнителните дела срещу частни абонати са 1015 броя, а сумата на задълженията им е за 1 141 581 лева. Възникналите и неплатени задължения за неосъдени частни абонати в периода от 1.01.2016 г. до 31.08.2017 г. са в размер на 6 110 000 лева, съобщиха от дружеството. Фирмите топ длъжници имат да плащат суми от 16 000 до 80 000 лева, като за всички дългове има образувани изпълнителни дела. На първите пет места по борчове в частния сектор са суми от 4 800 лева до 5 000 лева, като отново всички топ длъжници са дадени на ЧСИ. ", "date": "2017.09.06", "title": "„В и К” дава на ЧСИ борчове над 100 лева"}
{"url": "http://www.monitor.bg/a/view/32555-%D0%95%D0%BA%D0%B2%D0%B0%D0%B4%D0%BE%D1%80%D1%81%D0%BA%D0%B0%D1%82%D0%B0-%D1%80%D0%BE%D0%B7%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE-%D0%BF%D0%B0%D0%B7%D0%B0%D1%80%D0%B8%D1%82%D0%B5/", "text": "Експортът ни на цветя е почти нулевЕквадорската роза измести българската. Оказва се, че месечно в софийския район се произвеждат между 5 и 10 хил. стръка, но за да задоволят потребителското търсене на търговците им се налага да внасят 3 пъти по-голямо количество от Еквадор. Това съобщи за „Монитор“ председателят на Националното сдружение на цветарите Евлоги Василев. Той не се ангажира с абсолютна точност за цифрите, но според неговите наблюдения производството и вносът на подобни цветя се доближава до тези количества.Василев уточни, че еквадорската роза се търгува на едро по 1,20 – 1,80 лева, а в зимните месеци цената скача дори над 2,50 лева. За един стрък българско цвете пък сумата, която плащат продавачите, е между 30 стотинки и левче.Въпреки по-добрият търговски вид на розата от Еквадор изглежда, че българите искат да подаряват на любимите си хора родни китки и основно търсят рози, произведени в България. Причината е, че нашите са доста по-трайни от еквадорските, нищо, че тяхната чашка е 2 пъти по-голяма от нашата.Василев заяви, че около 80% от потреблението на България за рязан цвят е от внос, а посадъчният материал за паркове и градини е повече български. Така според експерта между 800 хил. и 1 млн. цветни разсада правим всяка пролет като бегонии и петунии. Саксийни цветя, готови за подарък, пък произвеждаме годишно около 100 хил. За да се задоволи търсенето на подобни продукти обаче търговците се принуждават да внасят растения в саксии от южната ни съседка Гърция.Интересно е да се отбележи, че 99 на сто от всичко, което произвеждаме в нашите цветни ферми, остава в страната и почти нищо не се изнася зад граница. ", "date": "2017.09.06", "title": "Еквадорската роза измести  българската по пазарите"}
{"url": "http://www.monitor.bg/a/view/48852-%D0%93%D0%BB%D0%B0%D0%B2%D1%87%D0%B5%D0%B2-%D0%95%D0%B4%D0%B8%D0%BD-%D0%BD%D0%B0%D1%80%D0%BE%D0%B4-%D0%B2%D1%8A%D1%80%D0%B2%D0%B8-%D0%BD%D0%B0%D0%BF%D1%80%D0%B5%D0%B4-%D0%BA%D0%BE%D0%B3%D0%B0%D1%82%D0%BE-%D0%B8%D0%BC%D0%B0-%D0%BE%D0%B1%D1%89%D0%B8-%D1%86%D0%B5%D0%BB%D0%B8/", "text": "„На днешния исторически ден не можем да не си дадем сметка, че един народ върви напред, когато е обединен около общо споделени цели, когато ясно съзнава своите справедливи искания и интереси и когато неговите избраници и предводители са достойни за народното доверие и подкрепа“. Това заяви отбеляза Димитър Главчев в приветствието си по повод годишнината. Председателят на Народното събрание Димитър Главчев на тържественото отбелязване в София на 132-рата годишнина от Съединението на Източна Румелия и Княжество България. Церемонията беше пред Мавзолея-костница на княз Александър Първи Батенберг. По думите му дейците на Съединението ни са ярък пример за беззаветна служба на националния идеал, за това как трябва да се работи за общото дело. Парламентарният шеф изтъкна, че днес дългът ни е общ – и пред паметта на апостолите на българската свобода и съединение, и пред днешния и утрешния ден на страната ни. „Да бъдем техни достойни следовници и продължители и в съвременния свят на нови предизвикателства и перспективи“, призова Главчев.В празничното честване на годишнината участваха Националната гвардейска част, Формация \"Българи\", които изпълниха популярни маршови песни и актрисата Василка Сугарева. След официалната част гостите на събитието присъстваха на възстановка на събитията от Съединението, представена от сдружение \"Национален съюз Единение\".", "date": "2017.09.06", "title": "Главчев: Един народ върви напред, когато има общи цели"}
{"url": "http://www.monitor.bg/a/view/22598-60-%D1%80%D1%83%D0%BC%D1%8A%D0%BD%D1%86%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B2-%D0%B8%D0%B7%D0%B2%D1%8A%D1%80%D1%88%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D1%83%D1%80%D0%BE%D1%80%D1%82%D0%B8/", "text": "60 румънски граждани са заподозрени в извършване на престъпления без сериозни последствия в български морски курорти през лятото. Това съобщава агенция „Аджерпрес”, като се позовава на данни от румънската полиция за работата на нейни служители в смесените българо-румънски екипи по нашето Черноморие. Те са действали в четири курорта – Албена, Златни пясъци, Балчик и Несебър.Общо 218 румънски туристи са били потърпевши по време на ваканцията си в резултат на кражби, пътно-транспортни произшествия или някакъв друг инцидент. Румънските полицаи са оказали помощ или са посъветвали 4200 свои сънародници, решили да прекарат почивката си това лято в наш морски курорт. Служителите от северната ни съседка са оказали съдействие на българските си колеги в 385 случая на конфликтни ситуации, незаконно паркиране, уреждане на някакъв спор и други.Мисията в тези четири курорта е била проведена в две серии – от 30 юни до 31 юли и от 1 август до 31 август. Служителите са били командировани на местата по Черноморието, които най-много се посещават от румънски туристи. Задължителен критерий при подбора на полицаите е бил владеенето на български език.", "date": "2017.09.06", "title": "60 румънци заподозрени за престъпления в наши курорти"}
{"url": "http://www.monitor.bg/a/view/10809-%D0%9A%D0%BC%D0%B5%D1%82-%D0%BF%D1%80%D0%B5%D0%BF%D0%B8%D1%81%D0%B2%D0%B0-%D0%98%D1%81%D1%82%D0%BE%D1%80%D0%B8%D1%8F-%D1%81%D0%BB%D0%B0%D0%B2%D1%8F%D0%BD%D0%BE%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BD%D0%B0-%D0%A1%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE/", "text": "Кметът на Община Дупница инж. Методи Чимев започна препис на \"История славянобългарска\" навръх 6-и септември, когато преди 132 години е обявено Съединението на Княжество България с Източна Румелия. \"Надявам се, че това начинание ще обърне повече внимание на нашите деца, които ще се включат в преписа. Пошегувах се, че ръката ми започна да трепери като започнах да пиша, но написаното от Паисий няма как да не те накара да се чувстваш горд от историята на България. Не малко знаят миналото на България, но и много не знаят и това начинание съм убеден, че ще ги накара да се поинтересуват и разберат, че трябва да сме горди българи с велика история\", сподели инж. Чимев. Той предаде специално изработената за целта книга на НЧ „Зора“, които поемат щафетата. В преписа, по график се включват всички читалища и училища, като именно директорите ще бъдат тези, които ще определят учениците, които да се включат. Имената на абсолютно всички ще бъдат изписани накрая. Целият препис ще бъде готов до празника на Дупница - 19 октомври, когато ще бъде представена на тържествената сесия на Общински съвет. ", "date": "2017.09.06", "title": "Кмет преписва „История славянобългарска“ на Съединението"}
{"url": "http://www.monitor.bg/a/view/84006-%D0%9D%D0%B5%D0%B7%D1%80%D1%8F%D1%89%D0%BE-%D0%BC%D0%BB%D0%B0%D0%B4%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81%D0%B5-%D1%81%D0%B4%D0%BE%D0%B1%D0%B8-%D1%81%D1%8A%D1%81-%D0%B7%D0%B4%D1%80%D0%B0%D0%B2-%D1%81%D0%B8%D0%BD/", "text": "Общината им даде жилище, но се нуждаят от средства за ремонт и обзавежданеМладото семейство Феим Феим и Нурел Хаим бяха дарени от съдбата навръх Голяма Богородица – в Благоевград им се роди син Дениз. Здравият бебок тежи 2,850 кг и вече се озърта с любопитство в първите дни на живота си.24-годишният Феим и 28-годишната Нурел са варненци и преди няколко години идват в Благоевград, за да учат в Югозападният университет „Неофит Рилски“.Младата майка Нурел вече се дипломира в специалността приложна лингвистика с английски и руски език, а наскоро завърши и магистратура в специалност журналистика. Феим е четвъртокурсник по право. Младото семейство с малкия Дениз още живеят в студентското общежитие на ЮЗУ, а наскоро кметът на Благоевград д-р Атанас Камбитов ги зарадва, като им предостави общинско жилище от 75 кв./м в квартал „Еленово“. За да се настанят обаче, апартаментът се нуждае от основен ремонт, за който Хаим и Нурел нямат никакви средства.Като незрящи получават от държавата социална помощ от общо 500 лева. За малкия Дениз ще получават детски надбавки – други доходи нямат.„Свикнахме с Благоевград и имаме желание да живеем тук. Вярвам, че в България има хора с възможности и добри сърца, които ще ни помогнат в този съдбовен за нас момент“, сподели пред “Монитор“ Феим Феим.„Предоставеното ни общинско жилище е просторно, с остъклен балкон, но се нуждае от цялостен ремонт – подмяна на дограмата, нова частична шпакловка и боядисване на стените, както и ремонт на кухнята и банята. Иначе блокът е саниран отвън“, обясниха младите родители.В новото си жилище младото семейство имат нужда още от конвекторни отоплителни печки с нагряващи плочи за 3-те стаи, оборудване за кухнята – мивка и шкафчета, бойлер, прахосмукачка и парочистачка. Ако фирми или хора с възможности проявят желание да помогнат на незрящите Феим и Нурел, могат да звънят направо на телефона на Феим – 0895 944886.  ", "date": "2017.09.06", "title": "Незрящо младо семейство се сдоби със здрав син"}
{"url": "http://www.monitor.bg/a/view/55343-%D0%97%D0%B0%D0%BF%D0%B0%D0%BB%D0%B5%D0%BD%D0%BE-%D1%81%D0%BC%D0%B5%D1%82%D0%B8%D1%89%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D0%BE%D0%B6%D0%B0%D1%80/", "text": "Огнеборци гасиха повече от три часа силен пожар край великотърновското село Водолей. Огънят пламнал днес в ранния следобед от запалено сметище и постепенно обхванал съседните стърнища и земеделски земи. Четири екипа на Регионалната дирекция „Пожарна безопасност и защита на населението” до около 16,00 ч. се борили с пламъците, затруднявани от вятъра. Сезирани са били и полицейските органи. Около 16,30 ч. пожарът вече бе изгасен. Въпреки това обаче в района на огнището и през нощта ще остане дежурен екип на пожарната. „Благодаря на огнеборците за бързата реакция, както и местни земеделски производители, също изпратили техника. Няма опасност за населението както във Водолей, така и в съседното село Ресен“, коментира кметът на община В. Търново Даниел Панов.  ", "date": "2017.09.06", "title": "Запалено сметище  предизвика пожар"}
{"url": "http://www.monitor.bg/a/view/47074-%D0%9D%D0%BE%D0%B2%D0%B8-%D0%B5%D0%BA%D1%81%D0%BF%D0%BE%D0%BD%D0%B0%D1%82%D0%B8-%D0%BE%D1%82-%D0%BA%D0%BE%D0%BB%D0%B5%D0%BA%D1%86%D0%B8%D1%8F%D1%82%D0%B0-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%BD%D0%B0-%D0%A2%D0%B0%D1%82%D0%BE/", "text": "Нови експонати от колекцията подаръци на Тодор Живков, получавани от него като държавник от гости от различни държави по света, ще бъдат представени в изложба.На 7 септември в музейния комплекс в къщата на Живков в Правец ще бъде открита изложбата, съобщиха от Историческия музей в града, на който се позовава БТА.Ще могат да се видят непоказвани досега образци оръжие, посочват от музея. В Арт галерия ще бъдат представени образци на чуждестранно изкуство.Експонатите, представени в изцяло обновената постоянна изложба \"България и светът\", са подаръци на българската държава и на Тодор Живков, получавани от него в качеството му на държавен глава на България в продължение на повече от три десетилетия.Колекцията включва картини, сувенири, статуетки, маски, произведения на изкуството и народните занаяти, макети на известни недвижими културни ценности, копия на антични предмети на народите от Африка, Близкия и Далечен изток, Европа, Австралия, САЩ, Латинска Америка.", "date": "2017.09.06", "title": "Нови експонати от колекцията подаръци на Тато"}
{"url": "http://www.monitor.bg/a/view/44009-%D0%9F%D0%BE%D1%87%D0%B8%D1%82%D0%B0%D1%82%D0%B5%D0%BB%D0%B8-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D0%BA%D0%B0%D1%80%D0%B0-%D0%BC%D0%B5%D0%B7%D1%8F%D1%82-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Почитатели на балканската скара могат съвсем спокойно да замезят в пловдивския парк „Лаута” в следващите 5 дни по време на фестивала „Plovdiv Mezi”.Най-големите кулинарни майстори и едни от най-добрите български и балкански изпълнители, като: Валя Балканска и Ивелина Колева, Гъмзата и Виво Монтана, Бобан Здравкович и Йорданис Агапитос, Дарко Филипович и Душица Грабович, групите „Сигнал” и „Хоризонт” ще забавляват любителите на хубавата музика и балканската скара от 6 до 10 септември, включително.Организатори на събитието са фондацията на \"Румънеца и Енчев\", с подкрепата на Община Пловдив и кметството на район \"Тракия\". След приветствията на откриването, отправени от заместник-кмета по култура и туризъм инж.Александър Държиков и кмета на района Костадин Димитров, пръв на сцената свири популярният и обичан оркестър \"Канарите\", осигурен за празника специално от община Пловдив. Виртуозните изпълнители на българска народна музика вдигнаха веднага градуса на настроението, а присъстващите малки и големи почитатели се хванаха на дълго хоро, което продължи без прекъсване до 16 часа.И през следващите дни, всеки посетител със сигурност ще открие нещо по свой вкус, сигурни са организаторите, тъй като са предвидили множество забавни състезания, турнири по табла, белот, туистър, биърпонг, състезания по надяждане с люти чушки и кебапчета. Всички те са с вход свободен, като естествено са осигурени и  награди. За децата е предвидена целодневна безплатна детска анимация, гимнастика, лунапарк, разнообразни сладки изкушения, приготвени на място. Всеки ден програмата ще започва в 10 часа и ще продължава до 22 часа. В празничната вечер на 6 септември на сцената ще пеят Валя Балканска и Ивелина Колева, а на следващия ден е ред на Гъмзата и „Виво Монтана”. В следващите дни гостите на фестивала могат да чуят Бобан Здравкович и Йорданис Агапитос, Дарко Филипович и Душица Грабович, както и групите \"Сигнал\" и \"Хоризонт\".", "date": "2017.09.06", "title": "Почитатели на балканската скара мезят в Пловдив"}
{"url": "http://www.monitor.bg/a/view/31897-%D0%AE%D0%B6%D0%BD%D0%BE%D0%BA%D0%BE%D1%80%D0%B5%D0%B9%D1%86%D0%B8-%D1%81%D0%BD%D0%B8%D0%BC%D0%B0%D1%82-%D1%84%D0%B8%D0%BB%D0%BC-%D0%B7%D0%B0-%D0%91%D0%93-%D0%BB%D1%8E%D1%82%D0%B5%D0%BD%D0%B8%D1%86%D0%B0/", "text": "В Куртово Конаре предстои ежегодният Фестивал на чушката и доматаТелевизионен екип от Южна Корея ще заснеме филм как се прави истинската домашна лютеница в пловдивското село Куртово Конаре. Селото е известно с вкусните сортове куртовска капия и розов домат, от които домакините правят стотици бурканчета от вкусотията. На 8 септември там започва и традиционният вече Фестивал на чушката, домата, традиционните храни и занаяти, който събира стотици гости от страната и чужбина. Телевизионерите от азиатската страна били привлечени от славата на вкусната домашна лютеница и искали да заснемат всяка подробност и да научат тайните на приготвянето й. Майсторките в направата на лютеницата си имат и своя онлайн платформа за доставки – „Продавница”, където от 1 октомври отново ще се приемат заявки.През миналата година куртовоконарската домашна лютеница пожъна успехи и в Брюксел. Тогава евродепутати се редяха на опашка по няколко пъти, за да получат намазана с българска лютеница филия. Участниците в „Куртово Конаре фест” обикновено надхвърлят 500 души. Сред тях са артисти, певци, фолклорни групи, фотографи и художници от цялата страна.Лютеничарките, както наричат в селото майсторките на вкусотията, са около 12-13 местни дами. Най-атрактивни по време на феста са конкурсите. Ще бъдат отново отличени: най-атрактивният щанд, най-големият домат, най-красивата кукла, изработена от домати, чушки или други плодове и зеленчуци. Ще има награда и за най-голям червен, жълт или зелен пипер, най-вкусни домашни консерви от зеленчуци, най-вкусни традиционни ястия в различни категории и най-добра фотография по темата на фестивала. Със сигурност обаче големият въпрос е коя от майсторките ще бъде отличена с приза „Царица на лютеницата”. Той се дава от компетентно и независимо жури за най-вкусната домашна лютеница.Още преди фестивала майсторките дават свои бурканчета с продукцията си, които биват номерирани от журито. Името на лютеничарката остава неизвестно до самия край на конкурса, което гарантира обективността на приза. По време на „Куртово Конаре фест” ще има пленери за художници и фотографи. В първия фестивален ден ще се прожектира българският филм „Истории като на кино” и ще се проведе среща с част от екипа. Във филма популярни актьори, като Филип Аврамов и Деси Бакърджиева, големите режисьори Теди Москов и Джеки Стоев, както и други интересни герои разказват своите спомени за старите наши кина - за първия филм с мама и татко, за първата целувка в тъмния салон, за емоцията от хубавите стари филми.Във втория фестивален ден на живо в една от къщите, близо до центъра на селото, ще бъде демонстрирано „на живо” с участието на доброволци и местни майсторки как се прави лютеница. Край щандовете пък ще ври доматена супа, приготвена от вкусния куртовски розов домат. По време на феста ще има и детски работилници, които ще са разположени в шатри на площада. Талантливите хлапета ще правят кукли от царевична шума, ще рисуват с пясък и ще оцветяват глинени фигурки.Предвидени са и концерти, с участието на Стефан Вълдобрев и Огнян Видев,  Kottarashky Live Band, ГЕШ от Нови Кричим и приятели, Rila Music Exchange – етно- концерт - с участието на 21 музиканти от различни страни. ", "date": "2017.09.06", "title": "Южнокорейци снимат филм за БГ лютеница"}
{"url": "http://www.monitor.bg/a/view/88333-%D0%9E%D1%82%D0%B8%D0%B4%D0%B5-%D1%81%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D0%91%D0%B8%D0%BB%D1%8F%D0%BD%D0%B0-%D0%9F%D0%B8%D0%BB%D1%86/", "text": "След тежко боледуване почина Биляна Пилц. Тя е е дългогодишен журналист с фокус върху международните теми. Дълги години Биляна работи в БНТ, а също и във вестник \"Политика\".Редактор е на първите интернет емисии \"По света и у нас в 100 секунди\" и на предаването \"Светът е 7\". Ръководител на сектор \"Уеб и мултимедийно съдържание\" от самото начало на създаването на направлението \"Мултимедия\", съобщава БНТ.\nПочивай в мир, Биляна! Редакцията на „Монитор“ поднася съболезнования на близките й. ", "date": "2017.09.06", "title": "Отиде си журналистката Биляна Пилц"}
{"url": "http://www.monitor.bg/a/view/46240-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%91%D0%93-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B5-%D0%BF%D0%BE%D0%B7%D0%BD%D0%B0%D0%B2%D0%B0%D1%82-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8/", "text": "Само 45% от българите познават правата си като потребители и ги отстояват активно. За Европа този процент е 50. Това заяви председателят на Комисията за защита на потребителите (КЗП) Димитър Маргаритов, който цитира данни от проучване на Европейската комисия за потребителската култура в ЕС. По думите му се наблюдава обръщане на съзнанието и манталитета на търговците от преследване на бързи и лесни печалби на гърба на потребителя, към превръщането му в лоялен клиент, което да им осигури трайно присъствие на пазара.  \"Хората в България са все по-склонни активно да реагират усетят ли своите потребителски права застрашени или накърнени\", посочи Маргаритов. Според него търговците трудно биха могли да използват нови прийоми, които да не бъдат хванати от комисията и от самите потребители. Председателят на КЗП обясни още, че потребителите все повече се доверяват на онлайн пазаруването, а за някой то е единствен способ за търговия. Проучването показва сравнително високо доверие в институциите, които осигуряват потребителската защита в съответните държави.\"Ако това проучване показва някаква тенденция с обратен знак, то е сравнително недобрата информираност особено на търговците на дребно за потребителските норми, очакванията на хората и правилата на законодателството. В момента нашата институция разгръща сериозен проект, свързан с европейските фондове, който има за цел да подобри взаимодействието между комисията и малките и средни предприятия. Задачата да се постигне по-висока информираност у търговците за правилата, как трябва да се положат усилия, за да се спазват и оттам – чрез превенция да търсим още по-добра защита на хората”, коментира Маргаритов.Анализирайки данните от европейското проучване, председателят подчерта необходимостта от още по-добро взаимодействие между потребителите и институциите, от една страна, и между институциите и търговците – от друга. \"Без това ние не бихме осъществявали максимално ефективен и ефикасен контрол”, каза още Маргаритов.  ", "date": "2017.09.06", "title": "Половината от БГ потребителите не познават правата си "}
