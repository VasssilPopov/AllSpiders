{"url": "http://www.monitor.bg/a/view/81359-%D0%95%D0%9C%D0%9A%D0%9E-%D0%BF%D1%80%D0%BE%D0%B1%D0%B2%D0%B0-%D0%B4%D0%B0-%D0%B8%D0%B7%D0%BD%D0%B5%D1%81%D0%B5-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-60-%D0%BC%D0%BB%D0%BD-%D0%BB%D0%B2-%D0%B1%D0%B5%D0%B7-%D0%BB%D0%B8%D1%86%D0%B5%D0%BD%D0%B7/", "text": "Обвиняем директор на „Дунарит“ къртица на оръжейния босСкандалният бос и ортак на Цветан Василев – Емилиян Гебрев, се пробва да изнесе оръжие за 60 милиона през фирмата си ЕМКО, въпреки че дружеството е с временнокато няма право да съхранява, нито да пренася боеприпаси и въоръжение. Затова пратката е спряна на пристанище Бургас. За скандала се разбра от интервю на самия оръжеен бос пред телевизията на хранилка на Василев – BiT, като в ефир Гебрев се ожали, че – видиш ли-му проваляли сделката. Той обаче пропусна да отбележи, че се е пробвал да я реализира противно на всички възможни закони в страната.Лицензът на ЕМКО бе временно отнет от Междуведомствения съвет по отбранителна индустрия в средата на лятото заради установени при проверка на служба КОС нарушения при съхранение на боеприпасите. Засега няма данни тези нарушения да са отстранени от страна на ЕМКО, заради което и разрешителното не е върнато. Именно затова и пратката е спряна на пристанище Бургас, потвърдиха пред Агенция „Монитор“ от министерството на икономиката. В самото си интервю пък Гебрев продължи да обяснява, че е собственик на военния завод „Дунарит“, макар миналата седмица това да бе ясно опровергано от икономическия министър Емил Караниколов.„Има съдебни решения, отразени в търговския регистър, с които се спират производствата за увеличаване на капитала и за вписване като собственик. Някои от тях са от един и същ апелативен съд. Към момента собственик на „Дунарит” си остава дружеството „Кемира”, което собственост на Цветан Василев, активите му са запорирани поради съмнения за престъпления”, обясни тогава той. Пред комфортния микрофон на Сашо Диков, който не само не му задаваше неудобни въпроси, а дори на моменти подбутваше Гебрев към конкретни реплики, обаче оръжейният бос заяви, че имал заверен пред нотариус констативен протокол, че притежава над 99% от акциите на оръжейния завод. От подписите под въпросния протокол лъсна, че за изваждането му Гебрев еуж подалия оставка изпълнителен директор Кръстю Кръстев.Именно парафа на Кръстев стои под този на Гебрев на т.нар. документ, с което само бе потвърден вече лъсналият наяве факт, че бившето ръководство на завода играе в комбина с Василев и Гебрев. Както констативният протокол, така и заверката от нотариус са дадени, въпреки че акциите на „Дунарит“ са под запор от КОНПИ и съответно каквито и да било движения с тях са абсолютно нелигитимни. В това число и промяна в собствеността чрез увеличение на капитала, какъвто е начинът, по който Гебрев се пробва да сложи ръка върху компанията.Именно затова в момента КОНПИ обжалва въпросното увеличение на капитала, а в интервюто си скандалният оръжеен бос най-нагло нападна комисията, като реално се ожали, че спазва закона. Гебрев сподели, че не можел да разбере защо комисията жали всеки негов опит да се впише като собственик. За капак не си спести и заплахи, като даде да се разбере, че ако желаел , можел да фалира държавното дружество „Кинтекс“ заради дългове към фирмата му ЕМКО, но нямало да го направи. Както лъсна през последните месеци всъщност ЕМКО букнално точи „Кинтекс“, като е застанало на входа и на изхода на компанията.", "date": "2017.09.11", "title": "ЕМКО пробва да изнесе  оръжие за 60 млн. лв. без лиценз"}
{"url": "http://www.monitor.bg/a/view/44373-%D0%97%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BF%D0%B0%D1%80%D0%B0%D0%BA%D0%BB%D0%B8%D1%81-%D0%B2-%D0%91%D0%BE%D0%B1%D0%BE%D0%B2-%D0%B4%D0%BE%D0%BB/", "text": "Затворници ремонтират параклиса „Св. Иван Рилски“ в бобовдолския зандан. Божието място се намира в двора на затвора и се използва от всички над 530 лишени от свобода, обявиха от Архиерейското наместническо в Дупница. „Самите затворници правят всичко. Лепят плочки, правят замазка на стените и боядисват. Вижда се желание в тях, което не е никак малко. Надяваме се храмът да бъде завършен до 19 октомври, когато отбелязваме Денят на Св. Иван Рилски. Именно тогава ще бъде направена и голяма служба“, коментира още архиерейският наместник на Дупнишко, отец Георги Паликарски.В момента в параклиса „Свети Иван Рилски“ липсва свещеник, след като почина служещия там отец Георги. „Мястото му все още не е заето и при необходимост се включвам аз“, коментира още Паликарски.По негови думи храмът е построен преди повече от 20 години и винаги е бил място за пречистване на душите на всички лишените от свобода в Бобовдолския затвор.", "date": "2017.09.11", "title": "Затворници ремонтират параклис в Бобов дол"}
{"url": "http://www.monitor.bg/a/view/31623-%D0%92%D1%80%D0%B0%D1%86%D0%B0-%D1%81-%D0%91%D0%B8%D0%B3-%D0%91%D1%80%D0%B0%D0%B4%D1%8A%D1%80-%D0%BA%D0%B0%D1%82%D0%BE-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Враца вече има Биг Брадър като в Лондон, Брюксел и Барселона. Новата система за видеонаблюдение от 35 камери, разположени на 13 възлови кръстовища е последният писък на модата в тези технологии. Софтуерът й е изграден на базата на изкуствен интелект и засега не е измислен по-добър в света. Умното око засича не само нарушения по пътищата, но включва алармата към съответните служби при инциденти от всякакъв род, дори ако засече маскиран човек. Реагира ако види, че някой е паднал, или го нападат и крадат. Разпознава номера на коли и лица, а снимките могат да се ползват като доказателство в съда, обясни заместник главният секретар на МВР Георги Арабаджиев, който дойде във Враца за откриването на системата.Виденаблюдението струва 460 000 лева и по думите на Арабаджиев реалните му инвеститори са врачани, защото е платено с данъците им. „Затова трябва да служи на тях и извинения от рода на някакви технически неизправности не може да се чуват”, подчерта заместник главният секретар. По време на тестването за засечени няколко престъпления и пътни нарушения, макар, че в този период те значително са намалели. „Все още има групи от авантюристи, които правят гонки, но съвсем скоро те ще получат „поздравителни” картички за глоби, разкри кметът на Враца Калин Каменов. Това е станало възможно, защото врачанският Биг Брадър снима с отлично качество и нощем.", "date": "2017.09.11", "title": "Враца с Биг Брадър като в Лондон"}
{"url": "http://www.monitor.bg/a/view/53735-%D0%93%D0%BB%D0%BE%D0%B1%D1%8F%D0%B2%D0%B0%D1%82-%D1%84%D0%B8%D1%80%D0%BC%D0%B0%D1%82%D0%B0-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%89%D0%B0-%D0%A8%D0%B8%D0%BF%D1%87%D0%B5%D0%BD%D1%81%D0%BA%D0%B8-%D0%BF%D1%80%D0%BE%D1%85%D0%BE%D0%B4/", "text": "Глобяват фирмата, която ремонтира бул. „Шипченски проход“ и ул. „Асен Йорданов“ в София. Това съобщи кметът на столицата Йорданка Фандъкова, след като откри изложба „Швейцария: природа и иновации“. „Пътища и съоръжения“ ЕАД ще отнесе санкции заради забавен и некачествен ремонт. В момента от „Московска“ 33 проверят ремонта и ще изчислят каква сума точно ще трябва да плати фирмата.„Фирмата се забави чувствително, ще има сериозни санкции, но за мен е важно да се направи качествено този ремонт. Там връщахме три пъти да се направи отново тротоара“, обяви Фандъкова. „Шипченски проход“ трябваше да бъде готов преди дни, а от Общината все пак се надяват ремонта да приключи за първия учебен ден. Изложбата ще може да бъде разгледана до 15 септември на Моста на влюбените и е част от инициативите посветени на Дните на Швейцария в София. Тя съдържа 60 фотоса, които представят швейцарските градове и иновациите. Посланикът на Швейцария у нас Денис Кнобел обяви, че инициативите са символ на добрите връзки между двете страни. „Партньорството между фирми и предприятия от двете страни носи много иновации“, каза посланикът. Фандъкова обяви, че много от нашите управленски модели за взаимствани от Женева. „Партньорството ни най-напред започна в сферата на екологията, зелената система, почистването на града“, каза кметът. Тя заяви, че много важна част от Българо-швейцарската връзка е разработването на план за устойчива градска мобилност. ", "date": "2017.09.11", "title": "Глобяват фирмата ремонтираща „Шипченски проход“"}
{"url": "http://www.monitor.bg/a/view/69955-%D0%9D%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%B2-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B8%D1%82%D0%B5-%D1%81%D0%B5%D0%BB%D0%B0-%D0%B2%D0%B5%D1%87%D0%B5-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0/", "text": "През последните години населението във великотърновските села не намалява, а се увеличава, сочат официалните статистически данни. Така например намиращото се на 2-3 км. от старата столица село Беляковец преди десетина години е било с 500 жители, а сега те са се увеличили двойно. В друго село Леденик пък новородените през последната година са повече от починалите. Отново там от общо 1200-тата жители, 200 са на възраст под 21 години. Една от причините за това увеличаване е купуването на все повече къщи от чужденци и от заможни хора със собствен бизнес, които предпочитат да работят в града, но да живеят на село. Най-голям е броят на хората от София, избрали да си купят имот в близките до Велико Търново села. Според статистиката във всяко едно от седемте най-близко до Търново села има най-малко по 10 къщи, купени от софиянци. Някои от новодомците използват къщите само за отпуските и уикендите, а други направо са се преместили да живеят тук и управляват и контролират бизнеса си от 250 км. разстояние. Една от причините за повишения интерес към търновските села е подобрената инфраструктура в тях, отчитат от местното Сдружение на кметовете и кметските наместници. През последните години община Велико Търново отпусна сериозни суми от бюджета си за ремонт и асфалтиране на пътища, изграждане на паркове и детски площадки, озеленяване, ремонт на водопроводи и канализации. В много от селата вече има монтирани и видеокамери за наблюдение, което също кара хората да се чувстват по-сигурни за себе си и семействата си. А в по-големите села функционира и частноохранителна дейност. През последните 6 години за подобряване на селската инфраструктура са изхарчени около 6 млн. лв. А за периода 2011-15 г. кметовете и кметските наместници в търновските села са разполагали с над 900 хил. лв.", "date": "2017.09.11", "title": "Населението в търновските села вече се увеличава"}
{"url": "http://www.monitor.bg/a/view/89878-%D0%98%D0%B7%D0%B3%D0%BE%D1%80%D1%8F-%D1%81%D1%82%D0%B0%D1%80%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE/", "text": "Мощен пожар унищожи до основи старото школо във врачанското село Михайлово, съобщи кметът Стефан Ангелов. По думите му огънят лумнал към 1,30 часа в нощта срещу понеделник. Пламъците и силният пукот събудили семейства, които живеят наоколо, които веднага подали сигнал на горещия телефон 112 и се втурнали да гасят. Огнеборците пристигнали максимално бързо и успели да потушат пожара след часове борба с него. От сградата останали само обгорени стени и пепел, но огънят не се е пренесъл на съседните.В последно време в старото школо са се съхранявали дървата и въглищата за отоплението на новото училище в селото, обясни кметът. Преди пък в него се помещавали кабинетите по трудово обучение. Засега не е ясно как е тръгнало огненото бедствие. Криминалистите са се заели да разследват причините за пожара.", "date": "2017.09.11", "title": "Изгоря старото училище във врачанско село"}
{"url": "http://www.monitor.bg/a/view/89473-%D0%93%D0%B5%D0%BE%D1%80%D0%B3%D0%B8-%D0%A7%D0%BE%D0%BB%D0%B0%D0%BA%D0%BE%D0%B2-%D0%B5-%D0%BD%D0%BE%D0%B2%D0%B8%D1%8F-%D1%88%D0%B5%D1%84-%D0%BD%D0%B0-%D0%92%D0%90%D0%A1/", "text": " Указът за назначаване трябва да бъде издаден от президента   И Чолаков, и Янкулова са съдии във ВАС. Той е шеф на 2-ро отделение в съда. На пленум на ВАС през юни т.г. 57 от 91 съдии го номинираха за председател на ВАС. Вносители на предложението за Янкулова станаха трима членове на ВСС - Галина Карагьозова, Юлия Ковачева и Соня Найденова.Заседанието на пленума за избор на председател на ВАС бе ръководено от правосъдния министър Цецка Цачева. То започна с едноминутно мълчание в памет на починалия миналата седмица бивш председател на ВКС Иван Григоров. Шест часа продължи изборът за председател на ВАС, който бе излъчван пряко по БНТ2. В началото бяха докладвани професионалните и етични качества на двамата кандидати, а вносителите на номинациите обявиха мотивите си.първи Георги Чолаков, след него Соня Янкулова. Всеки от тях имаше по 15 минути, в които да представи концепцията си, след което в рамките на около 2 часа отговаряше на въпроси на членове на ВСС и неправителствени организации. След изслушването кадровиците на Темида проведоха дискусия, която завърши с гласуването.„Георги Чолаков притежава необходимите качества за председател на ВАС – знания, богат практически опит, високи нравствени качества, отговаря на високите очаквания към него. Като ръководител проявява разбиране към личните проблеми на съдии и съдебни служители. Има организационни и лидерски качества“, каза Георги Колев. Председателят на ВКС Лозан Панов и Калин Калпакчиев обявиха, че застават зад Янкулова с мотивите, че тя се занимава и с научна дейност и има квалификация в международното право. Главният прокурор Сотиркандидати: „Каква е позицията ви за мястото на прокуратурата в съдебната власт?“. „Не знам какво налага да се води този дебат? В момента всички актове на прокуратурата подлежат на съдебен контрол. Какво ще се постигне, ако прокуратурата отиде в изпълнителната власт? Прокуратурата трябва да бъде в рамките на съдебната власт“, отговори Чолаков. „Аз разбирам защо задавате този въпрос. Не е въпроса в мястото, а как ние работим, това се отнася и за прокуратурата. Ако преместим една ябълка на друго място тя няма да стане круша. Важно е не мястото, а качеството“, отвърна на въпроса Янкулова. Тя каза и друга цветна реплика по време на изслушването - „И съдът е човек, може да сбърка“.В края на обсъждането на кандидатурите Лозан Панов обвини ВСС, че не е провел кампания, която да посочи колко важен е този избор и че е решил той да стане 22 дни преди края на мандата на съвета. „Това е избор на тишината“, хвърли обвинение Панов. „Изборът бешепо същата процедура, както и за председател на ВКС“, обясни пред журналисти след пленума представляващият ВСС Димитър Узунов. Той обяви, че след края на мандата на сегашния ВСС ще се върне на работа като съдия в Районен съд-Сандански. Преди да бъде избран за кадровик, той бе председател на същия съд.„За първи път имаше сблъсък на идеи, но не и скандали“, каза за избора на председател на ВАС Узунов. „За мен изборът е важен, защото е и стъпка към утвърждаването на съдийското самоуправление, коментира пък Георги Чолаков.", "date": "2017.09.11", "title": "20 избраха Георги Чолаков за председател на ВАС (ОБНОВЕНА)"}
{"url": "http://www.monitor.bg/a/view/87750-%D0%9E%D1%82%D0%B2%D0%B0%D1%80%D1%8F%D1%82-%D1%80%D0%B0%D0%B1%D0%BE%D1%82%D0%B8%D0%BB%D0%BD%D0%B8%D1%86%D0%B0-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D1%83%D1%88%D0%BA%D0%B8-%D0%B2-%D0%97%D0%BB%D0%B0%D1%82%D0%BE%D0%B3%D1%80%D0%B0%D0%B4/", "text": "Възстановка на башибозушко нападение се разигра в автентичната Пачилова къща - паметник на културата в Стария град на Златоград, където беше открита и първата по рода си в страната оръжейна работилница, съобщи БНР.\nОколо 20 души от пловдивския клуб \"Родолюбие\" участваха във възстановката - всички облечени в автентични дрехи и накити: башибозук нападна къщата, уби стопанина, ограби дома и изплаши семейството пред очите на туристите.\nПо повод 240 години от рождението на Делю Войвода в Стария град беше открита и първата по рода си в страната оръжейна работилница.\"В тюфекчийската работилница (оръжейна работилница) са представени основно оръжия от времето на Делю Войвода, разбира се и от времето на Възраждането, времето на Руско-турската освободителна война и т.н.\", сподели собственикът Александър Митушев.\n\"Надявам се в тази работилница първо да можем да реставрираме\nоръжията, които се ползват от клубовете в страната, за да правят възстановки. Освен това, надявам се, да бъде общообразователна тази работилница - да могат нашите туристи, студенти и ученици да се информират за оръжията от тази епоха\", добави той.", "date": "2017.09.11", "title": "Отварят работилница за исторически пушки в Златоград"}
{"url": "http://www.monitor.bg/a/view/6172-%D0%91%D0%94%D0%96-%D0%BE%D1%82%D0%BD%D0%BE%D0%B2%D0%BE-%D0%BD%D0%B8-%D0%B2%D0%BE%D0%B7%D0%B8-%D0%BD%D0%B0-45%D0%B3%D0%BE%D0%B4%D0%B8%D1%88%D0%BD%D0%B8-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%BA%D0%B8/", "text": "БДЖ отново започна да вози пътници с мотриси произведени преди около 45 години, научи „Монитор“. Само преди дни една от спрените преди време от движение машини от серия 32 возеше пътници между гарите Горна Оряховица и Плевен.Според Петър Бунев, от жп синдиката към КНСБ мотрисите от серия 32 са спрени, но има 6-7, със сменена електрическата инсталация и могат да се използват. „Те имат още малко ресурс за движение и за това се пускат по различни къси маршрути“, уточнява той. По думите му, сега има голяма липса на подвижен състав и за това и по-често се използват.От пресцентъра на транспортното министерство потвърдиха, че въпросните електрически мотриси се пускат по различни къси дестинации, когато няма с какво да се превозят пътниците. От ведомството споменаха и маршрута между гарите Габрово и Царева ливада.Въпросните електрически мотриси от серия 32 са внесени у нас между 1971 г. и 1976 г. Произведени са в завода в Рига, Латвия. Голяма част от тези мотриси са спрени от употреба през 2007-2008 след доставката на новите мотриси Siemens серия 30 и 31.Петър Бунев обясни още, че навремето е имало идея въпросните мотриси да се ремонтират изцяло в наш завод или да се изпратят в завода производител в Латвия, но тя не се е осъществила. Синдикалистът прогнозира, че проблемът с недостига на подвижен състав ще се изостри догодина, когато и дизеловите и електрическите мотриси Siemens бъдат спрени за ремонт. „Тогава не е ясно с какво ще се покрива разписанието, защото обикновено една мотриса пътува по 10 пъти на ден“, добави Бунев.", "date": "2017.09.11", "title": "БДЖ отново ни вози на 45-годишни електрички"}
{"url": "http://www.monitor.bg/a/view/43311-%D0%9E%D1%82%D0%BD%D0%BE%D0%B2%D0%BE-%D0%BF%D0%BB%D0%B0%D0%BC%D0%BD%D0%B0-%D1%81%D0%BA%D0%BB%D0%B0%D0%B4%D1%8A%D1%82-%D0%B7%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B8-%D0%B2-%D0%A8%D0%B8%D1%88%D0%BC%D0%B0%D0%BD%D1%86%D0%B8/", "text": "Складът за стари пластмасови изделия на територията на еко завода за отпадъци край село Шишманци се запали отново. Първият голям пожар бе този юни, когато в селото бе обявено частично бедствено положение. Причината бе задушливият дим, който дни наред се стелеше над населените места край екозавода Шишманци и Белозем. Сигналът за пожара от нощта на 11 септември т.г. бил подаден на 112 в 2,24 часа. На мястото били изпратени четири екипа огнеборци. В тяхна помощ имало и фадроми, които разчиствали, за да могат екипите да обливат мястото с вода.Това е седмият пожар от откриването на завода за преработка на твърди битови отпадъци, припомни кметът на община Раковски Павел Гуджеров. Именно той в края на юли сформира 9-членна работна група от общински служители и пожарникари. През юни те провериха всички осем сгради на територията на еко завода, като установиха нарушения в две от тях. Едната е масивна, едноетажна ,стоманобетонна и промишлена сграда  с площ от 43429 кв метра, която горя от 2 юни до 10 юни т.г. Към момента на пожара е била пълна с пластмасови опаковки, а по време на проверката отново е била  претъпкана с полиетиленови и ПВЦ отпадъци. Втората опасна сграда е отново на един етаж, стоманобетонна и е промишлена с площ от 24 506 кв.м. Пожарът от 2 юни не я засегна, но проверяващите установили, че и тя е препълнена с пластмасови бутилки, чийто обем достига до 6-8 метра височина. От комисията установили, че сградите  се ползват не по предназначение, без проекти и/или разрешителни от община Раковски или други инстанции. За двете сгради проверяващите съставили актове на стопанисващите ги фирми за неспазване изискванията за пожаробезопасност и  за това, че не са изпълнени предписанията. На фирмата, която е ползвала запалилия се склад за пластмаси, били съставени две наказателни постановления за общо 8 000 лева глоби. Втората санкция била за това, че от фирмата не са уведомили РИОСВ за пожара на 2 юни. Към огнището пътува мобилна лаборатория на РОСВ -гр.Пловдив за измерване на качеството на въздуха в с.Шишманци и околните села.Според пожарникарите нямало място за сравнение между двата пожара, тъй като последният не бил успял да се разгори. „Мястото само тлее, не гори. Има само димоотделяне. Мащабът на пожара е по-малък”, уточниха огнеборци. Разследване ще установи каква е причината за пожара от тази нощ. ", "date": "2017.09.11", "title": "Отново пламна складът за пластмаси в Шишманци"}
{"url": "http://www.monitor.bg/a/view/61061-%D0%A2%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%BF%D0%BE%D0%B2%D1%80%D0%B5%D0%B4%D0%B8-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D1%80%D0%BE%D0%B1%D0%B8%D1%89%D0%B5/", "text": "14-годишен тийнейджър повреди оградата на гробищния парк в град Златарица. Това съобщиха от Областната дирекция на МВР във Велико Търново. Хулиганската проява е извършена на 8 септември, а извършителят е бил разкрит само няколко часа по-късно. Родителите на момчето ще трябва да заплатт за нанесената щета. Материалите по случая ще бъдат докладвани в Комисията за борба с противообществените прояви на непълнолетни и малолетни, която ще трябва да се произнесе какво наказание да бъде наложено на извършителя. ", "date": "2017.09.11", "title": "Тийнейджър повреди  оградата на гробище "}
{"url": "http://www.monitor.bg/a/view/83415-%D0%98%D1%80%D0%BC%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B0-%D0%B4%D0%BE-%D0%B2%D1%82%D0%BE%D1%80%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F/", "text": "Ураганът \"Ирма\", който достигна сушата на западните брегове на Флорида, отслабна до първа категория, съобщиха американските медии.\nВъпреки това той продължава да е изключително опасен. До момента жертвите на природната стихия в щата са 3. Поривите на вятъра достигат 175 км/ч.\n\"Ирма\" е на десетина километра северно от курортния град Нейпълс и се насочва право към северната част на полуострова. Въпреки че части от курортния град са наводнени, все още има питейна вода.\nСлед преминаването на \"Ирма\" над Маями някои квартали са наводнени, а около 2 и половина милиона домакинства са без ток.\nСтихията наводни улици в Маями. В същото време метеоролози съобщиха, че ураганът е \"всмукал\" океанска вода, което е причина за отдръпване ѝ от бреговете на Маями.\nОколо 6,5 милиона души, приблизително една трета от населението на Флорида, получиха нареждане за евакуация. Властите предупредиха, че стихията може да доведе до наводнения, като на места по западното крайбрежие на Флорида нивото на водата може да достигне до 4,6 метра.\nБританският външен министър Борис Джонсън заяви, че страната полага „безпрецедентни“ усилия, за да помогне на пострадалите от урагана „Ирма“ свои граждани, пише The Telegraph, цитиран от \"Фокус\".\nOт изданието напомнят, че ураганът взе живота на седем британци, оставайки още хиляди без дом, когато удари района на британските Вирджински острови в сряда.\nИзявлението на Джонсън е във връзка с някои обвинения, че правителството не прави достатъчно за да помогне на пострадалите. Външният министър заяви, че 32 млн. паунда са отделени в с цел възстановяването на района.\nВ същото време CNN съобщи, че две торнадо са се сблъскали в окръг Бревърд, Флорида. Има унищожени къщи. Според властите, това е доказателство, че евакуираните не трябва все още да се завръщат в домовете си, макар ураганът „Ирма“ да се е отправил на запад.\nПо-рано бе докладвано за торнадо, развихрило се в южната част на Флорида.", "date": "2017.09.11", "title": "Свърши се: Ирма отслабна до първа категория"}
{"url": "http://www.monitor.bg/a/view/60027-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "Всяка инициатива в днешния ден ще ви се отплаща във времето напред. Не се колебайте да направите крачка в нова посока, да органиирате срещи и делови разговори и да си гоните интереса. Денят е благоприятен за пътуване, за сделки с недвижимост, за покупка на стоки и полуфабрикати. Не се ограничавайте в контактите. От всяка среща ще имате полза, а може би и неочаквана придобивка. Настава време за революционни преустройства в начина ви на работа и живот. Обединете интересите си с тези на близките и децата. Ден за отлагани плащания. Ще ви върнат дълг, с който ще покриете своите дългове и нужди. Ще свършите много добра работа, ще си защитите правата и интересите. Денят се свърза с колесницата на победата. Действайте активно, уредете срещи и разговори целящи организиране на настоящи и бъдещи инициативи. Бъдете честни, подпишете устройващи и двете страни договори. Тенденцията в този ден е за едно неукротимо движение напред и нагоре към важни за вас и околните цели и перспективи. Вие сте на ход. Препоръчват се пътувания и срещи на четири очи. Само в неотложни случаи ползвайте посредници. Може да действате на границата с риска и да поемете инициативата в проекти с неизяснен статус и условия. Сега е момента да се уточнят отношения и връзки, които в миналото са охладнели. Търсете информации от различни страни и ще решите всеки проблем. Ден за революционни преустройства. Ще си проличат тези, които умеят и знаят как да печелят пари и предимства. Ден за изцеление. Ще намерите адекватна помощ и подкрепа. Ден за разчистване на сметки и отношения. Ще свършите с успех работата, която планирате. Може да поемете умерени рискове. Изясняват се отношения, постигат се нужните споразумения и се подписват нови договори. Може да създадете и нови връзки и да привлечете качествени партньори. Бъдете отговорни и честни в отношенията си, за да получите същото насреща. Ден и на доброволната жертва и решението да се прехвърлят имоти на деца и близки. Задвижете проектите, за които отдавна търсите подходящия момент. Ден на труден избор за родените в третата декада. На всички нива е добре да се започнат ремонти и реконструкции. Препоръчват се пътувания но с наземен транспорт. Ще се споразумеете по отношение на договори и плащания. Ще бъде трудно, ще се наложи да поемете определени рискове, но в крайна сметка нещата ще потръгнат. От всичко свършено днес ще имате ползи и облаги. Сега е момента за преместване. Децата поемат пътя си. Направете нужните размествания, за да е удобно на всички. Спазвайте диета. Един от най-силните и стабилизиращи положението ви дни за месеца. Активизирайте се максимално, тръгнете в посоката, която е от особено значение за бъдещето ви. Сега е момента да се смени работа и дом да се направят ремонти и да се уредят документи за пътувания. Търсете ново място за внедраване и ново поприще. Ще получите подкрепа и съдействие от хора, които също се активизират днес и са решили да обеднят сили, средства и ресурси с доказани партньори. По-добър специалист от вас едва ли ще намерят. Денят отпушва личната и творческа инициатива. Ще намерите подкрепа на всички нива, в които имате някакъв личен или професионален интерес. Ден за изцеление, но не само в здравословен план. Ще вземете и решението, което от доста време отлагате. Сега е момента да се стартират нови дейности и проекти, да се пътува, да се организират делови срещи и преговори. Ден за събрания и консултации на всички нива. Взетите решения ще отприщят програми и дейности, от които всички участници ще имат ползи. Поемете си отговорността. Денят е свързан с желанието за промяна и преустройство в работата и в начина ни на живот. Трудностите ще са повече за родените в третата декада, но независимо всичко трябва да си гоните целите. Помете умерени рискове, започнете ремонти поставете на нова база отношенията у дома и на работното място. Направете рокадите, които отдавна обмисляте. Купете еднопосочен билет и оставете зад гърба си миналото. Стоите на кръстопът. Това е един от дните, в които изборът ви ще промени нещата в положителна посока. Активизрайте се, бъдете делови и се опитайте да свършите всички важни и планирани за днес дела. Тенденцията е да постигнете максималното, да се договорите за цени на стоки, услуги и доставки и да сключите изгоден договор. Не протакайте преговори. Отложеното за следващите два дни ще ви коства повече време и усилия. Сега е момента да придвижите проектите си на събрания и обсъждания. Ще ви оказват съдействие близки и колеги. Всеки търси начин да се устрои по-добре. Ще си проличат родените да побеждават. Станете рано и действайте активно по всички важни задачи. Ден на голямата ви победа, на възможността да постигнете максималното при преговори и съвместни инициативи. Може да сключите изгоден договор и да спечелите повече от планираното. Чакайте дължими суми. Сами се издължете. Подновете печеливши проекти и дейности. Ще намерите нужното ви лекарство и човекът, който да ви подкрепи в пътя напред. Движете се оптимистично и ще успеете. Не се съмнявайте в себе си, вие сте на ход. Пътувайте, преместете се. Днес мислите повече за другите отколкото за себе си. Родените в третата декада ще имат непредвидени разходи и дано с тях уредят положението си в бъдеще. Може да загърбите нуждите си и да работите повече за близките. Ден на доброволната жертва в името на тези, които обичаме. Все пак е добре да знаете докъде може да стигнете, за да не се наложи после другите да се грижат за вас и да ги утежните. Не се правете излишно на герои. Бъдете справедливи и към себе си. Мислете за здравето си. Създайте си удобства. Един от най-силните ви дни за месеца. Пътувайте към важни за вас цели и хора. С решенията и ходовете ви от днешния ден ще подредите живота си по нов начин и ще извлечете максимални ползи и удовлетворение от свършеното. Подпишете нови договори, уговорете плащания и ремонтни дейности. Сега е момента да тръгнете по нов път, да промените условията на работа и живот. Рискувайте в рамките на нормалното. Опитайте пак там, където в миналото сте получавали откази. Отложеното за утре ще зацикли. Спазвайте диета. Личната ви година е тройка. Имате шансове да се внедрите в нова пазарна ниша, да започнете нова или допълнителна работа. Ще имате нужните ви законови защити. До месец ще приключите с дела и отношения, които ви затрудняват от две години насам. През 2018 г. ще сте натоварени максимално, но и добре ще ви плащат.Днес са родени тези, които знаят и могат да побеждават. С партньор роден под знака на Телеца ще постигнат още повече предимства и екстри в живота си. Няма да се отказват от личните си стремежи, цели и намерения. Имат усет към модата и дизайна, към всичко красиво и функционално едновременно.Заченатите днес ще бъдат поети и рицари по душа. Ще се стремят към красивото, правдата и свободата и ще са готови да платят много за това.", "date": "2017.09.11", "title": "Хороскоп за 11 септември, понеделник"}
{"url": "http://www.monitor.bg/a/view/38058-%D0%A6%D1%8F%D0%BB%D0%B0-%D0%BF%D0%BB%D0%B5%D1%8F%D0%B4%D0%B0-%D0%B7%D0%B2%D0%B5%D0%B7%D0%B4%D0%B8-%D0%B2-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82-%D0%9F%D0%AA%D0%9B%D0%95%D0%9D-%D0%A1%D0%9F%D0%98%D0%A1%D0%AA%D0%9A/", "text": " – фолк певица. Очаква се тя да разкрие любопитни подробности около раздялата си с милионерския син Християн Гущеров. Запознати са категорични обаче, че тя няма да посмее да каже каквото и да е пред камерите. – фолк певица. Тя ще бъде мрънкащият съквартирант, който ще наследи кака Лили в Къщата, тъй като страда от затворени пространства. – естрадна певица. Тя ще е представител на доскорошната популярна музика. Очакваше се на мястото й да влезе певица от „Тоника Домини“. – музикант. Новият Вальо Михов, който ще се перчи като кавалер в Къщата, сваляйки красивите и доста по-млади съквартирантки.– танцьор. Позитив и различен, ще се бори да носи радост в предаването, но дали ще успее, предстои да разберем. – шеф готвач. Популярен дразнител, който ще създаде не един или два скандала.– репортер в „Часът на Милен Цветков“. Цветен и весел, но дали ще остане такъв и в присъствието на бившата си изгора?– модел. Палава, но в същия момент и скромна. Все още обича Даниел Петканов. дизайнер. Най-обсъжданата жена в България, която наложи нов модел за развиване на бизнес. Готова на всичко, за да бъде в медиите. – диетолог. Автор на хранителните режими на едни от най-големите звезди в Холивуд, докато са в България. Дали ще се погрижи и съквартирантите да ядат здравословно и правилно, предстои да разберем. – журналист. Блесна след като инсценира фалшиво предложение за брак на Миглена Ангелова. Не спази мъжката си дума никога да не влиза във „Вип Брадър. модел. Носител на редица титли за красота, сред които Мис Силикон. Неотдавна се омъжи за фитнес модела Станимир Ташев.– модел. Никому известна с големи претенции. – изпълнител (Скандау). Един от идолите на младото поколение, особено след промоцията на последното им парче – „Мафия“. – футболист. Българският Кристиано Роналдо. Всички жени в Къщата ще се опитват да го свалят, но той е женен и е баща на две деца. – модел. След като договорът й с „Папараци“ приключи, тя има нужда от нова работа, „ВИП Брадър“ е идеалната възможност да се върне в играта.\nПлеймейтката Николета Лозанова ще нахлуе в Къщата на 2 ноември веднага след като фолк певицата Мария напусне шоуто. Ни Ло ще се търкаля пред десетките камери до 16 ноември.\nВодят се преговори и с други популярни българи, които да влязат на по-късен етап в предаването.", "date": "2017.09.11", "title": "Цяла плеяда звезди в къщата на големия брат (СПИСЪК)"}
{"url": "http://www.monitor.bg/a/view/21596-%D0%9A%D1%80%D0%B0%D1%81%D0%B8-%D0%90%D0%BD%D0%B5%D0%B2-%D1%81%D1%82%D0%B0%D0%BD%D0%B0-%D0%B1%D0%B0%D1%89%D0%B0-%D0%BD%D0%B0-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5/", "text": "Красимир Анев и неговата половинка Кристина Начева вече са горди родители на момиченце. Името на първородната дъщеря на българския биатлонист е Карина.Новината беше обявена на официалната Фейсбук страница на Спортен клуб по биатлон \"Боровец-2016\", където Анев е картотекиран.На 6 септември биатлонистът бяга 10 км в щафетния маратон в София, където беше в отбор с Павлина Филипова, Тереза Маринова, Йоло Николов, Юлиан Ангелов и Емил Стойнев. Въпреки напредналата си бременност, половинката на Анев бе дошла да го подкрепя на място.Краси Анев беше заявил участие и в летния шампионат на Германия, който се проведе през изминалия уикенд, но заради очакваното раждане, той отказа старта.\n ", "date": "2017.09.11", "title": "Краси Анев стана баща на момиченце"}
{"url": "http://www.monitor.bg/a/view/80832-%D0%A3%D0%BB%D1%82%D1%80%D0%B0%D0%BC%D0%B0%D1%80%D0%B0%D1%82%D0%BE%D0%BD-%D0%B4%D0%BE-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "Тридневен ултра маратон с планински колоездене и бягане ще се проведе този уикенд около Софийското поле. Той е наречен „Софийски манастири“, тъй като трасето преминава през 19 от тях. Състезанията са дневни крос кънтри бягане и колоездене с общо класиране и с отделно класиране и награден фонд от 5000 лв. С тях ще се отбележи празникът на София 17 септември, а събитието е част от инициативата „София – европейска столица на спорта 2018“.„Софийски манастири“ ще се проведе за втора поредна година, като сега е разработено продължение на дебютното състезание от Клисура до Лозен. Новото трасе представлява връзката между Лозенска и Стара планина и описва дъга по източната граница на Софийската котловина, преминавайки по първите склонове на Средна гора. Първият етап обхваща планините Люлин, Витоша, Плана и Лозенска, а вторият етап продължава трасето на изток през Средна гора до Жерково. Маркировката по трасето ще бъде извършена с помощта на посолството на Германия у нас. Срокът за заявка за участие бе удължен с един ден, така че всички желаещи да се включат могат да го направят и в сряда включително.", "date": "2017.09.11", "title": "Ултрамаратон до манастирите за празника на София"}
{"url": "http://www.monitor.bg/a/view/60757-%D0%9D%D0%B0%D0%B4-7-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D1%82%D0%B8%D1%80%D0%B0%D0%B6-73/", "text": "Обща сума над 7 млн. лева се събира в джакпотите за тираж №73 на БСТ. Най-много пари - 3 578 328,90 лева има в \"6 от 49\", където за последните три дни бяха налети 74 598,72 лв. До четвъртък се очаква там да се прибавят още към 70 000. В \"6 от 42\" цифрата се увеличи с 19 583,05 лв. и за тираж №72 стана 391 327,23 лева, а ще се прибавят още към 20 000. И в \"5/50 - 1/12 Зодиак\" си остават непроменящите се 3 млн. лева. Има и 9829,52 лв. в \"Рожден ден\", където никой не уцели първа група - година, месец, дата, ден.Най-големите печалби в неделния тираж №72 дойдоха от \"Тото Джокер\", където паднаха 2 тройки по 12 685,50 лв. Едната беше уцелена заедно с 3 двойки по 46,50, от което се събраха 12 825 лева. Ударът е направен с фиш с 1 комбинация за \"5 от 35\" и 4 за \"джокера\" за 1,30 лв. Другата пък падна заедно с тройка от \"6 от 49\" (общо 12 689,40 лв.) с фиш с 4 комбинации за \"6 от 49\" и 1 за \"Тото Джокер\" за 3,80 лв.Във II теглене на \"5 от 35\" има 3 петици по 8493,90 лв. Едната от тях беше улучена заедно с 15 четворки по 64,80 и 30 тройки по 3,30 плюс 10 тройки от I теглене по 4,70 (общо 9611,90 лв.). Късметлията е играл с 8 числа пълно комбиниране (ПК) в 1 област, обикновено попълване в друга и 1 комбинация за \"джокера\" за 28,70 лв. Тото печалбиТираж №72 \"6 от 49\": Числа - (3, 4, 13, 30, 45, 47); 6 - няма, 5 - 4 по 6216,60 лв., 4 - по по 63,10 лв., 3 - по 3,90 лв.; ДЖАКПОТ: 3 578 328,90 лв. \"6 от 42\": Числа - (4, 5, 9, 13, 27, 33); 6 - няма, 5 - 22 по 519,30 лв., 4 - по 17,60 лв., 3 - по 2,00 лв.; ДЖАКПОТ: 391 327,23 лв. \"5 от 35\": I теглене - (4, 7, 16, 22, 30); 5 - няма, 4 - по 112,70 лв., 3 - по 4,70 лв.; II теглене - (4, 18, 21, 26, 30); 5 - 3 по 8493,90 лв., 4 - по 64,80 лв., 3 - по 3,30 лв. \"5/50 - 1/12 Зодиак\": Числа - (6, 13, 21, 32, 37); Зодия 2 - Телец; 5+1 - няма, 5 - няма, 4+1 - 1 от 5000,00 лв., 4 - 6 по 500,00 лв., 3+1 - 12 по 100,00 лв., 3 - 228 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв. Тото Джокер: Позиции - (3, 5, 9); Цифри - (2, 3, 1); 3 - 2 по 12 685,50 лв., 2 - 546 по 46,50 лв.; ДЖАКПОТ: 0,00 лв. Рожден ден: Година 03, месец 09, дата 07, ден 4; I група - няма, II - няма, III - няма, IV - 1 от 257,60 лв., V - по 28,60 лв., VI - по 15,90 лв., VII - по 21,50 лв., VIII - 12 по 17,20 лв., IX - 51 по 6,10 лв., X - 87 по 4,10 лв., XI - 104 по 4,00 лв., XII - по 1,50 лв., XIII - по 2,10 лв., XIV - по 1,00 лв., XV - по 1,00 лв.; ДЖАКПОТ: 9829,52 лв.", "date": "2017.09.11", "title": "Над 7 млн. лева в джакпотите за тираж №73"}
{"url": "http://www.monitor.bg/a/view/54452-%D0%9D%D0%B0%D0%B4%D0%B0%D0%BB-%D0%B2%D0%B4%D0%B8%D0%B3%D0%BD%D0%B0-16%D0%B8%D1%8F-%D1%81%D0%B8-%D1%82%D1%80%D0%BE%D1%84%D0%B5%D0%B9-%D0%BE%D1%82-%D0%A8%D0%BB%D0%B5%D0%BC%D0%B0/", "text": "Чичо Тони се оттегля от екипа муРафаел Надал спечели Откритото първенство на САЩ за трети път след 2010 и 2013 г. Световният номер 1 победи на финала Кевин Андерсън от Южна Африка с 6:3, 6:3, 6:4 за 2.27 часа. Рафа игра на много високо ниво през целия двубой и не остави никакво съмнение в превъзходството си. Той направи 30 печеливши удара и само 11 непредизвикани грешки срещу 40 на съперника му. Надал не допусна грешка при излизанията си на мрежата, като те бяха успешни 16 пъти от 16 опита. Бе блестящ при свой сервис, като нито веднъж в мача не бе изправен пред възможност за пробив.Това е 16-и трофей за Матадора в надпреварите от „Големия шлем“ и втори за годината от веригата, след като преди няколко месеца спечели за рекорден 10-и път „Ролан Гарос“. В своеобразната класация по титли от Шлема пред него е само Роже Федерер с 19, като Маестрото спечели останалите два турнира за годината – Откритите на Австралия и на Великобритания.Успехът в Ню Йорк осигури на Надал и чек за $3,7 млн., както и спокойствие на върха на ранглистата, където Андерсън скочи със 17 места и вече е 15-и.Срещата бе последната за Тони Надал на турнир от Големия шлем като треньор на Рафа. В края на сезона той се оттегля като негов наставник, след като двамата спечелиха 16 титли от Шлема заедно.\"Това бяха две много специални седмици за мен. Работих много след контузиите и съм щастлив, че отново играя тенис на най-високо ниво, каза Надал след триумфа си. - Кевин е труден съперник, който притежава мощен сервис и силни удари от основната линия. Знаех, че трябва да влизам агресивно във всяко разиграване\", разкри тактиката си шампионът, като не пропусна да благодари и на чичо си Тони. „Той е един от най-важните хора в живота ми. Научил съм много от него. Той ме направи по-силен и ме накара да не спирам да вярвам в себе си\", добави Рафа.31-годишният Кевин Андерсън бе сдържан в изказването си след мача, като изрази надежда, че първият му голям финал няма да е и последен. \"Поздравявам Рафа, който беше по-добрият от двама ни. Винаги съм се вдъхновявал от него. Със сигурност е трудно да играеш срещу един от най-великите в нашия спорт. Това бяха две вълнуващи седмици. Разбира се, надявах се на друг резултат във финала, но ще продължа да се боря и ще се опитам да постигна още успехи\", заяви Андерсън.", "date": "2017.09.11", "title": "Надал вдигна 16-ия си трофей от Шлема"}
{"url": "http://www.monitor.bg/a/view/6779-%D0%9D%D0%B5%D0%B9%D0%BC%D0%B0%D1%80-%D0%9F%D0%A1%D0%96-%D1%89%D0%B5-%D0%B5-%D0%B5%D0%B2%D1%80%D0%BE%D1%88%D0%B0%D0%BC%D0%BF%D0%B8%D0%BE%D0%BD-%D0%B7%D0%B0%D0%BB%D0%B0%D0%B3%D0%B0%D0%B9%D1%82%D0%B5-%D1%81%D0%BC%D0%B5%D0%BB%D0%BE/", "text": "Дембеле притеснен от сблъсъка с „Ювентус“Шампионската лига се завръща с впечатляващи мачове от груповата фаза утре вечер. Безспорно една от големите въпросителни е дали мултимилионната селекция на „Пари Сен Жермен“ ще успее да стъпи на европейския връх. Според букмейкърите шансовете това да се случи са равни с тези на „Байерн“ (М), като коефициентът за двата тима е 7. Като големи фаворити за трофея обаче са посочени настоящият носител на купата „Реал“ (М) (коеф. 4) и другият испански гранд „Барселона“ (коеф. 6.50).Според голямата звезда на парижани Неймар обаче още този сезон френският тим ще спечели Шампионската лига. Бразилецът бе категоричен, че клубът има нужната класа, за да се пребори с конкурентите. \"Една от най-важните причини, поради които дойдох тук, е, че искам да помогна на клуба да пише история, коментира Неймар, чийто отбор започва турнира с гостуване на „Селтик“. - Трофеят от Шампионската лига не е единственият, който искаме да спечелим, но е много важен. Имаме нужната класа и съм убеден, че ще вдигнем трофея. Имаме много играчи, които знаят как се печели Шампионската лига. Аз съм печелил турнира, Дани Алвеш го е правил три пъти, Тиаго Мота е вдигал трофея с „Барселона“ и „Интер“, Анхел ди Мария също е печелил отличието с „Реал“. Затова моят съвет е да залагате смело на ПСЖ“, сподели още най-скъпият футболист в света, който това лято разбуни духовете с трансфер за 222 милиона евро.Безспорно голямото дерби на вечерта пък ще е между „Барселона“ и „Ювентус“. Двубоят ще бъде първият сериозен тест за новото попълнение Усман Дембеле, който се очаква да бъде титуляр. „Естествено, че съм притеснен. Още не мога да свикна, че до мен на терена играе Лео Меси. Луис Суарес пък се опита да ми помогне и ми даде съвет „Ако не знаеш какво да правиш, подай ми топката и аз ще вкарам гол“, заяви френският национал. Група А: Манчестър Юн – Базел (по Ring.BG), Бенфика – ЦСКА (М)Група В: Селтик – ПСЖ, Байерн – АндерлехтГрупа С: Рома – Атлетико (М), Челси – КарабахГрупа D: Олимпиакос – Спортинг, Барселона – Ювентус (по bTV Action)", "date": "2017.09.11", "title": "Неймар: ПСЖ ще е еврошампион, залагайте смело"}
{"url": "http://www.monitor.bg/a/view/60733-%D0%9A%D1%80%D0%B8%D1%81%D1%82%D1%8A%D0%BB-%D0%9F%D0%B0%D0%BB%D0%B0%D1%81-%D1%83%D0%B2%D0%BE%D0%BB%D0%BD%D0%B8-%D0%94%D0%B5-%D0%91%D1%83%D1%80-%D1%81-%D1%80%D0%B5%D0%BA%D0%BE%D1%80%D0%B4/", "text": "Франк де Бур изкара само 77 дни като мениджър на „Кристъл Палас“, след като тази сутрин клубното ръководство уволни холандеца. Под негово ръководство \"орлите\" записаха четири поредни загуби в Премиър лийг, без да успеят да отбележат нито един гол. Така Де Бур влезе в историята на Висшата лига като мениджърът, който е запазил работата си най-кратко време. Единствената победа на Де Бур в Англия бе срещу „Ипсуич Таун“ в двубоя за Купата на Лигата. „Искаме да благодарим на Франк де Бур за отдадеността и упоритата работа по време на престоя си в клуба. Новият мениджър ще бъде обявен скоро. Искаме да пожелаем много бъдещи успехи на Франк\", се казва в кратко изявление в сайта на „Кристъл Палас“. Очаква се скоро Рой Ходжсън да бъде обявен за нов мениджър на лондончани.", "date": "2017.09.11", "title": "„Кристъл Палас“ уволни Де Бур с рекорд"}
{"url": "http://www.monitor.bg/a/view/4184-%D0%A1%D0%B5%D0%B4%D1%8F%D1%89%D0%B0-%D1%81%D1%82%D0%B0%D1%87%D0%BA%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BC%D0%B0%D1%87-%D0%B2-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "Зрителите на срещата между „Пелистер“ (Битоля) и „Скопие“ от четвъртия кръг на македонския елит станаха свидетели на рядко срещана картина по футболните терени. По време на игра футболистите на „Пелистер“ по команда насядаха на терена и останаха седнали повече от половин минута в знак на протест за забавени заплати. Противникът им уважи протеста и не се възползва. Самата среща завърши наравно 0:0, а при победа „Пелистер“ щеше да оглави класирането, изпреварвайки „Шкендия“ и „Вардар“. Както е известно, до средата на юли начело на отбора от Битоля бе бившият наставник на „Пирин“ (Благоевград) Наджи Шенсой. И в момента в „Пелистер“ играят двама кюстендилци - Димитър Илиев и Мартин Ковачев. В отбора е и бившият футболист на „Славия“ и „Монтана“ Фернандо да Силва. ", "date": "2017.09.11", "title": "Седяща стачка по време на мач в Македония"}
{"url": "http://www.monitor.bg/a/view/89090-%D0%9A%D0%BE%D0%B1%D1%80%D0%B0%D1%82%D0%B0-%D0%9C%D0%B0%D1%87%D1%8A%D1%82-%D1%89%D0%B5-%D0%B6%D0%B5%D1%81%D1%82%D0%BE%D0%BA-%D0%BD%D0%BE-%D1%81%D0%BC%D1%8F%D1%82%D0%B0%D0%BC-%D0%B4%D0%B0-%D0%B3%D0%BE-%D1%81%D0%BF%D0%B5%D1%87%D0%B5%D0%BB%D1%8F/", "text": "Шампионът: Ако трябва, ще отида на война, за да запазя пояситеСветовният шампион по бокс в тежка категория Антъни Джошуа и претендент №1 за пояса на Международната боксова федерация Кубрат Пулев се видяха за първи път очи в очи на пресконференцията в Кардиф. Двамата бяха представени пред медиите на стадион \"Принсипалити стейдиъм\" в столицата на Уелс, където ще е мачът помежду им на 28 октомври. За разлика от други медийни срещи при тежките боксьори, в тази двамата играха феърплей - без обидни квалификации, без лични нападки и с повече приказки за бокс.Кубрат Пулев обобщи очакванията си за предстоящия бой така: \"Зная, че мачът ще е жесток и ужасен. - Въпреки това се чувствам чудесно, пълен с енергия. И мисля да го спечеля. Джошуа гледа напред за мачовете след мен. Това е добре. Но борбата ще е жестока. Естествено тренирам за нея, подготвям се.\"Най-успешният българин на профиринга сподели и впечатленията си от предишния бой на своя съперник, когато британецът нокаутира Владимир Кличко. \"Видях един голям двубой между Джошуа и Кличко. За мен шансовете в него бяха 50 на 50. А изпълнителите много си приличаха. Антъни победи, но можеше да го направи и Кличко\".Джошуа пък разказа за своята подготовка. \"След като всичко с Кличко приключи на 29 април, очаквах с нетърпение кой ще е следващият ми противник, каза шампионат. - Тренирам здраво оттогава. И ще имам различен подход към Пулев. Сега ще покажа какво съм научил от последния си мач. Ако трябва да отида на война, ще отида на война. Важно е и какъв е съперникът. Понякога мога да съм умен, да използвам умно оръжията си, понякога мога да атакувам. Просто очаквам да победя, по един или по друг начин.“Любимецът на Великобритания сподели и как вижда своята роля в този спорт: \"Можеш да гледаш милион видеа на съперника и да се готвиш, но на ринга е друго. Просто искам да покажа на треньора си, че слушам инструкциите си. Ако той оценява какво правя, аз съм щастлив. Не е проблем да имам енергия отново, не сме махнали крака от газта от 2008-а насам, шампионат след шампионат. Все още съм млад, имам много време пред себе си. Искаме да запазим поясите и за да го направим, трябва да се бия с добри боксьори, да се уча и да се подобрявам постоянно. Всяко предизвикателство е нова стъпка.\"", "date": "2017.09.11", "title": "Кобрата: Мачът ще жесток, но смятам да го спечеля"}
{"url": "http://www.monitor.bg/a/view/55413-%D0%91%D1%8A%D0%BB%D0%B3%D0%B0%D1%80%D0%BA%D0%B8%D1%82%D0%B5-%D1%81-%D0%B4%D0%B2%D0%B5-%D0%BF%D0%BE%D0%B1%D0%B5%D0%B4%D0%B8-%D0%BD%D0%B0%D0%B4-%D0%AF%D0%BF%D0%BE%D0%BD%D0%B8%D1%8F-%D0%B8-%D0%9A%D0%B5%D0%BD%D0%B8%D1%8F/", "text": "Женският ни национален отбор по волейбол до 23 години започна с две победи участието си на световното първенство в Словения. На старта състезателките на селекционера Антонина Зетова се наложиха с 4:2 (-13, 13, 11,-13, 12, 11) над тима на Япония. Първенството се играе по нов, експериментален регламент, при който печели този, който вземе 4 от 7 гейма, а геймовете са до 15-а точка.\"Беше много труден мач, защото нашият отбор рядко играе с азиатските тимове и преживяхме доста, докато стигнем до успеха, коментира Зетова. - Преди играта бях много притеснена, защото познавам стила на японките. Не знаех как ще реагират момичетата. Много съм доволна от отбора си и мисля, че ще подобряваме играта си все повече с всеки изминал мач.\"Най-резултатна срещу японките беше Силвана Чаушева с 18 точки (1 блок, 3 аса). Гергана Димитрова завърши със 17 (1 блок), а Мирослава Паскова - с 11 (1 блок).Във втория си мач националките ни буквално прегазиха отбора на Кения с 4:0 (1, 5, 6, 11), като постигнаха рекорден за регламента резултат в първия гейм - 15:1. Топреализатор за отбора ни стана Мирослава Паскова с 8 т. 8 точки. Ралина Дошкова добави 7, а за кенийките отличничката беше Ивон Вавиня, която записа цели 4.Третата среща на тима ни е тази вечер от 21.00 ч. срещу Куба. Кубинките загубиха на старта от Турция с 0:4.", "date": "2017.09.11", "title": "Българките с две победи - над Япония и Кения"}
{"url": "http://www.monitor.bg/a/view/6875-%D0%92%D0%B5%D1%80%D0%B3%D0%BE%D0%B2-%D0%B8%D0%B7%D0%BF%D0%B8%D1%82%D0%B2%D0%B0-%D1%81%D1%82%D1%80%D0%B5%D1%81-%D0%BE%D1%82-%D0%BE%D0%BF%D0%B5%D1%80%D0%B0%D1%86%D0%B8%D0%B8/", "text": "Сериозен шок от снимки на операции изпитва Юлиан Вергов на сета на „Откраднат живот“. В четвъртия сезон на драмата, чиито старт е утре вечер по Нова тв, възпитаникът на Цветана Манева ще седне на директорския стол на МБАЛ „Св. Кирил“. Героят му – доцент Банков, е анестезиолог, който се връща от Германия, за да поеме поста. „С медицинската терминология нямах никакъв проблем, но интервенциите много ме стресират, днес ще снимам две. Работата по сериала ме респектира още повече към работата на лекарите, тяхното призвание е изключително тежко. Иначе аз обичам анестезиолозите, те не бива да бъдат подценявани. Наскоро ми се случи да лежа като пациент на масата, и трябва да ви кажа, че бях много благодарен на анестезиолога.“, сподели за „Монитор“ Вергов.На среща с медии пред старта на сезона продуцентът Евтим Милошев призна, че идеята поредицата да еволюира във филм за голям екран не му е чужда. „Мислим го всеки път, от сезон на сезон, но нямаме физическата възможност да развием такъв проект. А интерес към това, което правим, има и от чужбина. Просто тук се снима шест дни седмично, по 12 часа на ден с един час почивка. Произвеждаме съдържанието в срокове, които не са за хвалба, но трябва да се спазват стриктно.“, каза Милошев. Той разкри още, че авторът на бестселъра „18 % сиво“ Захари Карабашлиев се е свързал с него с желанието да прави книга по „Откраднат живот“, но този проект също остава в зоната на добрите намерения на този етап. ", "date": "2017.09.11", "title": "Вергов изпитва стрес от операции"}
{"url": "http://www.monitor.bg/a/view/62201-%D0%94%D0%B8%D0%B4%D0%BE-%D0%BE%D1%82-d2-%D0%BE%D1%82%D0%BA%D0%B0%D0%B7%D0%B0-%D0%BC%D0%B5%D1%81%D0%BE%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D0%B0%D0%B3%D1%80%D0%B5%D1%81%D0%B8%D1%8F/", "text": "Вокалистът на D2 Деян Каменов – Дидо призна, че е изключил месото от менюто си с цел да балансира начина си на живот. „Преди години бях много запален по фитнеса, обичах да блъскам в зала, изяждах огромни количества месо. В един момент започнах да се държа лошо с близките си хора, бях се превърнал в доста остър и нетърпящ чуждото мнение човек. По това време посещавах вокални уроци при Камелия Тодорова и тя ми показа цяла серия от тибетски упражнения за дишане, казва се „Петимата тибетци“. От тогава всяка сутрин на гладно ги изпълнявам и това ме успокоява и уравновесява. Тогава спрях да се храня с месо, спрях да посещавам фитнеса и прекратих по-агресивния начин на тренировки и живот“, обясни певецът пред rawfood.bg.Дидо е вегетарианец от вече шест години, но е категоричен, че не натрапва своя избор и на хората около себе си. Предпочита да си приготвя храната сам, но признава, че истинският майстор в кухнята е съпругата му Юлия. „Откакто се познаваме, тя доста промени хранителните си навици. Упорито й показвам колко е вкусно вегетарианското ястие, насърчавайки я да експериментира в кухнята. Тя пък ме открехна на традиционни руски салати и мезета, без месо и много вкусни зеленчукови супи!“ Към момента Дидо е ангажиран около записите на нова песен на D2, с които скоро ще отпътува за концерт в Полша.", "date": "2017.09.11", "title": "Дидо от D2 отказа месото заради агресия "}
{"url": "http://www.monitor.bg/a/view/5992-%D0%A0%D0%BE%D0%BD%D0%B8-%D0%A3%D1%83%D0%B4-%D0%B5-%D0%B2-%D0%B4%D0%BE%D0%B1%D1%80%D0%B0-%D1%84%D0%BE%D1%80%D0%BC%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0/", "text": "Рони Ууд се завърна на сцената след като в продължение на няколко месеца се бори със злокачествено образувание в белите дробове. Музикантът зарадва феновете на Rolling Stones, като се появи на техния концерт в Хамбург. След като се възстанови от операция, на която се подложи още през месец май, той ще се присъедини към колегите си Мик Джагър, Кийт Ричардс и Чарли Уотс в тяхното европейско турне No Filter.В Хамбург 73-годишният Ууд се появи в компанията на своята съпруга Сали и 16-месечните им близнаци. „Всички сме еднакво ентусиазирани от това невероятно преживяване, защото обичаме да бъдем заедно и да правим хората щастливи с музиката си“, категоричен бе музикантът. Следващият концерт от турнето на Rolling Stones ще се проведе утре вечер в Олимпийския парк в Мюнхен.", "date": "2017.09.11", "title": "Рони Ууд е в добра форма на сцената"}
{"url": "http://www.monitor.bg/a/view/17411-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D1%83%D0%BA%D1%80%D0%B0%D1%81%D0%B8-%D1%80%D0%B5%D0%B2%D1%8E-%D0%BD%D0%B0-%D0%A4%D0%B8%D0%BB%D0%B8%D0%BF-%D0%9F%D0%BB%D0%B5%D0%B9%D0%BD/", "text": "Поп старлетката и Алек Сандър посетиха парти на РианаТоп дизайнерът Филип Плейн изпрати покана на поп сензацията Гери-Никол за свое ревю в рамките на Седмицата на модата в Ню Йорк. Изпълнителката на „Готина и луда“ се похвали за оказаната чест с кадър в профила си във Фейсбук. Тя разходи яка дупара на втория ден на едно от най-мащабните събития във фешън индустрията за да черпи идеи от колекцията пролет/ лято 2018 на немския дизайнер, стартирал кариерата си с тапицерия на мебели. 19-годишната красавица аплодира от една ръка разстояние дефилиращите модели, сред които Ирина Шейк, Адриана Лима и Бела Хадид.Така наречената „улична мода“ блесна като диктуващата тенденция в ревюто, коетоСред другите ВИП гости се отличиха екстравагантната певица Ники Минаж, рапърът Фючър, който отправи няколко музикални поздрава към присъстващите, британската момичешка група Fifth Harmony и хотелиерската наследничка Парис Хилън, която се разписа с участие в родния „ВИП брадър“ през 2013 г. и остана в историята на предаването като най-красивия дегустатор на лютеница. По време на визитата си в Голямата ябълка Гери-Никол разчиташе на екскурзоводските умения на своя приятел и колега Александър Николов, по-известен у нас с артистичтния си псевдоним Алек Сандър. Самият той застана под светлината на прожекторите на подиума, като попълнение на екипа на дизайнерката с индийски корени Руна Рей. Алек стана лице на нейната „органична“ колекция, направена почти изцяло от натурални материали. Той и бившето протеже на Криско вдигаха наздравици и на частно парти, на което беше представена новата линия грим на поп дивата Риана. За приятелството на БГ артистите се заговори наскоро, след като миналия месец Алек посети Гери-Никол в роднтия й град Варна. Макар постоянният адрес на манекена да лавира между Ню Йорк, Лос Анджелис и Берлин заради професионалните му ангажименти, той се връща всяка година в бащината къща. Видеото към последната му песен Ridе се позиционира изцяло в София и той дава заявка следващото му парче да е изцяло на български.Междувременно Гери-Никол се е отдала на трескава подготовка за срещата си с македонската публика. Отличничката от X Factor ще направи спирка в Скопие на 30 септември, като част от турнето One Love Tour. За високия градус на настроението ще се погрижат още хитмейкърът Криско, „Ъпсурт“, DJ Гоце, Тони Зен и Слаткаристика. Хип-хоп армията вече мина през Струмица, Слънчев бряг, Варна и Пловдив и ще завърши с разтърсващ концерт в София на 7 октомври.", "date": "2017.09.11", "title": "Гери-Никол украси ревю на Филип Плейн"}
{"url": "http://www.monitor.bg/a/view/82187-%D0%91%D0%BE%D0%B6%D0%B8%D0%B4%D0%B0%D1%80%D0%B0-%D0%91%D0%B0%D0%BA%D0%B0%D0%BB%D0%BE%D0%B2%D0%B0-%D1%81%D1%82%D1%80%D0%BE%D0%B8-%D0%A4%D0%B5%D1%80%D0%BC%D0%B0%D1%82%D0%B0-%D1%81-%D0%B1%D0%B8%D0%B2%D1%88%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8/", "text": "Да се включи активно в строежа на зимник, огнище и кът за занаяти – това е една от задачите на Божидара Бакалова във „Фермата“, чиито старт в ефира на bTV вчера събра над 1 100 000 зрители пред малкия екран. Близначката на топ модела Ивайла Бакалова влезе в третия сезон на шоуто с маниера на дзен будист и желанието да превърне участниците в още по-добри хора, раздавайки безрезервна любов. „Фермата“ е като музей на българското. В нея са съхранени традиции, ценности и занаяти, които са свещени. Същото е и с човешкото тяло, където най-скъпото е душата. Тук съм, за да дам истина без его, хармония и светлина.“, изложи един от аргументите си за участие Бакалова.Италианка, чеченка и македонка са сред героите, поддържащи линията „чужденци с българско самосъзнание“ във формата. Двама бивши затворници са сред топ попаденията в каста. Станислав се определя като „оправно момче от малкия град“, бил е полицай и собственик на бар, който е гара-разпределителна за наркотици. Прекарва 7 месеца зад решетките, а в момента се издържа с дърводобив. Тома също познава чувството да си лишен от свобода. Сега е готвач и върти заведение на морето, а най-голямата му радост е 7-годишният му внук. Влогър, гримьорка, типичната кариеристка, треньор по художествена гимнастика и маркетинг спец-двойничка на Клаудия Шифър, са сред участниците, които ще се борят за наградата от 100 000 лв редом с Иван Ласкин и волейболиста Владо Николов. Правилата във „Фермата“ тази седмица ще определя икономиста Владо Каролев. ", "date": "2017.09.11", "title": "Божидара Бакалова строи „Фермата“ с бивши затворници"}
{"url": "http://www.monitor.bg/a/view/56435-%D0%90%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%94%D0%B6%D0%BE%D0%BB%D0%B8-%D0%B7%D0%B0%D0%B2%D0%B5%D0%B4%D0%B5-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%BA%D0%B8%D0%BD%D0%BE%D1%84%D0%B5%D1%81%D1%82-%D0%B2-%D0%A2%D0%BE%D1%80%D0%BE%D0%BD%D1%82%D0%BE/", "text": "Холивудската актриса Анджелина Джоли пристигна на филмовия фестивал в Торонто заедно с децата си. Звездата от „Господарка на злото“ бе придружена от 5 от 6-те си наследници, които възпитава с Брад Пит - Захара, която е родом от Етиопия, 13-годишният Пакс, който е от Виетнам, първородната им дъщеря Шайло, която обича да се държи като момче и държи да я наричат Джон и близначките Нокс Леон и Вивиан Маршлин, които се появиха на бял свят през 2008 г. Знаменитото семейство присъства на премиерата на филма The Breadwinner в неделя, след което 42-годишната красавица говори на отворен панел за кариерата си. Междувременно тя подготвя дебюта на последната си лента „Първо те убиха баща ми“ в рамките на събитието. За документалната продукция Джоли седна на режисьорския стол и се включи като съсценарист. Историята проследява живота на Лунг Унг като дете, което прекарва детството си в камбоджанската армия по време на ужасяващия режим на червените кхмери в страната. Актрисата е силно развълнувана от темата, тъй като синът й Мадокс е осиновен от местен приют през 2002 г. „Първо те убиха баща ми“ ще се завърти в стрийминг платформата Netflix на 15 септември. ", "date": "2017.09.11", "title": "Анджелина Джоли заведе децата на кинофест в Торонто"}
{"url": "http://www.monitor.bg/a/view/51427-%D0%94%D0%B0%D0%BD%D0%B8%D0%B5%D0%BB-%D0%A6%D0%BE%D1%87%D0%B5%D0%B2-%D0%B2%D0%B8%D0%BA%D0%B0-%D0%94%D0%B6%D1%83%D0%BB%D0%B8%D1%8F-%D0%B2-%D0%90%D0%BD%D1%82%D0%B8%D1%87%D0%BD%D0%B8%D1%8F/", "text": "След като завладя емоциите на публиката в София, Варна и Бургас, спектакълът „На Нея с обич! Емил Димитров“ ще се играе и в Пловдив. Датата е 28 септември, а класиките като „Джулия“ и „Арлекино“ ще бъдат изпълнени от Даниел Цочев под звездите в Античния театър. Общо 16 са парчетата на поп легендата, които ще прозвучат с подкрепата на симфоничен оркестър. Сюжетът се върти около последната мечта на Артиста – да се сбогува с Нея, публиката, а по пътя към сбъдването й Цочев разказва турбулентната лична история на певецът, чиито талант е боготворен еднакво във Франция и Русия.„На Нея с обич! Емил Димитров“е мащабна продукция, която дължи успеха си на хармоничната амалгама от музика, театър и кино. Шоуто включва кратки кино истории, които се преплитат с излъчване в реално време на близки планове на актьорите от видео камери. Цочев си партнира с Антония Малинова на сцената, а режисьор на пиршеството за сетивата е актрисата Снежина Петрова. Стилната черно-бяла сценография и костюми на Свила Величкова допълват усещането за епохата. Билети на цена от 15 до 35 лв се продават на място и в Music Store в Пловдив. ", "date": "2017.09.11", "title": "Даниел Цочев вика „Джулия“ в Античния "}
{"url": "http://www.monitor.bg/a/view/11512-%D0%9D%D0%B8%D0%BA%D0%BE%D0%BB%D0%B5%D1%82%D0%B0-%D0%BB%D1%8A%D1%81%D0%BD%D0%B0-%D0%B3%D0%BE%D0%BB%D0%B0-%D0%BD%D0%B0-%D0%BA%D0%BE%D1%80%D0%B8%D1%86%D0%B0-%D0%B2-%D0%A1%D0%BB%D0%BE%D0%B2%D0%B5%D0%BD%D0%B8%D1%8F/", "text": "Най-оборотната футболна съпруга у нас Николета Лозанова лъсна с едно дупе напред на корицата на Playboy в Словения. Плеймейтката украсява октомрийския брой на списанието и е представена като „сочната Ники от България“. Кадърът е от сесията по повод 15-ата годишнина на българското издание. Сексапилната брюнетка не превзема за първи път чуждестранните издания на Мъжката библия. Тя вече е хвърляла палави погледи от кориците на Playboy в Сърбия, Унгария и други. Наскоро Лозанова обаче си спечели негативно чуждестранно внимание.Единият от идеолозите на Dolce & Gabbana – Стефано Габана, набеди български бранд, чието лице е тя, за плагиатство. Съоснователят на световноизвестната марка сподели снимки на Laleto в профила си в Инстаграм, а надписите към тях гласяха: „Копирано.Оригиналът е мой“. На единия от кадрите е 29-годишната красавица, която побърза да отговори на модния гуру. Тя се оправда с това, че Габана е идол на всички родни дизайнери и затова подобна проява не е учудваща.", "date": "2017.09.11", "title": "Николета лъсна гола на корица в Словения"}
{"url": "http://www.monitor.bg/a/view/58535-90-%D0%BC%D0%BB%D0%B0%D0%B4%D0%B8-%D0%BF%D0%B5%D0%B2%D1%86%D0%B8-%D0%B8%D0%B4%D0%B2%D0%B0%D1%82-%D0%BD%D0%B0-%D0%A1%D1%80%D0%B5%D0%B1%D1%8A%D1%80%D0%BD%D0%B0-%D0%AF%D0%BD%D1%82%D1%80%D0%B0/", "text": "90 певци от 12 европейски държави ще вземат участие в тазгодишното 15-то издание на Международния конкурс за млади изпълнители \"Сребърна Янтра\", който ще се проведе в края на септември във Велико Търново. Най-малкият участник ще е само на 5 години, а най-големият на 25. Част от родните изпълнители са вече добре познати на публиката от различните телевизионни музикални формати и конкурси, н които са се явявали, а някои са ги и печелили. А сред гостите от чужбина ще иа представители на Русия, Англия, Франция, Италия, Финландия, Молдова, Словения, Босна и Херцеговина, Македония, Сърбия и Украйна. Председател на авторитетното жури тази година ще бъде Силвия Кацарова, а освен нея изпълнителите ще бъдат оценявани от известни композитори, певци, музиканти и продуценти от различни държави. \"През всичките тези 15 години \"Сребърна Янтра\" удържа и не допусна масовост, а гарантирано качество. Понякога ни критикуват, че много от българските имена се повтарят през годините, но нали ако един много добър изпълнител се развива, той след една, две или пет години ще бъде още по-добър. Такъв е и смисълът на конкуренцията. Хубавото е, че в българия вече има много добре работещи вокални школи и техните възпитаници ще излязат на сцената във Велико Търново. Като добавим и прекрасните гласове от чужбина, на \"Сребърна Янтра\" ни очаква един истински музикален празник\", коментира създателят на конкурса Румяна Начева.", "date": "2017.09.11", "title": "90 млади певци идват на \"Сребърна Янтра\""}
{"url": "http://www.monitor.bg/a/view/9174-%D0%A1%D0%BB%D1%8F%D0%BF%D0%B0%D1%82%D0%B0-%D0%92%D0%B0%D0%B9%D1%88%D0%B0-%D1%81-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B8-%D0%B2-%D0%A2%D0%BE%D1%80%D0%BE%D0%BD%D1%82%D0%BE/", "text": "Кратката анимация „Сляпата Вайша“ на българина Теодор Ушев се окичи с нова престижно отличие – филмчето по разказа на Георги Господинов стана първи подгласник на победителя и получи втора награда от селекцията Top Ten за късометражно кино на Международния фестивал в Торонто, където се е състезавал с кратки творби от различни жанрове.“На края на фестивалната си кариера нашата Вайша получи може би най-важната си награда. За пръв път Асоциацията на акредитираните в Холивуд журналисти (същата, която раздава наградите “Златен глобус”) реши да награди двата най-добри филма от селекцията Top Ten на фестивала в Торонто. Вайша получи втора награда! Наградата е още по-ценна, защото е получена в конкуренция с игрални и документални филми. Стипендията и менторството ще отидат директно в следващия ми филм!”, написа Тео Ушев в своята страница във Фейсбук.Асоциацията на акредитираните чуждестранни журналисти в Холивуд е поставила на първо място в Торонтo късометражния игрален филм на Лий Филиповски , смешна и трогателна хроника на последните часове у дома на сръбско семейство, което се готви да емигрира в Канада, видени през погледа на едно голямо плюшено мече. Goldenglobes.com определя подгласника „Сляпата Вайша“ като „анимационна басня, осъществена с рисувална техника, която се вписва в разказваческата фолклорна традиция на Източна Европа“.Финансовото измерение на наградите е съответно $ 15 000 за първото място и $ 5000 за второто – номинираният за „Оскар“ филм на българина, работещ в Канада. Тео Ушев навярно има намерение да вложи 4-цифрената сума в игралния си дебют с анимирани елементи по романа на Владислав Тодоров „Пумпал“. Проектът, който ще се реализира у нас, бе определен за субсидиране и от Националния филмов център, но авторите продължават да търсят за него и допълнително финансиране. Асоциацията на чуждестранните журналисти в Холивуд пък през последните 5 години е раздала над $ 100 000 за проекти на млади и дебютиращи кинотворци и за насърчаване на международното разбирателство чрез филмовото изкуство, обяви в Торонто президентът на асоциацията Мехер Татна.", "date": "2017.09.11", "title": "„Сляпата Вайша“ с престижна награда и в Торонто"}
{"url": "http://www.monitor.bg/a/view/9748-%D0%A2%D0%B5%D0%BA%D1%81%D0%B0%D1%81%D0%BA%D0%BE%D1%82%D0%BE-%D0%BA%D0%BB%D0%B0%D0%BD%D0%B5-%D0%BE%D1%81%D0%B5%D0%BC-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%9F%D0%BB%D0%B5%D0%B9%D0%BD%D0%BE/", "text": "Най-малко 8 души са загинали при стрелба в Тексас, съобщават световните информационни агенции, като се позовават на информация от полицията в град Плейно. По думите на представителя на полицията Дейвид Тили, след съобщенията за изстрелите стражите на реда са пристигнали на местопроизшествието. Тук започнала престрелка, в която двама полицаи били ранени, а престъпникът - ликвидиран. Отбелязва се, че телата на убитите хора засега не са разпознати.", "date": "2017.09.11", "title": "Тексаското клане - осем убити при стрелба в Плейно"}
{"url": "http://www.monitor.bg/a/view/89405-%D0%9F%D0%B0%D0%BF%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%9A%D0%B0%D1%80%D1%82%D0%B0%D1%85%D0%B5%D0%BD%D0%B0/", "text": "Светият отец папа Франциск получи леки наранявания по лицето по време на посещение в Колумбия. Докато давал благословия от папамобила си по улиците на едномилионния град Картахена, возилото трябвало да спре по спешност, за да не се вреже в тълпа от хора. При рязката животоспасяваща за някои вярващи маневра обаче пострада светият отец, тъй като се блъсна блъсна доста силно в едно от стъклата на папомобила, съобщиха световните агенции.\nОсемдесетгодишният Франциск приветстваше събралото се множество в бедняшкия квартал Сан Франсиско, в последния ден от визитата си в Колумбия, когато автомобилът му наби спирачки, за да не блъсне застанали на пътя вярващи.\nЕдин от телохранителите на папата веднага се втурна да му помага и светият отец бързо се окопити, като телохранителят почисти с бяла кърпичка кръвта, покапала по белите одежди на Светия отец.\nСлед инцидента ръководителят на Римокатолическата църква се появи отново, с чисти дрехи и лепенка над веждата, за да произнесе молитвата \"Ангел Господен\".Пристигайки в Колумбия папата заяви, че отива там като поклонник на надеждата и на мира. Той се срещна с представители на управата в страната. Отворете сърцата си за прошката. С този призив се обърна папа Франциск към събралите се над 1 милион души в колумбийската столица Богота.Това е първото пътуване на папа Франциск в Колумбия. Държавата беше посетена от папа за последно пред 1986 година, когато папа Йоан Павел II посети страната по случай края на 50-годишната гражданска война в Колумбия.\nФранциск се върна в Рим след петдневната визита № 20 на папата извън границите на Ватикана, а догодина се очаква главата на Римокатолическата църква да посети Перу и Чили. Монахиня-рапър го приветстваКолумбийска монахиня, станала рапър, представи творчеството си пред папа Франциск по време на посещението му. Мария Валентина де лос Анхелес бе част от музикантите, които изпълниха официалния химн. Според 28-годишната монахиня това е „възможност да му покажем нашата любов по начин, който познаваме – чрез музиката“. „готиното нещо на рапа е това, че лесно ти влиза в главата. И когато има дълбочината на истината в лицето на Христос, то тогава ефектът му е още по-поразителен“, сподели тя.Анхелес изпълни своята рап партия в песента „Let's Take The First Step“ под съпровода на латино ритми, изпълнени от групата на Обединените католически музиканти. Монахинята признава, че харесва бунтарския дух на рап музиката, който е в унисон с призива на папата към младите да „правят бели“, което е неговият начин да ги окуражи да споделят открито вярата си.   ", "date": "2017.09.11", "title": "Папата \"катастрофира\" в Картахена "}
{"url": "http://www.monitor.bg/a/view/59501-%D0%91%D0%B5%D0%B7-%D0%BF%D1%80%D0%BE%D0%BC%D1%8F%D0%BD%D0%B0-%D0%95%D0%B4%D0%B8%D0%BD%D0%BD%D0%B0-%D0%A0%D1%83%D1%81%D0%B8%D1%8F-%D1%81%D0%B8-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8/", "text": "Русия прави равносметка след вчерашния Единен ден за гласуване. Избрани са вече губернатори в 16 региона, шест регионални парламента, голям брой общински органи.Руски медии посочват, че кампанията като цяло не е предизвикала интерес у електората. И почти навсякъде печели партията на властта - \"Единна Русия\".\"Основен резултат от изборите бе рекордно ниската активност. Но това не попречи да победят кандидатите на властта\", констатира \"Ведомости\", цитиран от Би Би Си.\nВ някои субекти на федерацията активността не бе много ниска, но те са по-скоро изключение, коментира \"Независимая газета\". Тази толкова \"мизерна\" избирателна активност може зле да повлияе на предстоящите напролет президентски избори в Русия, допуска вестникът.\"Ако и там не се получи никаква интрига, ще дойдат по-малко избиратели, отколкото се полага по традиция - 65-70 на сто\", предрича той. Това няма да лиши победителя в президентския вот от формална легитимност, но ще е сериозен удар по моралния компонент на тази формална легитимност, пише \"Независимая газета\".Победата на повечето кандидати от \"Единна Русия\" в местните избори бе неизбежна поради липсата на силни конкуренти от опозицията, пише \"Комерсант\". Изданието добавя: \"Губернаторите, спечелили със смазващо мнозинство, предстои да докажат авторитета си на място, като постигнат през 2018 г. същите резултати за основния кандидат-президент\". ", "date": "2017.09.11", "title": "Без промяна: \"Единна Русия\" си спечели местните избори"}
{"url": "http://www.monitor.bg/a/view/5135-%D0%A6%D0%A0%D0%A3-%D0%BF%D0%BE%D0%B8%D1%81%D0%BA%D0%B0-%D1%81%D0%B8%D0%BB%D0%B8-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%B4%D0%B0-%D1%81%D0%BF%D1%80%D0%B0%D1%82-%D0%B4%D0%B0-%D1%81%D0%B5-%D0%B1%D0%B8%D1%8F%D1%82/", "text": "Централното разузнавателно управление (ЦРУ) на САЩ помоли две групи бойци от въоръжената опозиция \"Свободна сирийска армия\" (ССА) да прекратят боевете в югозападната част на Сирия. Групировките \"Джейш Усуд аш Шаркия\" и \"Шахид Ахмад Абдо\" съобщиха за изискване, получено от ЦРУ, от подкрепящи ги страни, включително Йордания и Саудитска Арабия, да напуснат Сирия и се изтеглят в Йордания. Групировките от няколкостотин човека ще трябва да предадат тежките си оръжия и американските противотанкови ракети. Западни дипломатически източници отбелязват, че изискването е свързано с решението на новата администрация във Вашигтон да прекрати програмата на ЦРУ за оказване на помощ на групировките от въоръжената опозиция в Сирия, отбелязва Ройтерс, цитирана от РИА-Новости. ", "date": "2017.09.11", "title": "ЦРУ поиска сили на сирийската опозиция да спрат да се бият"}
{"url": "http://www.monitor.bg/a/view/26330-%D0%A3%D1%80%D0%B0%D0%B3%D0%B0%D0%BD%D1%8A%D1%82-%D0%A5%D0%B0%D1%80%D0%B2%D0%B8-%D0%B2%D0%B4%D0%BB%D1%8A%D0%B1%D0%BD%D0%B0-%D0%97%D0%B5%D0%BC%D1%8F%D1%82%D0%B0-%D1%81-2-%D1%81%D0%BC/", "text": "Стихията деформира земната кора в Хюстън Теглото на водата може да деформира земната кора и точно това се е случило след преминаването на урагана Харви през Тексас. Според данни на геодезичната лаборатория в Невада, използвала фиксирани GPS станции за наблюдение на движенията на земната корана в района на Тексас се наблюдава промяна. Сега тези GPS сензори разкриха, че целият район е потънал надолу с около два сантиметра, което се дължи на теглото на водата, която падна по време на урагана Харви.Ураганът Харви донесе 33 трилиона литра вода в зоната на поражението. Така че това са около 33 милиарда тона.Едно проучване от 2017 г. показва, че в Сиера Невада има подобни измествания на повърхността с амплитуди от връх до връх с от 0.5 до 1см, които са леки колебания нагоре-надолу през цялата година или в продължение на няколко години, но когато се случи екстремно събитие, това може значително да се ускори.Някои промени в отчетите на GPS станциите може да се дължат на това, че почвата отдолу се уплътнява от теглото на водата. Но тъй като някои станции, разположени на скали също потъват, учените смятат, че става дума за истинска деформация на земната кора.Районът на Хюстън е склонен към потъване. Части от областта около Хюстън се смъква в продължение на години и геолозите внимателно следят този процес. Данните от американската геоложка служба (US Geological Survey - USGS) показват, че някои области в Харис Каунти са потънали от 3 до 3,5 метра от 20-те години на миналия век.", "date": "2017.09.11", "title": "Ураганът Харви вдлъбна Земята с 2 см "}
{"url": "http://www.monitor.bg/a/view/88259-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D0%BD%D0%B5-%D1%81%D0%BC%D1%8F%D1%82%D0%B0-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B8/", "text": "Южна Корея не разглежда възможността за разполагане в страната на тактическо ядрено оръжие на САЩ в отговор на севернокорейските военни провокации. Това заяви южнокорейският министър на външните работи Кан Гьон Хва. „Към дадения момент този въпрос не се разглежда на ниво правителствена политика. Нашата политика е в пълна подкрепа на премахването на ядрените оръжия“, заяви тя. Въпреки това Кан допълни, че властите следят за общественото мнение по въпроса, което според нея в последно време все повече клони към въоръжаването на Сеул с ядрено оръжие. Министърът също така посочи, че Сеул провежда преоценка на ситуацията по отношение на сигурността след новите ядрени опити на северната съседка. „Новият ядрен тест представлява стратегическо предизвикателство за страните от региона, за правителството на Република Корея и за нашия военен съюз със САЩ. Неговото символично значение е много по-голямо от това на предишните (подобни тестове) и в тази връзка ние извършваме преоценка на ситуацията в сферата на сигурността“, заяви Кан. Тя обаче отказа да назове конкретни стъпки, предприети от властите. По думите й последните действия на Пхенян увеличават опасността, която ракетно-ядрената програма на КНДР представлява и Сеул ще реагира по съответния начин на предизвикателството.", "date": "2017.09.11", "title": "Южна Корея не смята да разполага американско ядрено оръжие на територията си"}
{"url": "http://www.monitor.bg/a/view/24447-%D0%A1%D0%B5%D0%B4%D0%BC%D0%B8%D1%86%D0%B0-%D0%BD%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B8%D1%82%D0%B5-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B8%D1%8F-%D0%BE%D1%89%D0%B5-%D0%B5%D0%B4%D0%BD%D0%BE-%D0%BE%D1%81%D0%BE%D0%B1%D0%B5%D0%BD%D0%BE-%D1%81%D0%B8%D0%BB%D0%BD%D0%BE-%D1%81%D0%B0%D0%BC%D0%BE-%D0%B7%D0%B0-168-%D1%87%D0%B0%D1%81%D0%B0/", "text": "Поредното силно слънчево изригване X8,2 бе регистрирано в неделя вечерта, съобщи ТАСС. Според лабораторията по рентгенова астрономия на Слънцето на Физическия институт \"П.Н.Лебедев\" на Руската академия на науките изригването е регистрирано от 18:35 часа вечерта в неделя до 19:31 часа българско време. Пикът на активността е бил в 19:06 часа. Мощността е оценена на Х8,2, където \"Х\" означава клас мощно изригване, а индексът е уточнение на интензивността.На 10 септември са станали общо седем изригвания от клас \"С\" и по-висок.На 6 септември на Слънцето стана най-мощното за последните 12 години изригване при сливането на две групи слънчеви петна. На 8 септември бе регистрирано още едно силно изригване. Серията започна на 4 септември с няколко малки изригвания от клас \"М\" и мощност 4-5 бала. Шести септември започна с X2,2 и последва екстремално силното изригване с мощност X9,3. Последното такова бе на 7 септември 2005 година. Тогава то предизвика една от най-силните за историята на наблюденията на Земята магнитни бури - от 4-та степен. ", "date": "2017.09.11", "title": "Седмица на слънчевите изригвания - още едно особено силно само за 168 часа "}
{"url": "http://www.monitor.bg/a/view/70872-%D0%A7%D0%BE%D0%B2%D0%B5%D0%BA%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B5%D0%B2%D0%BE%D0%BB%D1%8E%D0%B8%D1%80%D0%B0-%D0%B3%D1%83%D0%B1%D0%B8-%D0%B3%D0%B5%D0%BD%D0%B8%D1%82%D0%B5-%D1%81%D0%B8-%D0%B7%D0%B0-%D0%BF%D1%83%D1%88%D0%B5%D0%BD%D0%B5/", "text": "Повечето индивиди споделят подобни чуства Човекът продължава да е загадка сам за себе си. Това доказват последните открития, свързани с него.Ново проучване на изследователи от Калифорнийския университет успя да опровергае популярната теория, че човешките емоции се ограничават до шест основни категории – щастие, тъга, гняв, изненада, страх и отвращение. Според актуалните данни основните състояния на човешка емоция всъщност са много повече и по-детайлни.Използвайки статистически модели, за да анализират реакциите на над 800 души при вида на над 2000 кратки клипа, изследователите са успели да идентифицират 27 отделни категории на емоция, които са обединили в интерактивна карта.„Открихме, че 27 отделни състояния, не шест, са необходими, за да се опише начина, по който стотици хора са изразили чувствата си в отговор на всеки един клип“, заяви един от основните автори на проекта професорът по психология Дахер Келтнер, цитиран на сайта на университета.Според данните основните 27 състояния на човешката емоция са отвращение, страх, ужас, тревожност, сексуално желание, романтика, объркване, забавление, носталгия, неудобство, развеселеност, обич, радост, възхищение, жадуване, благоговение, спокойствие, визуално удоволствие, задоволство, вълнение, интерес, тъга, скука, гняв, облекчение, болка и изненада.Също така американските учени са разбили и друго клише, а именно, че всяка отделна емоция е сама за себе си. Според експеримента „има плавен преход на емоции между, например, благоговението и спокойствието, ужаса и страха, развеселеността и обожанието“, посочва Келтнер. По думите на водещия автор Алан Коуен е възможно да бъде съставена карта на основните емоции, тъй като всички отделни чувства са свързани помежду си. Всички 853 участници в експеримента е трябвало да отговорят на това какви чувства будят у тях 2185 видеоклипа с дължина от 5 до 10 секунди, които изобразяват най-различни събития – от сватба, предложение за брак, смърт, страдание до красиви природни гладки, страшни животни, неловки или забавни моменти.\nЛюбопитно било, че едни и същи видеа са предизвиквали у хората едни и същи емоции. Например при наблюдение на видеото със северно сияние, 75% са изпитвали естетическо удовлетворение, 58% — благоговение, 29% се възхищавали, а 25% почувствали спокойствие.Резултатите навеждат на мисълта, че хората все още са повлияни от естествения подбор, като тези с по-дълга продължителност на живота е по-вероятно да предадат на следващото поколение лишените си от мутации гени.\"Това е едва доловим сигнал, но открихме генетични доказателства, че е налице естествен подбор сред съвременни популации хора\", заяви експертът по еволюционна генетика Джоузеф Пикрел от университета.Напредъкът в технологиите за геномен анализ позволил на учените да проследят промените в генетичните \"подписи\" сред големи групи хора.По-рядко срещан сред жените, прехвърлили 70-те, е генът ApoE4, свързан с болестта на Алцхаймер. Учените открили също значително намаляване на честотата на гена CHRNA3, свързан с тютютнопушенето сред мъжете.Фактът, че е открита силна взаимовръзка между продължителността на живота и само две генни мутации, показва, че хората вероятно са \"се освободили\" от други генни вариации чрез естествения подбор.", "date": "2017.09.11", "title": "Откриха 27 основни емоции у хората, вместо досега познатите 6"}
{"url": "http://www.monitor.bg/a/view/33881-%D0%A0%D0%BE%D0%B1%D0%BE%D1%82%D0%B8-%D0%B3%D0%BB%D0%B5%D0%B4%D0%B0%D1%82-%D0%B4%D0%B5%D1%86%D0%B0-%D0%B2-%D0%B3%D1%80%D0%B0%D0%B4%D0%B8%D0%BD%D0%B8%D1%82%D0%B5-%D0%B2-%D0%AF%D0%BF%D0%BE%D0%BD%D0%B8%D1%8F/", "text": "Роботи, разработени специално да се грижат за деца, увеличиха персонала на детски градини в Токио.Хуманоидните роботи Вево са с добродушен вид - главата им напомня на плюшено мече. Те могат да разпознават децата, да разговарят с тях, да мерят температурата им, да усещат, когато малките не спят спокойно. Роботите вече са изпробвани в една детска градина и предстои да бъдат внедрени в още 26.Създатели на роботите-детегледачи са от компанията \"Глоубъл бридж холдингс\", която управлява детски градини, и учени от университета на префектурата Гума. Желанието на иноваторите е през пролетта на следващата година да започне продажбата на роботите, като един ще струва около 37 хиляди щатски долара.В Япония има голям недостиг на места в детските градини. В Токио в списъка на чакащите са десетки хиляди семейства. Щатът на служителите в детските градини пък постоянно се съкращава заради недостиг на средства. В същото време броят на майките, които предпочитат да започнат работа, се увеличава.Японците са лидери в роботиката. Интернет гигантът и лидер в комуникационните технологии „Софтбанк Груп” предостави робота хуманоид Пепър в помощ на възрасти хора в домове и в различни рекреационни центрове през 2014 г. Той може да говори и да разпознава човешките емоции, благодарение на система, анализираща жестове, изражения и тона на гласа. Разпознава човешки говор на 20 езика, както и да отчита дали говори с жена, мъж или дете. Пепър е висок 120 см и тежи 28 кг., има екран на гърдите си и кръгла глава. ", "date": "2017.09.11", "title": "Роботи гледат деца в градините в Япония"}
{"url": "http://www.monitor.bg/a/view/64408-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%A2%D1%8A%D1%80%D0%BD%D0%B1%D1%83%D0%BB-%D1%81-%D0%B1%D0%B8%D1%80%D0%B0-%D0%B2-%D0%B5%D0%B4%D0%BD%D0%B0-%D1%80%D1%8A%D0%BA%D0%B0-%D0%B8-%D0%B1%D0%B5%D0%B1%D0%B5-%D0%B2-%D0%B4%D1%80%D1%83%D0%B3%D0%B0%D1%82%D0%B0/", "text": "Снимка на австралийския премиер Малкълм Търнбул, който държи внучката си в една ръка и бира в другата, предизвика смесени реакции, предаде ДПА.В неделя Търнбул пусна във Фейсбук снимка как държи внучката си и бирата на футболен мач в Сидни.\"Срамота е да държиш дете и алкохол\", написа потребителката Мардж Уокър в отговор на поста, който Търнбул нарече \"Мултитаскване на мача\".\"Да учиш децата да пият бира на мача от ранна възраст. Страхотен родител, няма що\", написа друг потребител.Друг пост, който впоследствие бе изтрит, критикува Търнбул, че \"държи и бебе, и бира\" и казва, че е \"отвратителна гледката на хора, издишващи алкохолни пари върху бебето\".Много други обаче защитават премиера под този негов пост, който вече е събрал 16 000 лайка и над 1600 коментара.\"Виждам дядо, който прекарва приятен момент с внучето си на мач. Ето това е австралийско\", написа Алма Андерсън.Търнбул защити поста си. \"Мисля, че опираме до пощуряването на социалните медии, когато човек вижда такива неща. Ако човек се чувства добре в кожата си и се държи естествено, няма нужда да прави друго\", каза той за радио Трипъл Ем в Сидни днес.Парламентаристи, включително лидерът на опозицията Бил Шортън, също защитиха премиера.\"Открих нещо, по което Малкълм и аз сме на едно мнение. Това са глупости. Оставете го да бъде дядо\", написа Шортън в Туитър.\"Мисля, че е важно да кажем, че Австралия не е страна на детегледачки. Няма нищо нередно човек да държи внучката си в една ръка и бира в другата\", каза сенаторът от управляващата Австралийска либерална партия Джеймс Патерсън на журналисти в Канбера. ", "date": "2017.09.11", "title": "Премиерът Търнбул с бира в една ръка и бебе в другата"}
{"url": "http://www.monitor.bg/a/view/89296-%D0%93%D0%BE%D1%82%D0%B2%D1%8F%D1%82-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%9A%D0%9D%D0%94%D0%A0/", "text": "Пхенян заплаши САЩСАЩ разпространиха променен вариант на проекторезолюция за налагане на нови санкции на КНДР. Това съобщиха дипломати, цитирани от АФП.С ревизираната версия Вашингтон прави отстъпки на Русия и Китай, за да убеди Съвета за сигурност на ООН да накаже Пхенян с нови рестриктивни мерки за последния ядрен тест.Очаква се понеделник Съветът за сигурност на ООН да гласува предложението на САЩ за нови санкции срещу КНДР.В новия проект се смекчават най-тежките части в оригиналното предложение, поясниха дипломатите и добавиха, че ще се търси постепенно налагане на петролно ембарго върху Северна Корея.След четири дни на интензивни преговори с Пекин и Москва САЩ махнаха частта за замразяване активите на лидера Ким Чен Ун, според дипломати.Друга отстъпка в новия текст е далеч по-смекчени мерки от първоначалния вариант по отношение ситуацията със севернокорейските работници в чужбина и инспектиране на кораби със сила, заподозрени, че пренасят забранени от ООН товари.В новия проект е включена забрана за текстилни изделия, което беше заложено и в оригиналния вариант.По-рано в понеделник Северна Корея отправи заплахи към САЩ заради готвените санкции. \"САЩ ще си платят дължимото\". Това обявиха от КНДР. Говорител на севернокорейското финансово министерство заяви, че САЩ „стават безумни\", като добави, че ядрените тестове, заради които се готвят санкциите, са „легитимно защитно средство\" и допълни заплахите \"с големи страдания и болки, ако продължават да настояват за затягане на санкциите\"Ако проектът бъде приет, за осми път ООН ще наложи санкции на Северна Корея.Пак в понедлник Южна Корея заяви, че не разглежда възможността за разполагане в страната на тактическо ядрено оръжие на САЩ в отговор на севернокорейските военни провокации. Това заяви южнокорейският министър на външните работи Кан Гьон Хва. „Към дадения момент този въпрос не се разглежда на ниво правителствена политика. Нашата политика е в пълна подкрепа на премахването на ядрените оръжия“, заяви тя. Въпреки това Кан допълни, че властите следят за общественото мнение по въпроса, което според нея в последно време все повече клони към въоръжаването на Сеул с ядрено оръжие. Министърът също така посочи, че Сеул провежда преоценка на ситуацията по отношение на сигурността след новите ядрени опити на северната съседка. „Новият ядрен тест представлява стратегическо предизвикателство за страните от региона, за правителството на Република Корея и за нашия военен съюз със САЩ. Неговото символично значение е много по-голямо от това на предишните (подобни тестове) и в тази връзка ние извършваме преоценка на ситуацията в сферата на сигурността“, заяви Кан. Тя обаче отказа да назове конкретни стъпки, предприети от властите. По думите й последните действия на Пхенян увеличават опасността, която ракетно-ядрената програма на КНДР представлява и Сеул ще реагира по съответния начин на предизвикателството.", "date": "2017.09.11", "title": "Гласуват в ООН нови санкции за КНДР "}
{"url": "http://www.monitor.bg/a/view/63246-%D0%A1%D0%B5%D0%B2%D0%B0%D1%81%D1%82%D0%BE%D0%BF%D0%BE%D0%BB-%D1%81%D1%82%D0%B0%D0%B2%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%B5%D1%81%D0%BA%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%A0%D1%83%D1%81%D0%B8%D1%8F/", "text": "Разположеният на полуостров Крим град Севастопол да стане патриотическа столица на Русия предлагат местни парламентаристи. Идеята е на бившия и.д. губернатор на града Алексей Чалий, който мотивира предложението си с героическото минало на региона, предаде Утро.ру.          „Руският град с федерално значение Севастопол неведнъж се е оказвал в авангарда на историята на старата. От тези места апостол Андрей е започнал своя проповеднически път от Черно море към земите на бъдещата Рус“, припомня Чалий в статия, публикувана във в. „Росийская газета“. „Именно тук – в Херсон свещените братя Кирил и Методий пристъпват към създаването на славянската азбука глаголица. Тук княз Владимир приема православната вяра, след което държавата става християнска“, изброява мотивите си бившият губернатор. По думите му обаче Севастопол е известен не само с религиозното си влияние, но градът много пъти е „заставал и в защита на страната и на цяла Европа от врага“. „Кримската война и Великата отечествена война са все примери за безкрайното мъжество на севостополци“, посочва Чалий. Той е категоричен, че такъв град с историческо значение може да стане не само нагледен пример за възпитание на младото поколение, но и като цяло да послужи като идея аз обединение на нацията. „Иначе казано, Севастопол може да стане трета столица на Русия. Москва е административната и делова, Петербург е културната, а Севастопол – патриотическата“, смята ексръководителят на региона. За целта Чалий предлага да бъде подобрена инфраструктурата на града – да се постоят нови пътища, детски градини, училища, болници, да се развие плажния и военно-историческия туризъм.          В тази връзка пресата припомня думите на украинския президент Петро Порошенко, който преди дни най-накрая публично призна, че Крим и Севастопол ще останат руски. Пред депутатите от Върховната рада държавният глава заяви, че „те не могат да бъдат върнати със сила, а да се разчита, че Москва сама ще се откаже от тях, няма смисъл“. ", "date": "2017.09.11", "title": "Севастопол става патриотична столица на Русия "}
{"url": "http://www.monitor.bg/a/view/83805-%D0%9C%D0%B8%D1%81-%D0%A1%D0%B5%D0%B2%D0%B5%D1%80%D0%BD%D0%B0-%D0%94%D0%B0%D0%BA%D0%BE%D1%82%D0%B0-%D1%81%D1%82%D0%B0%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-1-%D0%BD%D0%B0-%D0%A1%D0%90%D0%A9/", "text": " Двадесет и три годишната Кара Мунд, която е Мис Северна Дакота и която разкритикува американския президент Доналд Тръмп за намерението му да изтегли страната от Парижкото споразумение за климата, спечели титлата Мис САЩ, предаде АП.Състезанието се състоя в неделя вечерта в курорта Атлантик сити в щата Ню Джърси. Претендентките бяха 51. Победителката живее в град Бисмарк в Северна Дакота. В интервю преди финала тя определи решението на Тръмп за климатичното споразумение като погрешно и каза, че има доказателства, че климатът се променя и че САЩ трябва да са на масата на преговорите по климатичните въпроси. Кара Мунд сподели също, че целта й е да бъде първата жена, избрана за губернатор на Северна Дакота. Тя заяви, че иска да има повече жени на всички нива в правителството.Подгласнички на красавицата бяха Мис Мисури Дженифър Дейвис, Мис Ню Джърси - Кейтлин Шофел, Мис Окръг Колумбия Бриана Кинси и Мис Тексас Маргана Ууд.", "date": "2017.09.11", "title": "Мис Северна Дакота стана красавица №1 на САЩ"}
{"url": "http://www.monitor.bg/a/view/86305-30-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%B2%D0%BB%D0%B0%D0%BA%D0%BE%D0%B2%D0%B5-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "Тридесет души бяха ранени днес при инцидент с влак на гара Андермат, в централната част на Швейцария, съобщи кантоналната полиция, цитирана от Франс прес.\n\"Никой от пострадалите не е с опасност за живота\", каза за АФП говорителка на полицията на кантона Ури.\nИнцидентът стана малко преди пладне по време на маневра на влакова композиция на регионалната компания \"Матерхорн-Готхард-Бан\", съставена от локомотив и пет вагона, превозващи стотици пътници.\nВлакът е изпълнил курса от гара Дисентис до Андермат, която е последна гара. Локомотивът е трябвало тогава да се премести на успореден коловоз, за да застане пак начело на композицията. След като бил откачен, по неясни причини, вместо да се отправи към успоредния коловоз, той тръгнал обратно към вагоните и ги блъснал със скорост 15-20 км/ч.\nВ инцидента не е участвал друг влак, както бе съобщено първоначално от Ройтерс. Кантоналната полиция и Швейцарската следствена служба за сигурност са започнали разследване на произшествието.", "date": "2017.09.11", "title": "30 ранени при сблъсък на влакове в Швейцария"}
{"url": "http://www.monitor.bg/a/view/1886-%D0%94%D0%B2%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B8-%D0%BD%D0%B0%D0%B1%D0%B5%D0%B4%D0%B8%D1%85%D0%B0-%D0%BA%D0%B0%D1%80%D0%B0%D0%B1%D0%B8%D0%BD%D0%B5%D1%80%D0%B8-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "Две пияни американски студентки на по 19 и 21 години, едната от които яко дрогирана с хашиш, набедиха двама карабинери, че са ги изнасилили завчера в асансьора и коридор на стара кооперация в центъра на Флоренция. Единият от военизираните полицаи – четирийсетгодишен, разведен и с дете, призна пред прокурор за сексуалния акт, случил се между него и дошлата да учи език на Данте мома, но обяви под клетва, че съвкупяването им било по взаимно съгласие. Независимо от това и той, и колегата му, който е трийсетгодишен ерген и засега мълчи, бяха веднага уволнени със заповед на главнокомандващия на карабинерите генерал Тулио дел Сете и обявени за срам на мощния корпус на най-уважаваните в Италия блюстители на реда. Интригата, която от няколко дни е в устата както на жителите на Апенините, така и на тези Отвъд океана, се завихря в малките часове на нощта на четвъртък срещу петък. Някъде към 2 часа сутринта от хитова дискотека на Флоренция звънят в казармата на карабинерите, че в заведението е започнал здрав кютек и веднага за там се насочват три патрулки. Униформените въдворяват бързо ред, а когато екипът на едната кола се насочва към нея, за да си ходи, е спрян от двете пияни американки с молба униформените да им повикат такси. Карабинерите обаче много не се двуумят и канят студентките в патрулката, за да ги закарат до жилището им. След десетина минути спират пред него, обаждат се в централата, че ще правят спешна проверка на нещо си и повеждат едва стоящите на краката си студентки към портала. Според разказите на момичетата в полицията на сутринта, едното е било изнасилено в асансьора, а другото на площадката пред апартамента, в който двете живеели с още няколко сънароднички. Като именно те ги били убедили да се оплачат незабавно за случилото им се в прокуратурата, още повече, че имали сериозни застраховки срещу изнасилване.Какво точно се е случило може би ще стане ясно след като бъде направен анализ на следите от биологична течност, намерени от специализираните ченгета в асансьора и в коридора. Направените пък гинекологични прегледи на двете американки доказват, че наистина е имало съвкупяване, но което не може да бъде определено като изнасилване. Дори то и да не се потвърди на очертаващия се съдебен процес, за колегите на двамата разпасали се карабинери те си заслужавали боя заради две неща, които нямат нищо общо със секса – престъпването на абсолютната забрана в патрулките да бъдат возени външни хора и лъжата, че ще проверяват нещо си, оставяйки служебния автомобил цели 20 минути без надзор. Другото непростимо деяние според моралния устав на корпуса е възползването от лица в нетрезво или дрогирано състояние, в което безспорно са се намирали двете американки. ", "date": "2017.09.11", "title": "Две американски студентки набедиха карабинери в изнасилване"}
{"url": "http://www.monitor.bg/a/view/85107-%D0%97%D0%B0%D0%BF%D0%BE%D1%87%D0%BD%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%BF%D0%BE-%D0%BF%D0%BE%D1%89%D0%B0%D1%82%D0%B0-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "Каталунци, живеещи с чужбина, започнаха да гласуват по пощата на референдума за независимост на Каталуния, обявен от централното правителство в Мадрид за незаконен, предаде Асошиейтед прес.\nЗа началото на гласуването съобщи външният министър на автономната област Раул Ромева.\nКаталунците, живеещи в чужбина, могат да се регистрират за участие във вота чрез имейл.\nКаталунският премиер Карлес Пучдемон заявява, че ако гласуването с \"да\" победи на референдума на 1 октомври, \"ние ще спечелим правото гласът ни да се чува и в Европейския съюз\".\nПо-късно днес се очаква стотици хиляди хора да се съберат в Барселона, за да демонстрират подкрепа за спорния референдум, съобщи АП. Демонстрацията съвпада с Националния ден на Каталуния.\nСоциологически проучвания показват, че повечето каталунци подкрепят референдума, но са разделени по равно за отцепването от Испания.\nВърховният съд в Мадрид забрани референдума, но каталунското правителство обеща, че гласуването ще се състои и че то ще се съобрази с резултатите.", "date": "2017.09.11", "title": "Започна гласуването по пощата на референдума за независимост в Каталуния "}
{"url": "http://www.monitor.bg/a/view/42954-%D0%A8%D1%83%D0%BB%D1%86-%D0%BF%D0%BE%D1%81%D1%82%D0%B0%D0%B2%D1%8F-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81-%D0%9C%D0%B5%D1%80%D0%BA%D0%B5%D0%BB/", "text": "Левоцентристкият съперник на канцлерката Ангела Меркел - лидерът на социалдемократите Мартин Шулц, изложи днес \"неподлежащи на преговори условия\" за участие в следващото германско правителство, предадоха ДПА и Асошиейтед прес. Те включват равно заплащане за мъже и жени, да не се повишава в никакъв случай възрастта за пенсиониране над 67 години и равни възможности за образование.\nВ явен опит да се обърне към по-възрастните германци, които са значителна част от населението, Шулц заяви на пресконференция в Берлин, че правителството на Ангела Меркел, в което Социалдемократическата партия (ГСДП) е по-малкият коалиционен партньор, \"не е способно да гарантира достоен живот на хората в напреднала възраст\".\nГермания има най-високата средна възраст в Европейския съюз - 45 г., припомня ДПА. Според официалната германска статистика 56,1 на сто от хората, които ще имат право на глас в парламентарните избори на 24 септември, са на възраст от 50 г. нагоре. Именно тях ухажва Шулц с новите си предложения, надявайки се да обърне тенденциите в допитванията, които системно сочат изоставане с около 15 процентни пункта на неговата ГСДП от управляващите консерватори от блока ХДС/ХСС на Меркел.\nСпоред АП ГСДП е преценила, че с оглед на това съотношение на силите най-добрият й шанс да управлява е да запази сегашната \"голяма коалиция\" на двете основни партии и да остане младши партньор в тази коалицията начело с Меркел.\nНа пресконференцията Шулц не изключи възможността ГСДП отново да влезе в \"голяма коалиция\" със ХДС, която от мнозина се разглежда като последна опция, при изчерпване на всички останали. Той обаче продължи да настоява, че половината от избирателите още не са решили как ще гласуват и затова той все още има шанс. \"Всеки, който иска отстраняването на Меркел, трябва да гласува за Шулц. Всеки, който гласува за други партии, ще получи Меркел\", предупреди кандидатът на ГСДП.\n\"Ние не можем да допуснем хората, които са се трудили най-много, да бъдат изоставени при управление с наше участие\", посочи Шулц, чиято партия има подкрепа в анкетите на около 24 процента от електората срещу 38 за консервативния блок. \"Брекзитът в Европа, Тръмп в Америка, десните екстремисти в парламентите - всичко това кара много хора да се опасяват за нашата демокрация. Може да сте сигурни, че аз ще отстоявам и защитавам нашите ценности\", подчерта той.\nДоста наблюдатели смятат, че Шулц чука на отворена врата. Меркел също заиграва с идеята за запазване на пенсионната възраст, но нейният финансов министър Волфганг Шойбле твърдо настоява за повишаването й до 70 г. Лидерът на консерваторите в Бундестага Фолкер Каудер каза по този повод, че предложенията на Шулц до голяма степен вече са възприети и че казаното от него звучи \"леко забавно\".\nШулц обеща също да се противопостави на \"спиралата на въоръжаването\" и каза, че за разлика от Меркел, той не се обвързва с повишаване на разходите за отбрана до 2 процента от брутния вътрешен продукт, каквато е линията на НАТО и за което настоява президентът на САЩ Доналд Тръмп. Германия е една от многото страни членки на алианса, която не изпълнява това изискване, като харчи 1,23 на сто за въоръжените си сили. Шулц дори оспорва твърдението, че алиансът си е поставял твърдо такава цел. Според него това било прието само като \"желателно\".", "date": "2017.09.11", "title": "Шулц поставя условия за коалиция с Меркел "}
{"url": "http://www.monitor.bg/a/view/54995-%D0%A2%D0%B5%D1%87-%D0%BD%D0%B0-%D0%B3%D0%B0%D0%B7-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%9B%D1%83%D1%84%D1%82%D1%85%D0%B0%D0%BD%D0%B7%D0%B0/", "text": "Шестима души са пострадали при атака със сълзотворен газ, извършена от неизвестно лице на най-голямото летище в Германия – във Франкфурт на Майн, съобщава вестник „Билд“.Хората са се оплакали от очни и респираторни проблеми. При измерванията от противопожарната служба обаче не е открито замърсяване на въздуха.Инцидентът се е случил в зоната за чекиране на Терминал 1. На място е задействана мащабна операция на полицията и пожарните служби.Извършителят все още не е заловен.Зоната вече е отворена, а всичко полети се извършват по разписание.От полицията потвърдиха за случилото се. Този инцидент става по-малко от 48 часа, след като летището във Франкфурт, което е най-голямото в Германия, беше частично евакуирано, след като човек, за когото се смята, че страда от психическо заболяване е казал на полицията, че носи експлозив в багажа си, но такъв не е бил открит, пише британският в. „Индипендънт“ (Independent).Таксиметров шофьор е предупредил полицаи за странното поведение на 37-годишен мъж и те го посрещнали, когато той пристигнал на Терминал 1 в събота вечерта.Преди година летището във Франкфурт беше затворено заради майка с две малки деца. Тя вдигна на крак властите на летището и бе арестувана, след като по ръчния й багаж били намерени следи от взривни вещества. Пътничката успяла да премине в зоната за сигурност, още преди да е приключил напълно контролът по сигурността. Това станало и причина за бързата реакцията на местните власти, които отцепиха района, веднага щом се е включила алармата за експлозиви.Пътниците бяха призовани по високоговорителите да напуснат веднага сградата на летището, без да получават повече подробности. Инцидентът предизвика хаос и напрежение. По-късно жената бе задържана. Тя е с две малки деца. Летището бе отворено в 10,30 по Гринуич, а близо 7000-те пътници трябваше да минат отново през контрола на летището.Истерия с газ имаше през февруари на летището в Хамбург. Десетки бяха хоспитализирани, след като имаше теч на задушлив парещ газ на летището в германския град Хамбург. По-късно стана ясно, че става дума за теч от флакон с лютив спрей, с който органите за сигурност охраняват летището. Флаконът е бил изхвърлен в кошче до климатик и така е станала аварията.През летището на Франкфурт преминават 65 милиона пътища годишно и то е четвъртото по натовареност в Европа, като е и основна база за самолетите на авиокомпанията Луфтханза.  ", "date": "2017.09.11", "title": "Теч на газ на летището във Франкфурт "}
{"url": "http://www.monitor.bg/a/view/76938-%D0%93%D1%83%D0%B3%D1%8A%D0%BB-%D0%BE%D0%B1%D0%B6%D0%B0%D0%BB%D0%B2%D0%B0-242-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE/", "text": "Технологичният гигант Гугъл (Google) обжалва рекордната глоба от 2,42 милиона евро, наложена му от Европейската комисия. Това съобщиха днес източници от Съда на ЕС, цитирани от ДПА и Франс прес.\nЕвропейската комисия определи през юни глоба от 2,42 милиарда евро на компанията за злоупотреба с господстващо положение при онлайн търсенето, тъй като дава незаконно предимство на своята услуга за сравняване на цени Гугъл шопинг (Google Shopping).\nСъдът само потвърди обжалването, но не даде подробности.\nКомисията ще защити решението си в съда, посочи пред ДПА говорител на ЕК след съобщението за обжалването.\nБрюксел твърди, че Гугъл системно е поставял на по-предно място своята собствена услуга за сравнително пазаруване при въвеждане на заявка в търсачката от потребител.\nХората обикновено щракат много по-често върху резултатите, които имат по-голяма видимост, т.е. се появяват по-напред в резултатите от общото търсене в Гугъл.", "date": "2017.09.11", "title": "Гугъл обжалва глоба за 2,42 милиарда евро "}
{"url": "http://www.monitor.bg/a/view/60195-23%D0%B3%D0%BE%D0%B4%D0%B8%D1%88%D0%B5%D0%BD-%D1%81-11-%D0%BF%D1%80%D0%B8%D1%81%D1%8A%D0%B4%D0%B8-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B3%D1%80%D0%B0%D0%B1%D0%B5%D0%B6/", "text": "23-годишен от пазарджишкото село Братаница, натрупал в досието си 11 присъди, отива отново на съд-за нападение и грабеж на жена от областния град. Емил Асенов бе задържан през юни тази година, след като малко преди това връхлетял върху нищо неподозиращата Петя Спасова от Пазарджик и отмъкнал дамската й чанта с документи, около 70 лева и мобилен телефон. Нападението станало на моста на река Марица и по щастлива случайност в този момент оттам минавал състезателят по колоездене Станислав Киров. 19-годишният атлет чул виковете за помощ на нападната жена и догонил престъпника, повалил го на земята и го задържал до пристигането на полицията. По-късно бе награден за храбростта си от шефа на пазарджишката дирекция на МВР старши комисар Йордан Рогачев. Оттогава досега грабителят е в ареста с постоянна мярка“ задържане под стража“. ", "date": "2017.09.11", "title": "23-годишен с 11 присъди отива на съд за грабеж"}
{"url": "http://www.monitor.bg/a/view/1364-%D0%9B%D0%B8%D1%87%D0%BD%D0%BE-%D0%B0%D0%B7-%D0%B2%D0%BE%D0%B4%D0%B8%D1%85-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D0%BF%D0%BE%D1%85%D0%B8%D1%82%D0%B8%D1%82%D0%BB%D0%B8%D1%82%D0%B5-%D0%BF%D0%BB%D0%B0%D1%82%D0%B8%D1%85%D0%BC%D0%B5-%D0%BE%D1%82%D0%BA%D1%83/", "text": "За свободата на Адриан Златков е платен откуп. Това съобщи бащата на момчето Тони Златков. Той не пожела да коментира колко пари е платил за свободата на сина си, но вметна, че сумата е била сериозна за семейството му. Похитителите се свързали с него още на втория ден. Преговорите продължили цяла седмица.\n„Лично аз водих преговорите. Комуникирахме със SMS-и. Водеха толерантна комуникация”, добави той пред журналисти.\n„Отвличането не е свързано с моя бизнес. Бизнесът ми е изключително чист и прозрачен”, посочи бизнесменът.\n„Нямам представа защо беше отвлечен. Предполагам, че целта им е била пари\", каза още Златков. Той добави, че парите са били дадени в събота и на следващия ден похитителите са го пуснали. Адриан бил много дезориентиран.\n„Адриан е добре, почива си в момента. Всички сме много щастливи и благодарни, че се развиха така нещата. Върху него не е упражнявано насилие. Много е изтощен. Похитителите не са го тормозили, много добре са се отнасяли с него“, каза още той.  ", "date": "2017.09.11", "title": "Бизнесменът Тони Златков: Лично аз водих преговорите с похититлите, платихме откуп"}
{"url": "http://www.monitor.bg/a/view/64383-%D0%9D%D0%B0%D1%82%D1%80%D1%8F%D1%81%D0%BA%D0%B0%D0%BD-%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87-%D1%81%D0%B5-%D0%B7%D0%B0%D0%B1%D0%B8-%D0%B2-%D0%BF%D0%B0%D1%80%D0%BA%D0%B8%D1%80%D0%B0%D0%BD-%D0%A4%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD/", "text": "Натряскан до козирката колоездач се заби в паркирана лека кола „Фолксваген” в Пловдив. 47-годишният велосипедист бил с 2,82 промила алкохол, когато се блъснал в автомобила. Поне толкова промила измерили отишлите на странното пътно произшествие полицаи, когато го накарали да духне в дрегера. „Катастрофата” настъпила около 1,45 часа през нощта на ул. „Недялка Шилева” в жилищен район „Тракия”. Солидно почерпеният велосипедист изобщо не можел да овладее колелото си и лъкатушейки по пътното платно, катастрофирал и се потрошил. Бил настанен в болница за лечение. Междувременно стана ясно, че шофьор на „Мерцедес” е убил на междуградски път вървяща по шосето пешеходка. Мелето е станало около 2,40 часа в неделя на пътя между Карлово и Баня. В тъмното шофьорът на леката кола изобщо не успял да види навреме, че по пътното платно върви пеша жена и я блъснал. Спрял и се обадил на 112, а отишлите на мястото полицаи и медици само констатирали смъртта на жената. Станало ясно, че тя е на 55 години и е родом от Хисаря. Била тръгнала пешком през нощта от Карлово към Баня. 39-годишният шофьор на леката кола бил тестван с дрегер, като резултатът бил отрицателен за алкохол. Разследването и по двата случая продължава, съобщиха от полицията в Пловдив. ", "date": "2017.09.11", "title": "Натряскан колоездач се заби в паркиран „Фолксваген”"}
{"url": "http://www.monitor.bg/a/view/36621-%D0%9E%D1%82%D0%BA%D1%80%D0%B8%D1%85%D0%B0-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D1%83%D0%B4%D0%B0%D0%B2%D0%BD%D0%B8%D0%BA-%D0%B2-%D0%94%D1%83%D0%BD%D0%B0%D0%B2/", "text": "Влязъл да се изкъпе в реката край Конския плаж в РусеВодолази откриха тялото на удавник в Дунав, съобщи директорът на противопожарната служба в Русе комисар Димитър Павлов.Това е станало днес към 12,00 часа. 43-годишният мъж влязъл да се изкъпе в реката край Конския плаж в града в неделя следобед. В един момент започнал да дава знак, че се дави, но никой от намиращите се наблизо хора не могъл да му помогне. Човекът най-вероятно е попаднал в дънна яма и водовъртеж, които са опасни дори и за опитни плувци.След подаването на сигнала веднага е организирана акция за издирването му с участието на водолазна група от Велико Търново. На брега да намерени дрехите на мъжа, в които е имало документи за самоличност.Това е петият случай на удавяне на човек в Дунав край Русе от началото на годината. Въпреки предупредителните табели, че е забрането къпането, много хора не се съобразяват и влизат да се разхладят в реката. Най-често посещават Конския плаж под хотел Рига, където дъното изглежда плитко и полегато, но всъщност малко по-навътре плуващите попадат на големи дълбочини. С реализирането на европроект за изграждане на кейова стена Конският плаж ще бъде заличен, а с това ще намалеят и случаите на удавяне в реката.", "date": "2017.09.11", "title": "Откриха тялото на  удавник в Дунав"}
{"url": "http://www.monitor.bg/a/view/37820-%D0%96%D0%B5%D0%BD%D0%B0-%D0%BF%D0%BE%D0%B4%D0%BF%D0%B0%D0%BB%D0%B8%D0%BB%D0%B0-%D0%B3%D0%BE%D1%80%D0%B0%D1%82%D0%B0-%D0%BD%D0%B0%D0%B4-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "Жена е разследвана по образувано полицейско производство, след като причинила по непредпазливост пожар над Велинград и той засегнал и горски площи. 61-годишната Ж.П. била запалила отпадъци в имота си, който се намирал досами гората в курортния град. Огънят бързо излязъл извън контрол, обхванал близките сухи треви и навлязъл в гората. Инцидентът е станал в петък следобед в района на велинградския квартал „Чепино“ по пътя за град Сърница и недалеч от парк-езерото“ Клептуза“, символа на Велинград. На мястото незабавно били изпратени екипи на Районната служба“ Пожарна безопасност и защита на населението“ в курортния град и служители на горско стопанство „Алабак“. Пожарът засегнал близо три декара от масив с иглолистни дървета. За радост той бил низов и засегнал само основата на около 70 дървета, като само бързата и адекватна намеса на огнеборци и горски предотвратили нанасянето на по-значителни щети. След като служители от Районното управление на МВР във Велинград извършили оглед на място и установили откъде е тръгнала огнената стихия, 61-годишната велинградчанка била привлечена като обвиняема за причинения пожар.  ", "date": "2017.09.11", "title": "Жена подпалила гората над Велинград"}
{"url": "http://www.monitor.bg/a/view/57828-%D0%9E%D0%B3%D1%80%D0%B0%D0%B1%D0%B8%D1%85%D0%B0-%D1%82%D1%83%D1%80%D1%81%D0%BA%D0%B8-%D0%BA%D0%BE%D0%BC%D0%B0%D1%80%D0%B4%D0%B6%D0%B8%D1%8F-%D1%81-55-000-%D0%B5%D0%B2%D1%80%D0%BE/", "text": "Пристрастен към комара 43-годишен турски бизнесмен бе ударен с 55 000 евро, 5 000 лева и скъп мобилен телефон при грабеж в Свиленград. След почти 4-месечно разследване обаче нападателите на Сейхан З. са били задържани, съобщиха полиция и прокуратура.На 20 май т. г. след като цяла вечер обикалял казината в града на коприната, той тръгнал да се прибира със съпругата си. Пред дома му го издебнало трио, което с електрошок и бой повалило на земята семейството. Парите били в джоба и чантичката на мъжа.По анализите на камерите за видеонаблюдение криминалистите стигнали до извършителите. Задържани са били 29-годишния тартор Николай Б. и аверите му Христо Х. на 29 г. и Митко М. на 20 г.. Съдът остави в ареста Николай, а Христо и Митко са с мярка за неотклонение „домашен арест“.", "date": "2017.09.11", "title": "Ограбиха турски комарджия с 55 000 евро"}
{"url": "http://www.monitor.bg/a/view/29771-%D0%9C%D1%8A%D0%B6-%D0%B3%D1%8A%D1%80%D0%BC%D1%8F-%D0%BF%D0%BE-%D1%82%D1%80%D0%B8%D0%BC%D0%B0-%D0%B2-%D1%81%D0%B5%D0%BB%D0%BE/", "text": "Мъж гърмя по трима в габровското село Ряховците. За щастие тежко пострадали и жертви няма. Екшънът се разиграл в неделя около 1,40 часа след полунощ, когато 28-годишният мъж от Севлиево се скарал с други трима мъже, които живеели на пансион в селото. Афектиран от скандала севлиевецът внезапно извадил от джоба законно притежавания пневматичен пистолет \"Колт\" и произвел няколко изстрела по посока на останалите лица, които наранил. Тримата пострадали били откарани в Центъра за спешна помощ в габровската болница, където след прегледа били успокоени, че раните им са повърхности и няма опасност за здравето и живота им. Свидетели на инцидента подали сигнал на тел. 112 и след минути на мястото на произшествието пристигнал полицейски патрул. Стрелецът бил арестуван, а пистолетът му иззет. По случая в полицията е образувано досъдебно производство.", "date": "2017.09.11", "title": "Мъж гърмя по трима в село"}
{"url": "http://www.monitor.bg/a/view/21051-%D0%9E%D0%B3%D0%BD%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D1%88%D0%B5%D1%84-%D0%BD%D0%B0-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B2%D1%8A%D0%B2-%D0%92%D1%80%D0%B0%D1%86%D0%B0/", "text": "Лек автомобил „Пежо“, който кара Венислава - съпругата на началник група в сектор „Криминална полиция“ на областната дирекция на МВР във Враца Бранимир Благоев е подпален в нощта срещу понеделник. Колата била оставена пред къщата на семейството на близката до стадиона улица „ Кръстьо Пишорката”.Сигнал за полежа бил подаден минути преди 3 часа от комшии на ченгето, които първи видели пламъците. Пристигналите на мястото пожарникари изгасили огъня, но според очевидци от возилото останали само куп обгорели ламарини. Те веднага били прибрани в гараж.Засега причините за огнения атентат остават мистерия. Информация за него липсва в бюлетина на полицията.", "date": "2017.09.11", "title": "Огнен атентат срещу шеф на криминалистите във Враца"}
{"url": "http://www.monitor.bg/a/view/80511-%D0%98%D0%B7%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D1%81%D1%8A%D0%B4-%D0%BC%D1%8A%D0%B6-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D1%83%D0%B1%D0%B8%D0%B5-%D0%BF%D0%B0%D1%81%D1%82%D1%80%D0%BE%D0%BA%D0%B0-%D1%81%D0%B8/", "text": "Окръжната прокуратура във Велико Търново внесе в съда обвинителен акт срещу 36-годишен мъж за опит за убийство на пастрока си.Обвинението срещу Жеко А. е за това, че на 17. септември 2016 г. в имот в Полски Тръмбеш, направил опит умишлено да умъртви Кою К. на 63 години от същия град, по особено мъчителен начин, чрез намушкване с нож в коремната област, като престъплението останало недовършено поради независещи от дееца причини.Обвиняемият живеел с майка си и пастрока си, но не харесвал втория си баща и освен това го подозирал, че има интимна връзка със съседка. На 17 септември следобед, след като изпил четири литра бира, Жеко се прибрал в дома си. В двора на къщата заварил втория съпруг на майка си да разговаря със съседката, която подозирал във връзка с пастрока му. Жеко казал на двамата: „Обичайте се и бъдете щастливи“ и влязъл в къщата. Не след дълго обвиняемият излязъл на двора, в ръката си прикривал кухненски нож, насочил се към Кою К. и започнал да крещи, че ще го убие. Пострадалият се опитвал да го успокои, но обвиняемият продължавал да крещи, замахнал с ножа и го намушкал в корема. Кою К. паднал на земята и започнал да крещи на обвиняемия да спре, защото ще го убие. Въпреки това Жеко се надвесил над ранения и започнал да му нанася удари с юмруци по главата, в резултат на което му избил два зъба. Намесили се съседи, които сигнализирали на 112 за случая. Пострадалият бил откаран в болница, опериран по спешност и оживял. Обвиняемият е осъждан. По искане на прокуратурата по отношение на Жеко А. е взета мярка за неотклонение „задържане под стража“. Предстои насрочване на делото за разглеждане от съда .", "date": "2017.09.11", "title": "Изправят на съд мъж,  опитал да убие пастрока си"}
{"url": "http://www.monitor.bg/a/view/84986-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D0%B4%D1%85%D0%B2%D1%8A%D1%80%D0%BB%D0%B8-40-%D0%BB%D0%B5%D0%B2%D0%B0-%D0%BF%D0%BE%D0%B4%D0%BA%D1%83%D0%BF-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "Шофьор опита да подкупи полицаи с 40 лева, но номерът му не мина и сега ще отговаря пред съда за извършеното престъпление.51-годишният З.К., който шофирал мерцедес с великотърновска регистрация, бил спрян за проверка на 8 септември на бул. „Колю Фичето” 17 в град Бяла, след като извършил нарушение по Закона за движение по пътищата. Мъжът бил поканен да отиде до служебния автомобил с документите си за самоличност.Нарушителят предоставил документите през отворения прозорец на предната дясна врата и след известно време извадил от портфейла си две банкноти с номинал от по 20 лева и ги подхвърлил в купето. Служителите отказали подкупа и повикали на мястото дежурна група.Извършен е оглед, иззети са двете банкноти. По случая е образувано бързо производство.", "date": "2017.09.11", "title": "Шофьор подхвърли  40 лева подкуп на полицаи"}
{"url": "http://www.monitor.bg/a/view/33515-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87-%D0%BD%D0%B0-%D0%BD%D0%B0-%D1%81%D1%82%D0%B0%D1%80%D0%B8%D1%86%D0%B0/", "text": "Окръжен съд - Добрич остави в ареста 38-годишния Андрей Иванов, разследван за изнасилване на възрастна жена. Срещу мъжа е предявено обвинение за това, че през месец май т.г., в добричкото село Лясково на два пъти е изнасилил възрастна жена, като използвал срещу жертвата сила и заплашване. На 26 май му е била наложена най-тежката мярка за процесуална принуда.В съдебното заседание задържаният помоли съда за по-леката мярка „домашен арест”. Адвокатът му заяви, че „мъжът има постоянно местоживеене, адрес, има дете, което предстои да бъде ученик, за което ще се грижи, поради което и по житейска логика е изключена възможността той да се отклони и да затрудни по някакъв начин разследването“.Представителят на прокуратурата настоя мъжът да остане в ареста, като подчерта, че той е обвинен в тежко умишлено престъпление.Добричкият окръжен съд, след като се запозна с материалите по досъдебно производство и след преценка на доводите на страните, остави без уважение искането на задържания за изменение на наложената му мярка за неотклонение. Съдебният състав определени двумесечен срок, в който ново искане за промяна на мярката е недопустимо, освен при внезапно влошаване на здравословно състояние на обвиняемия.Окръжните магистрати счетоха, че с оглед съдебното минало на Иванов, който е осъждан за кражба, изключително лошите характеристични данни, високата обществена опасност на извършеното и възрастта на жертвата, първата инстанция правилно е заключила, че съществува реална опасност обвиняемият да се укрие и да извърши друго престъпление. Според съдебния състав семейното положение на обвиняемия и фактът, че той следва да се грижи за малолетен, не са обстоятелства, които са му попречили да извърши процесното посегателство, нито са годни да осуетят възможността да се укрие или извърши друго престъпление. Определението на Окръжен съд - Добрич е окончателно.", "date": "2017.09.11", "title": "Оставиха в ареста изнасилвач на на старица"}
{"url": "http://www.monitor.bg/a/view/19658-13-%D0%BC%D0%BB%D0%BD-%D0%BB%D0%B2-%D1%85%D0%B2%D1%8A%D1%80%D0%BB%D0%B5%D0%BD%D0%B8-%D0%B2-%D0%B4%D0%B5%D1%80%D0%B5-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D0%90%D0%B4%D1%80%D0%B8%D0%B0%D0%BD-%D0%9E%D0%91%D0%97%D0%9E%D0%A0/", "text": "Парламентът изслушва вътрешния министър заради отвличането Близо 1,3 млн. лева, които са били хвърлени в дере в местност в покрайнините на София, са причината Адриан Златков да бъде върнат жив и здрав от похитителите. Паритевечерта, научи „Монитор“. Първоначалната сума, която похитителите заявили, че трябва да се дадат била 3 млн. лева. След преговори обаче тя се стопила до около 1,3 млн. лева. Парите били предадени от бащата на Адриан – Тони, собственик на къща за луксозни спортни коли. Според информация на „Монитор“ те са били натъпкани в чанта и хвърлени в дере в отдалечен селски път в местност край София. Най-вероятно в района на Кремиковци. Данните обаче не бяха официално потвърдени от МВР, тъй като това щяло да попречи на разкриването на похитителите.Тони Златанов потвърди в понеделник, че за свободата на сина му е дал „твърде висока сума за семейството му“, но въпреки това е успял да я събере.„Лично аз водих преговорите.добави той пред журналисти.„Отвличането не е свързано с моя бизнес. Бизнесът ми е изключително чист и прозрачен”, посочи бизнесменът.„Нямам представа защо беше отвлечен. Предполагам, че целта им е била пари\", каза още Златков. Той поясни, че Адриан е добре и си почивал. Върху него пък не било упражнявано насилие, но въпреки това младият мъж бил много изтощен.25-годишният Адриан беше отвлечен на метри от дома си на 30 август. Похитителите използвали крадена шкода със затъмнени стъкла и полицейски буркан, за да изсценират проверка.Младежът бе закаран до бензиностанция, откъдето се обадил на родителите си. Помогнали му непознати хора, които го качили на стоп, а след това му дали телефона си, за да се свърже с близките си.Заради отвличането вътрешният министър Валентин Радев ще обяснява пред депутатите от ресорната комисия на парламента подробности по разследването. Това ще се случи на редовно заседание на Вътрешната комисия на НС тази сряда от 14.30 часа.", "date": "2017.09.11", "title": "Пуснаха на бензиностанция Адриан, непознати го взеха на стоп (ОБЗОР)"}
{"url": "http://www.monitor.bg/a/view/42865-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%81%D1%82%D0%B8%D1%80%D0%BE%D0%BF%D0%BE%D1%80%D0%B0-%D0%B7%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D0%B1%D0%BB%D0%BE%D0%BA%D0%BE%D0%B2%D0%B5/", "text": "Икономията от използването му за голяма сграда е едва 2-3% от ценатаПодготвя се наредба забраняваща използването на горими изолационни материали от рода на стиропора при изграждането или санирането на сгради с височина над 28 м, научи „Монитор“.Според изпълнителния директор на Българската асоциация за изолации в строителството Йордан Николов в момента се разглеждат промени в нормативните изисквания, с които ще се въведе въпросната забрана и по пози начин ще се намалят рисковете от пожари. По думите му, освен това след като изгоря голям блок във Великобритания, изолиран със стиропор, има натиск и от ЕС да се спре използването на изолации от органични суровини, какъвто е стиропорът за сгради нас 28 м.„В повечето държави в Европа за изграждане и саниране при такива блокове се разрешава използването изолации от негорими материали, покриващи изискванията на клас „А“. Само 3 страни в Европа - Италия, Испания и Финландия позволяват да се слага продукти от клас „В“. Ние обаче сме най-либерални, позволявайки - клас „С“ и в това отношение България е единствена“, поясни Николов. Той припомни случаите от миналата година с използването на румънски стиропор, който по документи покривал този клас, като с него бяха санирани високи блокове в Карлово и Бургас.„Проблемът с вносния стиропор от Румъния още не се е решил. Доколкото знам се извършват още проверки. „Правят се изпитания в българска лаборатория на тези стиропори, но това на практика е все едно да пробваме дали нафтата гори. Нали знаете, протоколи могат да се изкарат всякакви. В цял свят стиропорите са в клас „Е“. Всички специалисти знаят, че какво и да се прави с материали от органичен произход не може да се постигне негоримост. Максимумът за тях е клас „D“, само тук румънците са успели да го произведат от клас „C”. Сега едната фирма, вносител на материала вече не се допуска да работи в България, защото има забрана. Другата обаче вдигна цените като задължава строителите да купуват цялата система, а не само материалът“, поясни браншовикът.„Потребителите трябва да бъдат внимателни“ предупреди Николов. Според него разликата за голям висок блок от 15 етажа, чието саниране струва към 1,3 - 1,5 млн. лв. излиза максимум трийсетина хиляди лева или не повече от 2-3%. Подобна сума е назначителна, а рискът от пожар се увеличава многократно. Причината все още да се използват такива материали е, че при наддаването на търговете фирмите свалят цените, за да вземат поръчката“, смята изпълнителният директор на БАИС.Николов спомена и друг риск - липсата на противопожарни ивици от негорим материал върху изолацията. „Те са задължителни и за по-ниските сгради, изолирани със стиропор. Масово обаче на много места не се слагат, дори на новостроящи се сгради, а не само при саниране на старите“, алармира той.", "date": "2017.09.11", "title": "Забраняват стиропора за саниране на блокове"}
{"url": "http://www.monitor.bg/a/view/86198-%D0%A2%D1%8A%D1%80%D1%81%D0%B8-%D1%81%D0%B5-%D0%BD%D0%BE%D0%B2-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D0%B7%D0%B0-%D1%82%D1%80%D0%BE%D0%BB%D0%B5%D0%B8%D1%82%D0%B5-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "Частното дружество“ Булфарма“ се отказва от своите 50 % в пазарджишкото предприятие“ Тролейбусен транспорт“ след успешно 6-годишно публично-частно партньорство. Това пише в писмо до медиите, кметът на Пазарджик Тодор Попов и до Общинския съвет в града, подписано от собственика на дружеството.Като причина Управителният съвет на дружеството изтъква непрестанните атаки, които получава от общинските съветници, а като резултат от тях – уронване на престижа на фирмата, която продължава да обгрижва градския транспорт. В разпратеното отворено писмо се подчертава, че фирмата работи на загуба. От началото на сключването на договора, до днес „Булфарма“ е инвестирала над пет милиона лева – за закупуването на нови осем тролейбуса, за изграждането на новата „Автогара“ и за подобрения в мрежата.От 2014 г. са увеличени заплатите на работещите в дружество, открити са и нови работни места. Хората, които постъпват на работа във фирмата, са били обучавани за нейна сметка. Въпреки неколкократното поскъпване на еленергията, цената на билета за пътуване не е била променяна, подчертават от  „Булфарма“.Предложението им е община Пазарджик да откупи 50-е % на дружеството или да намери нов инвеститор, който да продължи започнатото от „Булфарма“ ООД. ", "date": "2017.09.11", "title": "Търси се нов  инвеститор за тролеите в Пазарджик"}
{"url": "http://www.monitor.bg/a/view/5725-%D0%98%D0%B7%D0%B1%D0%B8%D1%80%D0%B0%D1%82-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB-%D0%B7%D0%B0-%D1%82%D0%BE%D0%BB%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "Изграждането на АМ „Струма“ с 800 млн. лв. по-скъпоОчакваме през месец октомври да имаме избран изпълнител и през 2018 г. да довършим процедурата по въвеждане на тол-системата, каза днес в студиото на Нова телевизия министърът на регионалното развитие и благоустройството Николай Нанков. Не сме се отказали и да заведем иск срещу жалбоподателите, заради които България търпеше загуби в продължение на година и половина от невъвеждането на тол-таксите, добави той.Превозните средства с тегло до 3,5 т ще останат на винетен режим, като електронни винетки ще заменят досегашните хартиени стикери, напомни министърът. Превозните средства, които са с тегло над 3.5 т. ще попаднат в обхвата на тол-системата. В тази категория попадат и големите автобуси, но за тях се предвиждат облекчения, тъй като те предоставят специален вид услуга, обясни Николай Нанков. След въвеждането на тол-системата основната тежест ще бъде поета от големите тирове, подчерта министърът.Във връзка с общественото обсъждане на трасето на АМ „Струма“ през Кресненското дефиле министърът изтъкна, че изнасяне на едното платно източно от дефилето е най-сигурният и безопасен вариант от гледна точка на пътната безопасност за гражданите. Съществуващото трасе ще бъде разширено и рехабилитирано. Предвижда се да бъдат изправени виражите и тежките завои и ще бъдат поставени мантинели. Така трафикът ще се редуцира минимум с 40 до 50%, подчерта Нанков. Предвиждат се 5 пътни възела, които ще свързват двете платна на автомагистрала „Струма“ в района на Кресна и Симитли, съобщи още министърът и допълни, че са проектирани зони за отдих и търговия в рамките на общините, през които ще преминава трасето на т.нар. „Източен вариант“ на магистралата.„Като всеки нов проект, и този поражда освен големи очаквания, и големи притеснения. Опитваме се да разсеем тяхната несъщественост, защото за всичко сме се погрижили, включително за местния бизнес и икономика“, подчерта Николай Нанков.Той обясни, че вариантът за построяване на двете платна извън дефилето ще оскъпи построяването на магистралата с над 800 млн. лв. Построяването на две нови трасета ще изисква повече време, а това би могло и да навреди на местния бизнес и икономиката. „Забавянето с всеки ден на строителството на магистралата ни коства жертви“, изтъкна министърът.Николай Нанков обърна внимание и че районът на Кресна е най-сеизмично тежкият и сложен участък, като се характеризира с висока честота на земетресения. Ако се върнем 100 години назад във времето – през 1904 г. е регистрирано земетресение от 7,8 степен по Рихтер, напомни той. Трябва да гарантираме, да имаме алтернатива в две отделни различни точки с подобни габарити трасе, затова отхвърлихме и тунела, обясни регионалният министър.Имаме поет ангажимент към обществото АМ „Хемус“ да бъде изцяло завършена до 2025 г., подчерта министър Нанков. Това са нови 250 км, допълни той и уточни, че се очаква в рамките на този мандат да бъдат построени 100 км от тях. Останалите участъци в известна степен ще бъдат в проектна готовност, като ще бъдат в процес на проектиране или на изпълнение, каза още той.Министърът напомни, че вече се работи по отсечката от Ябланица до Тетевен, която е с дължина 9 км. До края на тази година се очаква да бъдат завършени проектите за още 50 км от магистралата до разклона Ловеч - Плевен, като изграждането им ще бъде стартирано на три етапа до 2018 г. Има избран изпълнител за отсечката от Варна в посока Шумен и Търговище. Изборът се обжалва, но в рамките на няколко месеца ще стартираме строежа и на тези 16 км, допълни той.Необходим е трети мост, който да свързва България с Румъния. Имаме насрочена среща на 3 октомври между двете правителства. Тогава ще обсъдим и детайлите на бъдещия проект. Логично е този мост да бъде над Русе, тъй като това е връзката между Европа, Санкт Петербург с Близкия Изток и с Югоизточна Европа, коментира още Николай Нанков.", "date": "2017.09.11", "title": "Избират изпълнител за тол-системата през октомври"}
{"url": "http://www.monitor.bg/a/view/66770-%D0%9D%D0%90%D0%9F-%D0%B7%D0%B0%D1%81%D0%B5%D1%87%D0%B5-21-%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D1%8F%D0%B9%D1%87%D0%B5%D0%BD-%D0%B6%D1%8A%D0%BB%D1%82%D1%8A%D0%BA/", "text": "Продуктът бил без документи за произход и годностЗвеното \"Фискален контрол\" в Националната агенция за приходите (НАП) пресече опит за реализиране на територията на България на 21 тона течен яйчен жълтък без сертификат, съобщиха от приходната агенция. При проверка на товарния камион, превозващ стоката, служителите на НАП са установили, че липсват документи за произход и годност на жълтъка.Фискалните агенти са пломбирали камиона и са сигнализирали служители на Българската агенция по безопасност на храните чрез Междуведомствения координационен център за противодействие на контрабандата и контрол на движението на рискови стоки и товари на ГДБОП. Заради липсата на сертификат, здравните инспектори са наложили възбрана на стоката. Въпреки че яйчният жълтък не попада в Списъка на стоки с висок фискален риск, звеното за фискален контрол в НАП следи движението на тази стока на територията на страната след оповестяването на случаи на заразени яйца в търговската мрежа в Западна Европа.От началото на 2017 г. фискалните агенти на НАП са извършили 201 000 проверки на транспортни средства, като на близо 64 000 са поставени технически средства за контрол. В резултат на извършените контролни действия са наложени 1100 обезпечения, за да се избегне отклонение от облагане, допълват от НАП.Както „Монитор“ вече писа у нас вече бяха засечени няколко пратки яйчен прах с фипронил, като информацията дойде през Европейската комисия по системата за бързо предупреждение. Първата бе засечена през юли от 500 кг от Германия. От нея бяха намерени само 36 кг, а останалите се установи, че са били вложени в сладолед и майонеза. Втората от 1440 кг бе от замразен яйчен меланж, замърсена с фипронил, също пристигнала от Федералната република. От нея в склада на получателя към момента на проверката са били налични 1142 кг и те са спрени от реализация. При извършената проследимост са установени получателите на останалото количество от 298 кг яйчен меланж от засегнатата партида и се извършва изтегляне от пазара.", "date": "2017.09.11", "title": "НАП засече 21 т нелегален яйчен жълтък"}
{"url": "http://www.monitor.bg/a/view/35099-350-000-%D1%82%D0%BE%D0%BD%D0%B0-%D0%B3%D1%80%D0%BE%D0%B7%D0%B4%D0%B5-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D1%82%D0%B0%D0%B7%D0%B8-%D0%B5%D1%81%D0%B5%D0%BD/", "text": "Тази есен се очаква  да бъдат прибрани над 350 000 тона грозде от общи площи 660 000 декара с лозови насаждения в страната, като около 200 х.тона от набраното ще бъдат преработени за вино. По предварителни прогнози очакванията са да бъдат произведени между 140 и 150 милиона литри българско вино. Това заяви в пазарджишкото село Черногорово министърът на земеделието и храните Румен Порожанов, който откри гроздобера в лозовите масиви на частна компания. Той поздрави винопроизводителите и работниците, като им пожела здраве и берекет. Земеделският министър очерта като проблем пред винопроизводителите у нас засушаването и подчерта, че това налага да се внедрят системи за капково напояване. Тези съоръжения могат да бъдат изградени с европейски средства, затова собствениците на лозя трябва да се възползват от програмите на Европейския съюз, подчерта Порожанов. Той допълни, че до 2024 г. програмата за преструктуриране на сектор“Лозя“ ще работи с ежегодни бюджети за България в размер на повече от 50 млн.лв. За миналата година 62 млн.литра български вина са реализирани на чуждите пазари. Министърът изрази доволство, че производителите откликвали на новите тенденции и все повече се произвеждали купажни вина с много добро качество, като залагали на чужди сортове грозде, най-вече-френски.", "date": "2017.09.11", "title": "350 000 тона грозде очакваме тази есен"}
{"url": "http://www.monitor.bg/a/view/3813-%D0%91%D0%94%D0%96-%D0%BF%D1%83%D1%81%D0%BD%D0%B0-%D0%BE%D1%82-%D0%B4%D0%BD%D0%B5%D1%81-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BF%D0%BE%D1%87%D0%B8%D0%B2%D0%BD%D0%B8%D1%82%D0%B5-%D0%B4%D0%BD%D0%B8-%D0%BE%D0%BA%D0%BE%D0%BB%D0%BE-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "„БДЖ - Пътнически превози” ЕООД въвежда от днес предварителна продажба на билети за всички бързи влакове по време на почивните дни около 22-и септември - Деня на Независимостта на България, съобщиха от превозвача.Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ – Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак.Предварителната продажба на билети и резервации за седящи места, която железопътният превозвач започва, ще се извършва във всички железопътни гари и бюра в страната от днес до 24-и септември.Клиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200.За почивнитените дни по повод Деня на Независимостта на България, „БДЖ - Пътнически превози” ЕООД предвижда да осигури и допълнителни вагони за влаковете, които пътуват по основните направления в страната.", "date": "2017.09.11", "title": "БДЖ пусна от днес билети за почивните дни около 22 септември"}
{"url": "http://www.monitor.bg/a/view/60958-%D0%A3%D1%81%D1%82%D0%B0%D0%BD%D0%BE%D0%B2%D0%B5%D0%BD-%D0%B5-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D1%84%D0%B8%D0%BF%D1%80%D0%BE%D0%BD%D0%B8%D0%BB-%D0%B2%D1%8A%D0%B2-%D1%84%D1%80%D0%B5%D0%BD%D1%81%D0%BA%D0%B8-%D1%8F%D0%B9%D1%86%D0%B0/", "text": "Установен е само един случай на фипронил в яйца, произведени във Франция, след проведените близо 3000 проверки, заяви министърът на земеделието и храните Стефан Травер, цитиран от Франс прес. \"Само в една птицеферма яйцата са били заразени и собственикът сам е съобщил за това\", обясни министърът. Той отбеляза, че при всички случаи на заразени с фипронил яйца във Франция става въпрос за внос от Белгия и Холандия. Стефан Травер припомни, че за 26 септември е насрочена среща на министрите на земеделието от ЕС, по инициатива на Европейската комисия.", "date": "2017.09.11", "title": "Установен е само един случай на фипронил във френски яйца"}
{"url": "http://www.monitor.bg/a/view/62819-%D0%95%D0%A1%D0%9E-%D0%BE%D0%B1%D1%8F%D0%B2%D1%8F%D0%B2%D0%B0-%D1%82%D1%8A%D1%80%D0%B3-%D0%B7%D0%B0-%D1%81%D1%82%D1%83%D0%B4%D0%B5%D0%BD-%D1%80%D0%B5%D0%B7%D0%B5%D1%80%D0%B2/", "text": "Електроенергийният системен оператор (ЕСО) уведоми днес на сайта си, че обявява търг за закупуване на разполагаемост за студен резерв за периода от 00:00 часа на 01.04.2018 г. до 24:00 часа на 31.07.2018 г. Електрическите централи, които искат да участват в търга, могат да изтеглят нужните документи от интернет страницата на дружеството.Офертите се представят в деловодството на ЕСО в срок до 12:00 часа на 20 септември 2017 г. Същия ден от 14:00 часа в сградата на централното управление на ЕСО ще се осъществи и отварянето на предложенията.На 25 юли тази година също бе обявен търг за студен резерв, но тогава нито една централа не подаде оферта.Междувременно стана известно, че токът на Българската независима енергийна борса е бил търгуван при средната цена 76.72 лева за мегаватчас, сочат данните на борсата. Продадени са общо 13043.20 мегаватчаса при утрешен ден на доставка (12 септември).Най-ниската цена в рамките на днешната сесия е 44.04 лева за мегаватчас, постигната за 02:00 часа, а най-високата - 111.5 лева за мегаватчас за 20:00 часа.", "date": "2017.09.11", "title": "ЕСО обявява търг за студен резерв"}
{"url": "http://www.monitor.bg/a/view/43956-%D0%9A%D0%B8%D1%82%D0%B0%D0%B9-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%B2%D0%BD%D0%BE%D1%81%D0%B0-%D0%BD%D0%B0-%D1%81%D0%B8%D1%80%D0%B5%D0%BD%D0%B5-%D0%91%D1%80%D0%B8-%D0%9A%D0%B0%D0%BC%D0%B5%D0%BC%D0%B1%D0%B5%D1%80-%D0%B8-%D0%A0%D0%BE%D0%BA%D1%84%D0%BE%D1%80-%D0%BE%D1%82-%D0%95%D0%B2%D1%80%D0%BE%D0%BF%D0%B0/", "text": "Китай забранява вносът на някои типове меки сирена от Европа. Причината е загриженост за това как те засягат здравето на населението на страната. Сред забранените за импорт сирена са Бри, Камембер, Рокфор и други.Сериозни оплаквания от китайските регулатори за бактериите, съдържащи се в тези сирена, постъпиха още в началото на лятото. Засега обаче все още не е ясно кога ще бъде въведена забраната за вноса им. Според доставчици от Европа тя работи от юни, а други научиха за това в средата на август.Същевременно твърдите сирена ще се внасят в Китай без проблеми. Не е забранено и производството и продажбата на китайски меки сирена, пише agrozona.bg.Подобна забрана Китай налага не за първи път. Поради неадекватни санитарни стандарти през 2014 г. беше наложено вето върху всички млечни продукти от Великобритания. Моцарелата тази година ще може да се внася, но през 2008 г. е действало вето и за нея.", "date": "2017.09.11", "title": "Китай забранява вноса на сирене Бри, Камембер и Рокфор от Европа"}
{"url": "http://www.monitor.bg/a/view/21612-%D0%9F%D0%BB%D0%B0%D1%89%D0%B0%D1%82-%D0%BD%D0%B0%D0%B5%D0%BC%D0%B0-%D0%B8-%D0%BD%D0%B5%D1%82%D0%B0-%D0%BD%D0%B0-2000-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%B5%D1%81%D0%B5%D0%BB%D1%8F%D1%82/", "text": "Намерилите препитание на повече 50 км от дома ще получават по 200 лв. месечноДържавата ще плащат наема, таксите за ясла, детска градини и интернет на около 2000 безработните, които намерят препитание на повече 50 км от дома си. От октомври регистрираните в бюрото по труда, които започнат работа в съседно населено място, могат да поискат режийните им разходи да бъдат възстановени. Сумата, която мобилните безработни могат да получат от държавата, е в размер на 200 лв. в продължение на 12 месеца. Това означава, че живеещите в Дупница, които успеят да намерят заетост в столицата, могат да кандидатстват за помощта в бюрото по труда. За да получат финансова подкрепа обаче, те трябва да са регистрирани на трудовата борса и да имат вече сключен безсрочен трудов договор. Схемата за подкрепа на мобилните работници стартира пилотно през миналата година. Едва 13 души са се възползвали държавната помощ за наем и ясла.За да популяризират схемата, от Агенцията по заетостта (АЗ) започват разяснителна кампания сред регистрираните безработни. „Целта е да стимулираме хората да търсят заетост и в други краища на страната. Хората трябва да разберат, че мобилността е важна“, обясниха от АЗ.Както „Монитор“ писа, по данни на синдикатите половин милион българи пътуват до офиса всеки ден.Най-много мобилни работници има в София, Стара Загора, Варна, Пловдив, Бургас и Ловеч. Според проучванията препитание в друг град или село търсят предимно мъже между 30 г. и 55 г. В последните години обаче броят на дамите, които търсят препитание в друго населено място, се увеличава. 2/3 от пътуващите служители са със средно образование и богат трудов опит. 25% от мобилните работници са висшисти, повечето от които са жени. Вътрешните мигранти се трудят в сферата на преработващата промишленост, производството, търговията, строителството и транспорта.Социалното министерство вече осигури работа на други 1066 души от 14 общини в рекордно висока безработица в Северозападна България. 925 от тях са заети от общинската администрация като озеленители, метачи и строители. Осен за общината те ще могат да работят почасово и за жителите на населеното място. Така пенсионерите ще могат да ги наемат за цепене на дърва или дребни ремонти. Дали и колко ще струва почасовата работа на „общинските“ работници ще решават кметовете.", "date": "2017.09.11", "title": "Плащат наема и нета на 2000 безработни, за да се преселят"}
{"url": "http://www.monitor.bg/a/view/79968-%D0%94%D1%80%D0%B5%D1%85%D0%B8-%D0%B8-%D1%82%D0%B5%D1%82%D1%80%D0%B0%D0%B4%D0%BA%D0%B8-%D0%B2%D0%BC%D0%B5%D1%81%D1%82%D0%BE-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BF%D0%BE%D0%BC%D0%BE%D1%89%D0%B8-%D0%BD%D0%B0-%D1%80%D1%8A%D0%BA%D0%B0/", "text": "Образователният министър признава, че санкциите за напускане на школата не се прилагат  преподавателите имат право да избират от неограничен брой учебници. Според предишните правила те имаха ограничение от три помагала. Темата за учебниците беше поставена на дискусията „Образование и демография“, на която проф. Антоанета Христова от Института за изследване на населението и човека към БАН коментира, чев избора от много учебници вижда лобистки интереси.Социалните помощи да не се изплащат на ръка, а да се предоставят в натура - под формата на ученически пособия, дрехи или услуги, които имат отношение към образованието на детето. Тази идея представи образователният министър Красимир Вълчев по време на дискусията „Образование и демография“.Става дума за деца, които не посещават училище или са в риск от отпадане. Така например ако учител забележи, че дете от многодетно семейство няма яке и не идва на училище, защото му е студено, може да предложис парите от социалните помощи да му бъде закупена нужната дреха.От образователното министерство обясниха, че промените щели да бъдат предложени в Правилника за изпълнение на Закона за семейните помощи. Вълчев обясни, че в момента съществуват санкции за родители, които не изпращат децата си на училище, но те не се прилагали от местните власти. Той заяви, че учителите са най-важният фактор за задържането на децата в училище и затова в педагогическо образование трябва да се включват учениците с по-добри резултати в края на средното образование. Министърът обясни, че за да станат повече добрите ученици, „трябва да има чувствително увеличаване на възнагражденията и поддържане на средната учителска заплата над 120 процента от средната за страната“. Българската висшистка във фертилна възраст – от 18 до 49 години, ражда средно 1,2 деца, а необразованата жена у нас - 2,6. Това съобщи проф. Антоанета Христова от Института за изследване на населението и човека към БАН. Данните й са в подкрепа на тенденцията, при която с повишаване на образователната степен спада раждаемостта. Тя допълни, че според проучване българската жена мечтаела да има две деца. 0,9% от българите са неграмотни, при турците у нас този дял е 7,5%, а при ромите - 21,8%, съобщи още проф. Христова. От 1990 година пък 31,9 % от висшистите са напуснали страната, съобщи още Христова.Тя обясни, че у нас има по-малко млади хора и увеличаващо се възрастно население. В същото време обаче младите били по-необразовани от хората в по-напреднала възраст.", "date": "2017.09.11", "title": "Забраняват таблети и екскурзии  за учителите от издателствата (ОБНОВЕНА)"}
{"url": "http://www.monitor.bg/a/view/66239-%D0%9F%D0%B0%D0%B2%D0%BB%D0%BE%D0%B2%D0%B0-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%A2%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5%D0%BC-%D0%B1%D0%B0%D0%BB%D0%B0%D0%BD%D1%81%D1%8C%D0%BE%D1%80/", "text": " Сакскобурготски и Ромпой влизат във висшия консултативен бордЗа да бъде БГ председателството успешно, страната ни трябва да бъде балансьор. Това коментира министър Лиляна Павлова, която отговаря именно за председателството на ЕС. По думите й ние трябва да търсим компромиси по тежки теми, като тези за миграцията, бюджета и еврозоната, които ще се обсъждат именно по време на нашето председателство. \nЕвропа повече от всякога има нужда от единство и обединение и да обърнем тенденцията на евроскептицизма, заяви Павлова. \nОсновните теми и приоритети по време на БГ председателството са Западните Балкани и тяхната евроинтеграция и свързаността на целия регион - пътна енергийна, дигитална. Трябва да сме много внимателни и да не даваме фалшиви очаквания за бързо членство в ЕС на гражданите от Западните Балкани, заяви Павлова, като уточни, че.трябва да и дадем просто ясен и реалистичен план за приобщаване. \nСред другите теми са тези за сигурността и стабилноста, особено като България е външна граница на ЕС. В тази връзка се очаква тежки дебати по европейската система за убежището, срещу което пък са Унгария и Полша. Важен е и въпросът за бюджета на ЕС след Брекзит и продължаването на кохезионните фондове. По думите на Павлова без тях различието в ЕС ще се задълбочи. Ключови теми са и свързването нс Черно море с Дунава. Целта е по-добра инфраструктурата за региона - т.е фериботни връзки, пристанищни терминали. Именно във Варна ще е и газовия хъб „Балкан”. По време на БГ председателството ще са и преговорите за създаване на енергийния съюз. \nПавлова припомни, че кабинетът  е създал висш консултативен борд, който ще ни подпомага. В него ще влизат шест водещи европейски политици, чрез които именно ще поставяме за обсъждане важните теми. Става дума за Херман ван Ромпой, Ханс Пьотеринг, Симеон Сакскобурготски, Жан Леви, Росен Плевнелиев. Първата среща е планирана за октомври.\nПо време на БГ председателството у нас ще има около  240 заседания. 30 от тях ще са на високо ниво, а останалите на експертно. Откриването ще е на 4 януари в Народния театър. \nМеждувременно Йорк Шуграф, който е временно изпълняващ посланик на Германия ни похвали за икономическите резултати, но уточни, че е нужно реформите да продължат, като за тях е нужен ясен политически консенсус. \nДепутатът от немнският Бундестаг Оле Шрьодер пък се надява скоро да приемем антиконституционния закон. \n ", "date": "2017.09.11", "title": "Павлова за БГ председателството: Трябва да бъдем балансьор"}
{"url": "http://www.monitor.bg/a/view/25612-%D0%A0%D0%B0%D0%B4%D0%B5%D0%B2-%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D0%B8-%D0%BD%D0%B0%D1%83%D0%BA%D0%B0/", "text": "Университетите у нас да правят и наука, тъй като само преподаването и усвояването на готови знания вече е абсолютно недостатъчно. Тази позиция изрази президентът Румен Радев при откриването на новата учебна година в Университета за архитектура, строителство и геодезия. Според него държавата трябва да помогне, за да има лаборатории за научно-изследователска дейност. Държавният глава е обсъдил темата преди това и на разговор с ръководството на висшето учебно заведение. Там били засегнати и проблемите с финансирането, обвързването на субсидиите с реализацията на студентите, качеството на образованието. \"Оставам открит по всички тези въпроси. Ще имам бъдещи дискусии и срещи с ръководствата и на другите университети. Ще направим по-пълноценен диалогът и с държавните институции, така че да се намери най-добрият баланс между финансиране, качество, нормативна база, изисквания и крайни резултати в нашето образование\", заяви Радев. Той поздрави студентите на УАСГ с избора на професия, който са направили. \"Тук се подготвят най-добрите архитекти, строителни инженери, геодезисти. Тук се задава бъдещият облик на България\", обърна се към тях президентът. И ги призова да втъкават и нашата българска традиция в това, което правят, независимо в коя област работят.", "date": "2017.09.11", "title": "Радев: Университетите трябва да правят и наука"}
{"url": "http://www.monitor.bg/a/view/5719-%D0%9E%D1%82%D0%BC%D0%B5%D0%BD%D0%B8%D1%85%D0%B0-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4%D0%B8-%D0%B7%D0%B0-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5/", "text": "Периодичността на задължителните медицински прегледи за учителите за заболявания, които застрашават живота и здравето на децата и учениците да отпадне. Занапред няма да се изисква те да бъдат до 30 септември. Това изменение в наредбата, регламентираща този въпрос предприе Министерството на здравеопазването с проект.Това се налага, тъй като посочените в наредбата заболявания са тежки и периодът за развиване на част от тях е различен, а обвързването му с фиксирани срокове не е целесъобразно, се мотивират от МЗ.В проекта се предвижда работодателят да има самостоятелност относно необходимостта от извършване на медицински преглед при промяна на различни обстоятелства.Предложена е и промяна на наименованието на наредбата, с което ще акцентира върху основното предназначение на поднормативния акт – при наличие на определени заболявания или отклонения да не може да се заема длъжността „педагогически специалист“.От МЗ припомниха, че съгласно Закона за предучилищното и училищното образование лице, което страда от заболявания и отклонения, които застрашават живота и здравето на децата и учениците, определени с наредба, издадена от министъра на здравеопазването, съгласувано с министъра на образованието и науката, не може да заема длъжност на педагогически специалист.  ", "date": "2017.09.11", "title": "Отмениха задължителните медицински прегледи за учителите"}
{"url": "http://www.monitor.bg/a/view/47956-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%B4%D0%BE%D0%BF%D1%80%D0%B8%D0%BD%D0%B5%D1%81%D0%B0%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%95%D0%A1/", "text": "Когато говорим за сигурност, Западните Балкани са част от тази среда и могат да допринесат за сигурността на ЕС. Това коментира зам.-шефът на ГЕРБ Цветан Цветанов на форум по повод 10-годишнината от членството нинив в ЕС, на който присъства и Лиляна Павлова.", "date": "2017.09.11", "title": "Цветанов: Западните Балкани могат да допринесат за сигурността на ЕС"}
{"url": "http://www.monitor.bg/a/view/57737-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%94%D0%BE%D0%B1%D1%80%D0%B8%D1%87-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%B7%D0%B0%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%B8-%D1%82%D0%B5%D1%82%D1%80%D0%B0%D0%B4%D0%BA%D0%B8-%D0%BD%D0%B0-%D0%BF%D1%8A%D1%80%D0%B2%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8%D1%82%D0%B5/", "text": "Всички 707 първокласници ще получат на 15 септември подарък по 2 занимателни тетрадки със символи на Добрич. Те са за упражнения по математика и писане. Тетрадките са със снимки на часовниковата кула в Стария Добрич и на паметника на освободителя на Добруджа ген. Иван Колев. Има и кратки обяснителни текстове, които целят да възпитат у децата обич към родния край и неговата история.Всяка тетрадка е с лично поздравление на кмета, което гласи: \"Мило дете, Днес е твоят Първи учебен ден. Предстоят ти дни в един интересен свят, който ти ще опознаеш и обикнеш. Свят, до който ще те заведе любимият учител, ще се докоснеш до буквара и ще разбереш, колко е хубаво да имаш много нови приятели. Подарявам ти тези образователни тетрадки със символите на нашия роден край и ти пожелавам да научиш българските букви и да се срещнеш с незабравими и вълнуващи герои, които ще те научат да бъдеш добър и да уважаваш семейството си.\"1000 са комплектите, подготвени като подарък за първия учебен ден. Тези, които останат, ще се ползват като подаръци на малчугани, които по един или друг повод посещават общината.През учебната 2017/2018 година детските градини в Добрич ще посрещнат за първи път около 500 деца в 20 групи, а в общинските училища ще се обучават около 8000 ученици в 350 паралелки.", "date": "2017.09.11", "title": "Кметът на Добрич подарява занимателни тетрадки на първокласниците"}
{"url": "http://www.monitor.bg/a/view/27429-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%BA%D0%B0%D1%81%D0%B0%D0%BF%D0%B8%D0%BD%D0%B0-%D0%BE%D1%82-%D0%97%D0%B0%D0%B3%D0%BE%D1%80%D0%B5-%D0%B2-%D0%B0%D1%80%D0%B5%D1%81%D1%82%D0%B0/", "text": "  С постановление на наблюдаващ прокурор старозагорската окръжна прокуратура за 72 часа остава 35-годишният турски гражданин Йолез Мустафа, срещу когото е повдигнато обвинение за опит да убие повече от един човек.Мъжът беше арестуван малко преди полунощ на 9 септември на центъра на старозагорското село Загоре, след сигнал за кръвопролитие по време на кръщене.В хода на скандално спречкване Мустафа, който от 2 години е със статут на постоянно пребиваващ в България извадил нож и го забил в стомаха на 31-годишния Петко Митков .Секунди по-късно острието на ножа разпрало и гърба на 30-годишния Светослав Колев, който направил опит да спаси съселянина си. По време на схватката е пострадал и 28-годишният Иван Стоянов, който се изпречил на пътя на освирепелия турчин.Предстои прокуратурата да поиска постоянното му оставяне зад решетките.От УМБАЛ „Проф. Д-р Стоян Киркович“, където са настанени двамата ранени уточниха, че състоянието им е стабилизирано, но засега ще останат в реанимацията.Кървавото мелле се разиграло по време на кръщене, на което Мустафа бил поканен от родителите на малкото момченце Красимира и Стефан Христови, уточни кметът на Загора Мончо Монев.По думите му турчинът работел като надзирател в едно от оризищата в района, преди около година се оженил за българка и купил къщата на починал преди време местен жител.", "date": "2017.09.11", "title": "Оставиха касапина от Загоре в ареста"}
{"url": "http://www.monitor.bg/a/view/10208-%D0%9F%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D1%81%D0%BF%D0%B0%D1%81%D0%B8%D1%85%D0%B0-16%D0%B3%D0%BE%D0%B4%D0%B8%D1%88%D0%B5%D0%BD-%D0%BB%D1%8E%D0%B1%D0%B8%D1%82%D0%B5%D0%BB-%D0%BD%D0%B0-%D1%81%D0%B5%D0%BB%D1%84%D0%B8%D1%82%D0%B0/", "text": "Имотът е на бизнесмена Николай Банев, който го оставил без охрана16-годишен хлапак от Казанлък, отявлен любител на селфита в екстремална обстановка едва не стана жертва на страстта си като престоя два часа на ръба на стоманобетонна греда до пристигането на огнеборците.Инцидентът с Максим Владимиров от Града на розите и калашниците е станал след 20,00 часа на 10 септември, когато с още трима приятели се покатерил по разпадащата се конструкция на някогашната когенерация в неработещия ТЕЦ в западната част на града.Групичката възнамерявала да се направи по-хард снимки, с които да се похвали пред приятелчетата. Проникването в сградата станало без проблеми, тъй като там от много време няма никаква охрана, коментира началникът на РУ „Полиция“ Стойчо Крачолов. При все още неизяснени обстоятелства Максим пропаднал от около 10 метра височина и по случайност се спрял върху стоманобетонна колона на 4 м от бетонния под.След безуспешни опити да слезе сам, приятелчетата му позвънили на телефон 112. Спасителната акция била организирана за отрицателно време, самото сваляне с помощта на стълба приключило към 22,15 часа.Инспектори от детската педагогическа стая ще проведат разследване, в процес на издирване са родителите на хлапетата.ТЕЦ – Казанлък е бивша собственост на фамилията Баневи, той е обявен в несъстоятелност, голяма част от оборудването е разграбено.На територията на община Казанлък се намира един от най-привлекателните за любителите на екстремните селфита обекти - саморазрушаващият се монумент на БКП на връх Бузлуджа. Въпреки заварените врати и предупредителните табели за реалната опаснт почти всяка седмица във вътрешността му проникват туристи. Стотици са потребителите , които публикуват снимки дори от 70-метровия пилон с рубинената звезда.От отдел „Закрила на детето“ при агенцията за социално подпомагане в Казанлък научиха за случилото се от медиите. Служителите не са били търсени за съдействие, но имали готовност да помогнат ако не с друго то поне с психолози, които да разговарят с Максим и близкиту му при необходимост.Информация нямаше и зам. кметът на общината Даниела Коева, която отговаря за състоянието на инфраструктура. Тя остана учудена че някой е влязъл необезпокоявано в имот – частна собственост и то за да се прави селфи. Обектът до сега не е бил проверяван от специалистите на общината , няма го и сред включените в регистъра за опасните сгради.- ", "date": "2017.09.11", "title": "Пожарникари спасиха 16-годишен любител на селфита   "}
{"url": "http://www.monitor.bg/a/view/43487-%D0%9E%D1%81%D0%B2%D0%B5%D1%82%D0%B8%D1%85%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%81%D0%BA%D0%B8-%D1%85%D1%80%D0%B0%D0%BC-%D1%81-%D0%BF%D0%B0%D1%82%D1%80%D0%BE%D0%BD-%D1%81%D0%B2%D0%B5%D1%82%D0%B8-%D0%95%D0%B2%D1%82%D0%B8%D0%BC%D0%B8%D0%B9-%D0%A2%D1%8A%D1%80%D0%BD%D0%BE%D0%B2%D1%81%D0%BA%D0%B8/", "text": "С освещаването на първия храм с патрон свети Евтимий, патриарх Търновски започна учебната година в старозагорския Тракийски университет. Чинът за освещаването на църквата отслужи митрополит Киприан, икона на светеца подари директорът на дирекция „Вероизповедания“ при МС Емил Велинов. Изграждането е започнато през 2009 година, припомни ректорът на местната Алма Матер проф. д-р Иван Въшин, проектът е изработен и дарен от споминалата се малко по-късно арх. Ваня Тончева. Теренът е дарение от община Стара Загора, със средства и материали са помогнали местни предприемачи и възпитаници на ВУЗ-а. До няколко месеца предстои да бъдат изписани стените, това ще бъде на практика дипломната работа на неколцина от завършващите пловдивския универитет млади зографи. Старозагорският университет ще бъде техен домакин, а работата им ще бъде дарение.Над 9 000 са студентите в ТрУ, в това число и 370 чуждестранни, 667 са преподавателите почти изцяло е изпълнен държавният план-прием.По традиция най-голям е бил интересът към специалностите хуманна и ветеринарна медицина. За поред път проблем е имало в аграрните специалности. ВУЗ-ът има институционална акредитация с една от най- високите оценки - 9.27 (по десетобалната система), с решение на Националната агенция за оценяване и акредитация.Това е втората черква в епархията, която владиката Киприан освещава в рамките на последните десетина дни.Миналата седмица той беше в гълъбовското село Априлово, където отвори вратите си параклис с патрон света Ана, 100 000 лв са били осигурени от общината за изграждането му. Сред дарителите е и министърът на образованието Красимир Вълчев, чийто родови корени са от Априлово. ", "date": "2017.09.11", "title": "Осветиха университетски храм с патрон свети Евтимий Търновски"}
{"url": "http://www.monitor.bg/a/view/87519-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%81%D0%B8%D1%80%D0%B0%D0%BA-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BC%D0%B5%D1%80%D0%B8-%D1%80%D0%B0%D0%B1%D0%BE%D1%82%D0%B0/", "text": "Осигуряват им курсове по чужд език и компютърно програмиранеВсеки втори младеж, напуснал дом за изоставени деца след навършване на пълнолетие, не може да си намери работа. Това показват данни на Министерството на труда и социалната политика.„Над 60% от тези деца остават или с ниска квалификация, или трайно безработни, след като излязат от институциите. Важно е като общество да преодолеем стигмата върху тях заради това, че идват от институция“, заяви зам.-министърът Зорница Русинова.което е 7 пъти по-малко спрямо 2010 г.В подкрепа на тези деца социалното министерство стартира нова схема „Открий ме“, за която са заделени 4 млн. лв.С парите ще бъдат подкрепени талантливите младежи, напускащи сиропиталищата.В програмата ще бъдат включени неправителствени организации, които ще кандидатстват с проекти за подкрепа на уязвимите младежи.и младежи до 29 г. Това са младежи с различни таланти, които ще получат стипендии или такси за допълнителни курсове, за да развият таланта си.Освен развитието на спортните и артистичните си умения, младежите ще получат и безплатни курсове по чужд език или програмиране.„Трябва да подкрепим тези деца, защото те са потенциалния контингент младежка безработица и хора, зависещи от социалното подпомагане“, заяви още Русинова.Отделно социалното министерство ще субсидира мобилната заетост на младежите, напускащи институции. От октомври държавата ще плаща до 200 лв. за наем и режийни разходи на безработните, намерили препитание на повече от 50 км от дома си. Приоритетно субсидия ще получат именно младежите, напуснали сиропиталищата.Отделно по оперативна програма „Развитие на човешките ресурси“ са заделени 12,5 млн. лв. за подкрепа на младежи, поискали да започнат собствен бизнес. Мераклиите да създадат своя фирма ще получат нисколихвен кредит, с който да реализират бизнесидеята си. Размерът на заема варира от 5000 до 50 000 лв.", "date": "2017.09.11", "title": "Всеки втори сирак не  може да намери работа"}
