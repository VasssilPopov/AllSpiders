{"url": "https://www.monitor.bg/bg/a/view/prebiha-jestoko-vyzrasten-myj-zaradi-spor-na-pytja-video-148270", "text": "Поредна порция агресия на пътя се изля върху възрастен мъж. Видео от бруталния побой над него бе публикувано във Фейсбук и предизвика възмущението на хиляди потребители. На него се вижда как бъдещата жертва на бияча обяснява нещо на друг участник в движението. Спорът възниква в задръстване в час пик. Причините за разпрата не са ясни, но измежду наспиралите в задръстването зад възрастния човек идва подивял младеж, който носи палка в ръката си. След като побойникът започва да го налага и влачи по земята, се появява друг мъж, който решава да помогне на възрастния човек, но обезумелият нападател погва и него. Никой от останалите водачи не се притича на помощ.", "date": "2018.10.30", "title": "Пребиха жестоко възрастен мъж заради спор на пътя (ВИДЕО)"}
{"url": "https://www.monitor.bg/bg/a/view/cska-mina-prez-vitosha-i-e-na-final-za-kupata-148271", "text": "ЦСКА се класира за 1/4-финалите на турнира за Купата на България, след като елиминира без особени проблеми „Витоша“ (Бистрица). „Червените“ спечелиха с 3:1 срещата на стадион \"Българска армия\" без да хабят кой знае колко физически усилия, но въпреки това успехът им можеше да бъде далеч по-убедителен, тъй като футболистите на Ел Маестро направиха 3-4 сериозни пропуска. Резултата откри Рубен Пинто след четвърт час игра, а в 74-ата и 76-ата минути резервата Али Соу наниза две бързи попадения след асистенции на Кирил Десподов. Михаил Милчев върна един гол в 92-ата минута. За този двубой Ел Маестро извърши седем промени в сравнение със състава, който започна срещу „Берое“ в Стара Загора. Четиримата, които запазиха своите места, бяха Чорбаджийски, Бодуров, Пинто и Мауридес.", "date": "2018.10.30", "title": "ЦСКА мина през „Витоша“ и е на ¼-финал за Купата"}
{"url": "https://www.monitor.bg/bg/a/view/vsjaka-peta-jertva-na-iznasilvane-ubita-148253", "text": "Всяка пета жена, която е станала жертва на изнасилване, е била убита. Това показват данните от МВР и Министерство на правосъдието, с които „Монитор“ разполага. Според цифрите само за последната отчетна година са били изнасилени 142 жени. От тях 30 са били убити. Статистиката обаче не е абсолютно точна, тъй като според МВР малка част от жертвите подават сигнал в полицията. От вътрешното ведомство обаче изтъкват, че половината от случаите са разкрити. Само за 2017 година са заловени 15 изнасилвачи. От началото на тази година те са с двама повече. Друга притеснителна подробност обаче е, че изнасилванията на жени в България с увеличават стремглаво през последните три години. През 2016 г. са регистрирани 127, през 2015 – 118 случая на това престъпление. 142 са регистрираните изнасилвания за 2017 г., но това са само част от жертвите. 233 са блудствата, които представляват полово удовлетворяване без съвкупление, например насилствена орална любов или анален секс, който законът не третира като изнасилване. Освен това има и съвкупление с малолетни лица, част от които са деца или родственици на насилниците. Техният брой е 103. Наказанието в България за този вид престъпление е от 10 до 20 години затвор. Осъдените обаче са не повече от 20 за година, тъй като делата продължават повече време. Последните, които са се изправили пред Темида за подобно престъпление, са български тийнеджъри, които изнасилили групово 13-годишно момиче в Германия. За разлика от нашето правораздаване германското се оказало по-бързо. Осем момчета на възраст между 14 и 17 години бяха обвинени, че са нападнали момичето, което се прибирало в къщи от плувен басейн, завлекли го в близка гора и го насилвали, докато не се намесила минаваща през гората жена. Всички обвиняеми са от български произход. Шест от тях бяха осъдени в съда във Вупертал. Другите двама избягаха със семействата си в България, където бяха задържани и ще бъдат съдени отделно. Главният извършител е осъден на 4 години и 9 месеца затвор, а основният му съучастник е осъден на 4 години затвор. Други двама получиха по-кратки присъди затвор, а останалите двама получиха изпитателен срок. Изнасилване с убийство потресе България и преди седмици, когато момче от ромски произход насили и уби телевизионната водеща от Русе Виктория Маринова. Той също беше заловен в Германия и изпратен у нас, където да очаква присъдата си. Заради тежкото престъпление го грози доживотен затвор. Друга плашеща статистика, изведена от социологически агенции у нас, показва пък, че всяка десета жена у нас е преживяла изнасилване. Данните идват от проучване, направено сред 1000 пълнолетни жени. Изводът е на база на анализ на отговорите, при които 4% признават, че те самите са били жертва на изнасилване, а 29% - че познават такава жертва. За 89% от анкетираните проблемът е или много сериозен или сериозен. Интересни са и реакциите на жертвите според това проучване. По-малко от една трета са съобщили в полицията за сполетялото ги, не всички са споделили и с най-близките си. В 76% от случаите насилникът е познат на жертвата. Според социолозите няма защитена територия – случва се в дома, на публични и на работни места. Проблемът има и медицински характер, защото в 65% от случаите мъжът е бил с някакъв вид психични отклонения, а в 24% - със сексуални.", "date": "2018.10.30", "title": "Всяка пета жертва на изнасилване убита"}
{"url": "https://www.monitor.bg/bg/a/view/preslava-pee-detski-pesnichki-v-you-tube-kanal-148224", "text": "Стари хитове, нови парчета и детски песнички за дъщеря си Паола – това събра на едно място поп-фолк фурията Преслава в своя YouTube канал. Той фигурира от броени дни, като засега звездата на „Пайнер“ е събрала едва около 1000 последователи, което бледнее на фона на 690 хилядите й фенове в социалните мрежи. За справка, тя е първенец сред родните знаменитости, като естрадната прима Лили Иванова може да се похвали с 240 хиляди последователи във Фейсбук. Изпълнители като Влади Ампов-Графа и Любо Киров не са чукнали и 100 хиляди. Каналът на колежката им от лекия жанр все още се разработва, тъй като стартира с малък брой клипове, които периодично се разрастват. Очаква се броят на последователите да нарасне главоломно и чаровната брюнетка да се нареди сред най-оборотните инфлуенсъри. Засега певицата е развила няколко отделни плейлиста – официални видеоклипове, песни с вграден текст, лайв чатове с почитатели и кадри от концерти и събития. В първия фигурират и разговори на меломаните не само с Преслава, а и с Краля на поп-фолка Азис и ромската перла Софи Маринова. В едно от видеата гласовитата добричлийка пътува с дъщеричката си и издава, че бебето обича да се вози като средство за бързо приспиване. намигна тя. Красавицата демонстрира и умело изпълнение на детски песнички, сред които „Жаба жабурана“ и любимата й „Арам Зам Зам“. Междувременно Преслава избягва да коментира болезнената тема, че мнозина я заклеймиха за лоша майка. Че 34-годишната майка неглижира грижите за първородната си рожба се заговори, тъй като две седмици след раждането тя поднови клубните си участия и периодично пуска снимки в социалните мрежи от разходки в планината, изкачване на върхове и дори каране на ATV. Някои от феновете на певицата я подкрепят, докато други смятат натоварването й като потвърждение на наскоро появилата се теория, че се е доверила на сурогатна майка и затова се е скрила в Турция през последните дни от евентуалната си бременност. Припомняме, че изпълнителката на „Обратно в играта“ дари любимия си - бизнесмена Павел Лазаров, с момиченце в средата на септември. Двойката нарича наследницата си Малечка Палечка. Името Паола е личен избор на звездната майка, а таткото първоначално искал дъщеря му да се казва по друг начин.", "date": "2018.10.30", "title": "Преслава пее детски песнички в YouTube канал"}
{"url": "https://www.monitor.bg/bg/a/view/79-ot-bylgarite-sa-protiv-ednopolovite-brakove-148265", "text": "79% от българите са против еднополовите бракове, показва проучване на Pew Research Center. 32% на сто от сънародниците ни пък са склонни да приемат мюсюлмани като роднини, а всеки втори е готов да приеме евреи като членове на семейството си. От изследването става ясно още, че по-малко от половината население на страните от Централна и Източна Европа би желало да приеме мюсюлмани в дома си. Освен това държавите в тези региони е по-малко вероятно да подкрепят еднополовите бракове, отколкото страните в западната част на стария континент. В същото време християнството играе по-важна роля в живота на тези, които са в Централна и Източна Европа. 66 на сто от българите смятат, че християнството има съществена роля за тях. Почти същият е и процентът на сънародниците ни, които смятат, че народът ни не е съвършен, но културата ни е по-добра от тази на другите членки на ЕС. „Желязната завеса, която някога е разделяла Европа, може отдавна да е изчезнала, но сега континентът е разделен от ярките различия в обществените нагласи към религията, малцинствата и социалните въпроси като гей брака и законния аборт“, се посочва в анализа. Проучванията в нагласите на хората от стария континент са продължили 3 години и са обхванали около 56 000 възрастни в 34 страни.", "date": "2018.10.30", "title": "79% от българите са против еднополовите бракове"}
{"url": "https://www.monitor.bg:443/bg/a/view/vodjat-turisti-v-severna-bylgarija-s-bel-muj-i-vina-148259", "text": "С традиционното ястие „Бел муж“ и каберне ще привличаме туристи в Северна България, стана ясно при посещението на министъра на туризма Николина Ангелкова във Враца. Тя заедно със земеделският си колега участваха в обществено обсъждане на 12-те винено-кулинарни дестинации в страната. Двете дестинации в региона са Мизия и Златия. Първата включва Оряхово, Плевен, Свищов и Русе. Включените туристическите обекти са 8, а емблематичните направлението са парк Ивановски скални църкви, парк Кайлъка, античния град Улпия Ескос и пещерата Орлова чука. Част от дестинацията са и характерните кулинарни предложения просеник, качамак, ястия от речна риба и вино Каберне от Дунавската равнина. Дестинация Златия включва Враца, Монтана и Видин и има 9 туристически забележителности, сред които пещерата Леденика, Черепишкия манастир, Белоградчишките скала, пещерата Магура и крепостта Баба Вида. Част от дестинация Златия са и характерните за региона предложения като ягоди от Берковица, ястието „Бел муж“ от Белоградчик и вино Гъмза. България продължава да се развива с устойчиви темпове като предпочитана туристическа дестинация. „За трета поредна година бележим ръст с около 5,5 %.Надявам се с такива темпове да приключим годината, което ще ни нареди в Топ 5 на устойчивите дестинации, според класацията на Световната организация по туризъм“, обяви още министърът. „В организираните срещи досега участваха над 400 представители на туристическия бранш, както и винопроизводители.Наш ангажимент е да се изработят тематични дигитални карти, които ще бъдат включени в приложението „Аз обичам България“ – каза още министър Порожанов.", "date": "2018.10.30", "title": "Водят туристи в Северна България с „Бел муж“ и вина"}
{"url": "https://www.monitor.bg:443/bg/a/view/s-20-mln-leva-ot-borsata-sin-cars-shte-pravi-e-mobili-148255", "text": "Πpoизвoдитeлят нa пъpвaтa бългapcĸa cyпepĸoлa Ѕіn Саrѕ Іntеrnаtіоnаl, плaниpa дa излезе нa фoндoвата борса y нac. Цeлтa нa ĸoмпaниятa e дa нaбepe финaнcиpaнe, зa дa нaвлeзe нa пaзapa на електромобили. Ѕіn Саrѕ, която се бори с марки като Porsche, Aston Martin и Maserati, иска да набере 20 млн. лева от първично публично предлагане (IPO) на Българската фондова борса (БФБ) следващата година, cъoбщaвa Вlооmbеrg. Собственикът на компанията Росен Даскалов планира да предложи около 40% от акциите на специално създадено за целта дружество, което ще има за цел да финансира производството на малките изцяло електрически автомобили. \"Целта ни е да продаваме мултифункционален малък градски автомобил, който да се ползва за куриерски доставки, таксиметрови услуги и превози“, коментира 47-годишният Даскалов в интервю за изданието. SIN Cars очаква годишни приходи от продажби за 2018 г. в размер на 2,3 млн. долара. Тя произвежда около 50 специални състезателни автомобила годишно за клиенти в САЩ, Южна Америка и Австралия. \"Мечтата ми е да правя по 30-40 коли на ден, което е реалистично за пазара, в който се фокусираме – големите градове в Европа“, коментира Даскалов.", "date": "2018.10.30", "title": "С 20 млн. лева от борсата Sin Cars ще прави е-мобили"}
{"url": "https://www.monitor.bg:443/bg/a/view/gerb-uspeshnite-politiki-iznervjat-bsp-148258", "text": "Условията за повишаване на растежа в икономиката и успешната политика изнеряват и плашат БСП. Това коментира депутатът от ГЕРБ Александър Иванов на  брифинг в НС в отговор на нападките на БСП срещу управяляващите.  \"Не очаквам от хора, които три пъти са фалирали държавата и направиха заплатите 2 долара, да имат познания по основи на икономичекстата терия и как се формират приходите в бюджета\", каза той.  По думите му приходите в бюджета се събират чрез изсветляване на икономиката. В тази връзка контрабандата от 35 % през 2009 година е свита на 5 на сто.Това пък водило до допълнителни приходи от мита и акцизи. Според Иванов устойчивите условия за растеж и стабилност водят и до скок на БВП, които вече стига 110 млрд. лева. За последните три години пък средната заплата се увеличила три пъти.  \"Г-жа Нинова има слаби съветници\", каза още Иванов, който изтъкна още, че планираният ръст на икономиката е 4 %. Това изнервя нашите политически опоненти, а те стават все по-несдържани и крайни. Той припомни, че на последните частини местни избори из страната, БСП са получили много малки гласове, а този \"шамар\" все още отеквал в ушите на БСП.  Неговият колега Манол Манев отрече упреците на БСП и Кирнелия Нинова, че ГЕРБ хвърлят малкия си коалиционен на кучетата. ГЕРБ е последователен и всеки , който наруши закона заема своето място. ", "date": "2018.10.30", "title": "ГЕРБ: Успешните политики изнервят БСП"}
{"url": "https://www.monitor.bg:443/bg/a/view/bumashtina-ili-rodolubie-148269", "text": "Нормално е да възникват въпроси след всяка акция срещу корупционни практики. Най-същественият e каква е причината за тях и защо като е била известна от години , не е направено така, че те да бъдат прекратени. Още от зората на демокрацията се знае,че нашите сънародници, желаещи да получат българско гражданство, срещат трудности с получаването му. И не е Държавната агенция за българите в чужбина само тази, от която зависи кой да стане български гражданин. Никой не се съмнява и в патриотичния замисъл на нейното създаване. Няма да коментираме и нуждата от специални проверки, свързани със сигурността на страната ни. Основната причина е в усложняването на получаването на документа с излишна бумащина. Тя дава възможност за корупционно посредничество. И вместо да бъдат насочени усилията в прекъсването на тези възможности, през изминалите десетилетия те са били увеличени с нови звена и изисквания към искателите на гражданство. А решението не е сложно – то е в електронното придвижване на документите между отделните институции. Не е нужно да се виси по опашки, да се попълват многобройни документи, да се чакат отговори от “чакащи друго” чиновници. Когато това се постигне, тогава няма да обсъждаме “кой колко е дал”, за да стане български гражданин, или защо само 5 % от получилите гражданство, остават в страната ни. А ще посочваме и ще се радваме на успехите на завърналите се в лоното на българщината.", "date": "2018.10.30", "title": "Бумащина или родолюбие"}
{"url": "https://www.monitor.bg:443/bg/a/view/ban-kysa-sporazumenieto-s-nimh-148266", "text": "Българската академия на науките (БАН) се оттегля от споразумението с Националния институт по метеорология и хидрология (НИМХ). Това стана ясно от отворено писмо на ръководството на БАН до образователния министър. Причината е несъгласие на Академията с част от заложените промени в проектозакона за държавния бюджет за 2019 г. След дълъг спор между БАН и НИМХ, както и протести и заплахи за спиране на прогнозата за времето, миналия месец те подписаха споразумение с просветното министерство. В него се предвижда НИМХ да излезе от структурата на БАН с новия бюджет за 2019 г. Според Академията обаче залегналите текстове в преходните и заключителни разпоредби на проектозакона за държавния бюджет за догодина са силно притеснителни и противоречат на подписаното споразумение. Освен това част от параграфите, заложени в бюджета били противоконституционни и противозаконни и напълно обезсмисляли продължителните усилия на ръководните органи на БАН. В отвореното писмо от БАН призовават образователния министър Красимир Вълчев да предприеме спешни действия за отпадане на спорните за тях параграфи от проектозакона.", "date": "2018.10.30", "title": "БАН къса споразумението с НИМХ"}
{"url": "https://www.monitor.bg:443/bg/a/view/5-godini-zatvor-za-ruski-haker-148252", "text": "Кировският районен съд в Екатеринбург осъди участник от хакерската група Lurk, която е източвала средства от руски компании и е атакувала пощата на Хилари Клинтън Игор Маковкин.   Той е осъден на пет години общ режим и конфискация на имуществото му. Прокуратура поиска 7 години затвор.", "date": "2018.10.30", "title": "5 години затвор за руски хакер "}
{"url": "https://www.monitor.bg:443/bg/a/view/karanga-zagubi-dalaka-si-aut-e-za-polovin-godina-148254", "text": "Бившият нападател на ЦСКА Фернандо Каранга претърпя спешна операция на корема в Китай. В неделя той е играл за китайския „Хенан“ при успеха с 2:0 над „Бейджин Гуан“, но малко след мача е почувствал болка в коремната област. Каранга се е сблъскал с вратаря на противника, който го е ударил неволно. Бразилецът е опитал да продължи, но заради силни болки е бил принудително заменен. “След мача Каранга е почувствал силна болка в областта на корема. На момента е откаран в близка болница, придружен от своето семейство. При спешна операция е бил отстранен далакът му заради тежък вътрешен кръвоизлив, който е застрашавал живота му. В момента показателите му са в нормите и той вече е извън опасност”, съобщават от клубния му отбор на официалния си сайт. Бразилецът ще е извън терена около 6-7 месеца, а съпругата му Карла публикува в \"Инстаграм\" призив към Господ, без да разкрива подробности. Както е ясно, Фернандо Каранга бе сред любимците на феновете на ЦСКА, като това лято бе продаден за 4 милиона долара в Китай и така спомогна за плащането на „червената“ емблема.", "date": "2018.10.30", "title": "Каранга загуби далака си, аут е за половин година"}
{"url": "https://www.monitor.bg:443/bg/a/view/bg-konkurs-sybra-7000-risunki-ot-58-dyrjavi-148268", "text": "Рекордният брой 7000 рисунки от 58 държави успя да събере в София шестото издание на конкурса за детски творби „Малък Зограф“. Победителите в състезанието бяха наградени на официална церемония в галерия „Академия“, в присъствието на председателя на Фонд „13 века България“ Митко Тодоров, дипломатическия корпус, кмета на Копривщица и няколко дузини от младите творци. Голямата награда „Малък Зограф“ грабна 17-годишната румънка Йоана Валимареску. Наградите на фонд „13 века България“ пък бяха дадени след внимателен подбор от журито на две българчета на 5 и 14 години – Тайра Ахмед и Билян Османов. Наградите им връчи Митко Тодоров, който обяви, че вече са осигурени и галерии, в които ще бъдат изложени най-добрите рисунки. Със златни и сребърни медали от събитието си отидоха 36 млади творци. 194 от картините вече са дарени от „Малък Зограф“ на фонд „13 века България“, като част от тях ще бъдат дадени в детските отделения на болници в страната, стана ясно от думите на шефа на фондацията Иван Иванов.", "date": "2018.10.30", "title": "БГ конкурс събра 7000 рисунки от 58 държави"}
{"url": "https://www.monitor.bg:443/bg/a/view/stefan-vyldobrev-trygva-na-turne-s-plovdivskata-opera-148257", "text": "Стефан Вълдобрев и „Обичайните заподозрени“ ще прехвърлят летните страсти и по Коледните празници, като тръгват на мини-турне с проекта си \"По-полека symphony\". Той е съвместен с Пловдивската опера, под диригентството на Константин Добройков. Познатите стари хитове и любимите песни от новия албум на групата ще бъдат изпълнени в нов аранжимент от симфоничния оркестър, който ще пази гърба на Стефан Вълдобрев, Стоян Янкулов - Стунджи, Веселин Веселинов-Еко, Иван Лечев и Мирослав Иванов. След успеха на летните концерти на Античен театър - Пловдив, летните театри във Варна, Плевен и Велико Търново, посетени от над 6000 души, проектът ще гостува в родния град на Вълдобрев – Стара Загора на 12 декември; в Доходно здание в Русе на 17 декември, а заключителният концерт ще бъде на сцената на Народен театър „Иван Вазов“ в навечерието на коледните празници – 21 декември.", "date": "2018.10.30", "title": "Стефан Вълдобрев тръгва на турне с пловдивската опера"}
{"url": "https://www.monitor.bg:443/bg/a/view/varna-ipotekira-opasni-sgradi-zaradi-remont-148250", "text": "Сградата на някогашната Софийска банка на ул. „Преслав“ 24 във Варна, която се руши от години и е един от най-емблематичните архитектурни паметници в града, може да бъде ремонтирана за сметка на общината до месец, ако собствениците й не пристъпят към нейното укрепване. Това заяви главният архитект на община Варна Виктор Бузев. Законът предвижда инвестираните в ремонта пари общината да си върне, като ипотекира сградата. „От януари са готови документите за строеж, укрепване и реставрация. Ако наследниците на сградата не започнат ремонта, предстои заповед на кмета за аварийни мерки въз основа на издаденото решение за строеж, за да се укрепи фасадата“, уточни Бузев. Той предположи, че заповедта вероятно ще бъде обжалвана пред съда и ще се прибегне до различни процедури и юридически хватки. Законът позволява изпълнението й до 3 години, но собствениците не могат да протакат този процес безкрайно. Дано сградата обаче издържи и природата се смили“, коментира още арх. Бузев. Двама инвеститори са заявили желание да работят по сградата и да възвърнат предишния й блясък. От общинския отдел „Културно наследство“ уточниха, че емблематичните сгради с издадени кметски заповеди за укрепване от собствениците са 32. Общо 140 сгради са с указания за аварийно обезопасяване. През тази година напълно бяха възстановени 5, а 13 са частично завършени в различни части на Варна. В момента се работи по реставрирането на други 3 сгради с историческо значение, 10 собственици не са изпълнили заповедите, а един казус е в съдебна фаза. Някогашната Софийска банка във Варна е построена през 1922 г. Проектирана е от известния варненски архитект Дабко Дабков, а уникалната скулптурна украса на покрива й е дело на Кирил Шиваров. Сградата е част от емблематичния силует по улица „Преслав”, който е бил лице на града още в края на XIX и началото на XX век. Дълго време общинската администрация издирва собствениците, които живеят в чужбина. Последният известен собственик на архитектурния паметник е дружеството „Оувърсийс дивеломпмънт“, в което с равни дялове участват двама гръцки граждани. През септември се появи обява, с която местна фирма за недвижими имоти предлагаше за продажба архитектурния паметник за 900 000 евро.", "date": "2018.10.30", "title": "Варна ипотекира опасни сгради заради ремонт"}
{"url": "https://www.monitor.bg:443/bg/a/view/norvegija-i-velikobritanija-sys-sporazumenie-za-sled-brekzit-148267", "text": "Британските граждани, живеещи в Норвегия, и норвежките граждани, живеещи във Великобритания, ще имат правото да запазят местожителството си дори и да не бъде постигнато споразумение за Брекзит. Това казаха министър-председателките на двете страни, предаде Ройтерс. \"Премиерът Мей и аз се споразумяхме, че Норвегия и Обединеното кралство ще приемат всеобхватно споразумение за правата на гражданите\", каза норвежката министър-председателка Ерна Сулберг. Норвегия е извън ЕС, но е в по-широката Европейска икономическа зона за свободна търговия и свободно движение на хора. Британските граждани в Норвегия \"ще имат същите възможности след март 2019 г., каквито са имали преди\", каза тя. Мей, която е на посещение в Осло, каза, че поема същия ангажимент към норвежките граждани. \"Каквото и да стане, потвърждаваме, че хората от Свободната икономическа зона, норвежките граждани и другите, които живеят в Обединеното кралство и които са направили избор да бъдат в Обединеното кралство, ще могат да останат в Обединеното кралство. Искаме да останат\", каза Мей. Също така британският премиер повтори позицията си по въпроса за нов референдум за еврочленството на Великобритания. \"Няма да има втори референдум за Брекзит\", каза Мей на заседание на Северния съвет, проведено в норвежкия парламент.", "date": "2018.10.30", "title": "Норвегия и Великобритания със споразумение за след Брекзит"}
{"url": "https://www.monitor.bg:443/bg/a/view/ministyr-petkov-nad-90-ot-decata-ot-specializiranite-institucii-veche-sa-v-centrove-za-nastanjavane-ot-semeen-tip-148244", "text": "“Това, което виждаме тук е доказателството за смисъла на един процес, който България започна през 2010 г. – деинституционализация на грижата за деца. Тези деца, които живеят вече осем години, са променили начина си на живот благодарение на това, че е създаден модел на грижа, който е много близък до семейния”, каза при посещението си в Кюстендил министърът на труда и социалната политика Бисер Петков. Той заедно с председателят на Държавната агенция за закрила на детето Елеонора Лилова посетиха центровете за настаняване от семеен тип „Сияние“ в областния град. По думите на министър Петков над 90% от децата са изведени от специализираните институции и са в центрове за настаняване от семеен тип. Плановете на министерството са да се развият и социалните услуги за пълнолетни лица. „В момента Държавната агенция за закрила на детето, заедно с експерти подготвяме новата национална стратегия за детето 2019- 2030 г. Тук виждаме един модел, който показва, какви трябва да бъдат нашите цели по отношение на социалните услуги в България”, коментира и председателят на Държавната агенция за закрила на детето, Елеонора Лилова. От своя страна министър Петков обяви още, че стриктно се изпълняват поетите ангажименти по плана за приемане на законодателство за хора с увреждания. „Ние, като правителство, работим по план за действие по приемане на законодателство за хора с увреждания, стриктно изпълняваме поетите ангажименти, сроковете и датите, които сме разписали”, каза още в Кюстендил министър Петков.", "date": "2018.10.30", "title": "Министър Петков: Над 90% от децата от специализираните институции вече са в центрове за настаняване от семеен тип"}
{"url": "https://www.monitor.bg:443/bg/a/view/kyrticata-spira-metroto-v-centyra-za-uikenda-148248", "text": "Метрото между станциите „Сердика“ и „Васил Левски“ ще бъде спряно през уикенда. Причината е, че тунелопробивната машина, която кърти за третия лъч на метрото, ще мине под действащите тунели на Линия 1, съобщиха от Столичната община. „Ще бъде създадена временна организация на движение на метровлаковете, която предвижда да бъде спряно движението на влаковете на метрото между метростанциите ”Сердика” и „Васил Левски”. В участъка ще бъде организирана заместваща автобусна линия“, обясниха от „Московска“ 33. Кметът на София Йорданка Фандъкова ще инспектира в сряда проекта за разширение на третия лъч на метрото. В момента се изгражда два етапа на третата линия на метрото бул. „Владимир Вазов - Орлов мост - НДК - Красно село - Овча купел”, с дължина 12 км и 12 метростанции. Изградени са над 4 км от двупътния тунел на метрото. Третият лъч е включен в Оперативна програма „Транспорт и транспортна инфраструктура” 2014 – 2020 г. с местно съфинансиране от Столична община. При откриването на третия лъч на метрото се очаква 500 хиляди пътници дневно да използват подземния превоз. С новата метроотсечка пътният трафик ще бъде намален с 30%. По линиите на новото метро ще се движат и нови влакове, които ще могат да се управляват без машинист. Третата линия ще има връзки с над 55 автобусни и тролейбусни спирки.", "date": "2018.10.30", "title": "Къртицата спира метрото в центъра през уикенда"}
{"url": "https://www.monitor.bg:443/bg/a/view/london-seche-moneta-za-brekzita-148242", "text": "Великобритания ще отсече нова монета от 50 пенса, за да отбележи „развода си” с Евросъюза следващата година. Кралският монетен двор заяви, че има традиция с отбелязването на историческите моменти. Новата монета ще е на разположение през пролетта на 2019 г. Великобритания ще отбележи напускането на ЕС с възпоменателна монета идната година, съобщи вестник \"Сън\", цитиран от Асошиейтед прес. Според вестника министърът на финансите Филип Хамънд ще обяви пускането на специалната монета от 50 пенса (64 цента) при речта си в парламента за бюджет 2019 година по-късно във вторник. Върху монетата ще е изписано \"Приятелство с всички народи\", вдъхтовено от Томас Джеферсън, и тя ще бъде пусната на 29 март, когато Великобритания трябва да напусне 28-членния съюз след 45 години членство в него.Противниците на Брекзит не бяха впечатлени от жеста и много бързо напълниха социалните мрежи с шеги, много от които са насочени срещу отрицателното въздействие, което напускането на ЕС може да има върху британската икономика. Депутатът от опозиционната Лейбъристка партия Уес Стрийтинг написа в Туитър: \"Правителството ще представи новата монета от 50 пенса след Брекзит\" над снимка с монета от 1 британска лира, която в момента струва два пъти повече.  ", "date": "2018.10.30", "title": "Лондон сече монета за Брекзита"}
{"url": "https://www.monitor.bg:443/bg/a/view/valverdu-az-ostavam-ot-agasi-zavisi-dokoga-e-s-nas-148249", "text": "Треньорът на Григор Димитров Дани Валверду обясни пред ATP Tennis Radio как се е стигнало да привличането на Андре Агаси и каква ще е ролята на легендата в подготовката на най-добрия ни тенисист. Той разказа и за своята съдба, като уточни че остава в тима и запазва лидерската си позиция в него. Гришо играе в сряда с Роберто Баутиста Агут (Исп) първия си мач от последния \"Мастърс\" турнир - в Париж. „Говорихме с отбора. Мисля, че присъствието на някой като Андре наоколо е изключително попълнение към екипа ни, каза Валверду. - Той е човек, който може да помогне с много неща както на корта, така и извън него. Страхотен човек е и е удоволствие да е наоколо. Аз взех решението да се свържем с него и да видим дали иска да помогне и за щастие той се съгласи. Изцяло от Андре зависи колко време ще остане. Григор не искал от него да поема никакви ангажименти. Разбира се, колкото повече време остане, толкова по-добре. В предсезонната подготовка ще прекараме време в Монако с Андре или някой друг. Аз обичам да играя с Григор и оставам със сигурност. Идването на Андре помага за решаването на проблемите, аз съм лидерът на този отбор.“ \"Последните две седмици бяха изпълнени с върхове и падания, но така беше през цялата втора половина от сезона, добави още Валверду. - Работим обаче върху това Григор да върне увереността си. Дори и седмицата да не е добра, ще работим здраво през ноември и декември.“", "date": "2018.10.30", "title": "Валверду: Аз оставам, от Агаси зависи докога е с нас"}
{"url": "https://www.monitor.bg:443/bg/a/view/borjat-svlachishtata-po-pytishtata-syy-140-mln-lv-148240", "text": "140 млн. лв. са предвидени в бюджета на Агенция „Пътна инфраструктура“ за 2019 г. за свлачища по републиканската пътна мрежа. Това съобщи в Габрово министърът на регионалното развитие и благоустройството Петя Аврамова. В бюджета на агенцията за следващата година са заложени около 200 млн. лв. приходи от винетни такси. За тежкотоварни автомобили винетките ще важат до 16 август 2019 г., от когато влиза в действие тол системата и водачите им ще плащат тол такса. Други над 200 млн. лв. са планирани в републиканския бюджет от тол такси. Тези средства ще бъдат прехвърлени на АПИ за ремонт и изграждане на пътища. Имаме готовност за зимното поддържане, каза още регионалният министър. За областите, за които процедурите за избор на нови изпълнители не са приключени, договорите със сегашните фирми ще бъдат анексирани. В опорните пунктове са резервирани необходимите химикали. На прохода Шипка, като един от по-натоварените, ще има денонощно дежурство, така че по всяко време на денонощието да има информация за пътната обстановка. В отговор на въпрос регионалният министър обясни, че целта на промените в Закона за регионалното развитие е регионите в България да се развиват еднакво и да няма отлив от един регион в друг, както е в момента в Северна България. Ще се в посока развитието й да е еднакво с това на Южна България. Една от мерките, които се планират, е доизграждането на магистрала „Хемус“. Бизнесът търси добри пътища. Ние сме длъжни да ги осигурим. Инфраструктурата и пътищата трябва да изпреварят демографските процеси, за да останат хората там, където живеят, и да имат добра инфраструктура, по която да се движат. Инвестираме в Северна България. Вертикалните отсечки са не по-малко важни от магистралните, които свързват България, посочи министър Аврамова. АМ „Русе-Велико Търново“, скоростният път „Видин – Ботевград“ и обходът на Габрово, заедно с тунела под връх Шипка, са едни от важните проекти, по които се работи и които са важни за развитието на Северна България. Строителството на обходния път на Габрово се движи с добри темпове, но има малко забавяне заради намерени археологически находки и изкопни дейности. Работи се по четири от общо петте участъка на пътя. Последният, заедно с тунела под връх Шипка, е с индикативна стойност 520 млн. лв.", "date": "2018.10.30", "title": "Борят свлачищата по пътищата със 140 млн. лв."}
{"url": "https://www.monitor.bg:443/bg/a/view/asanj-struval-6-mln-na-ekvador-148245", "text": "Основателят на Уикилийкс Джулиан Асанж трябва да си плаща за използването на интернет, за храната си и да чисти след котката си в еквадорското посолство в Лондон. Това реши съд в Еквадор. Беглецът трябва да плаща за прането на дрехите си и сам да си почиства банята. Еквадорски съдия заяви, че досега Асанж е струвал на Еквадор 6 млн. долара. Според АП връзките на Асанж с външния свят са прекъснати заради неотдавнашната му активност в социална медия, в която той критикуваше ареста на каталунския сепаратистки лидер Карлес Пучдемон. Четиридесет и шест годишният астралиец намери убежище в посолството на Екдавор, за да избегне екстрадицията към Швеция, където бе издирван за обвинения за изнасилване и сексуално посегателство, които той отрича. Той се страхува, че ако бъде арестуван там, ще бъде екстрадиран и съден в САЩ за публикуването през 2010 г. на военни и дипломатически секретни документи. Бившият президент на Еквадор Рафаел Кореа хвалеше работата на Асандж, но настоящият президент Морено нарича Асанж \"хакер\" и иска от него да не се бърка в политиката.", "date": "2018.10.30", "title": "Асанж струвал $6 млн. на Еквадор"}
{"url": "https://www.monitor.bg:443/bg/a/view/sgradi-s-nad-200-parkomesta-s-transportno-prouchvane-148246", "text": "Обществените и частни сгради с над 200 места за паркиране и гариране ще са длъжни да извършат транспортно проучване за натоварване на уличната мрежа и градската среда от трафик, породен заради изграждането им. Това предвижда проект за промени в Наредбата за планиране и проектиране на комуникационно-транспортната система на урбанизираните територии, публикувана за обществено обсъждане, информира МРРБ. Целта е да се проучи допълнителното натоварване на уличната мрежа и градската среда от трафика, който ще се привлече в даден район от изграждането на нови обекти, за които са предвидени повече от 200 паркоместа. Освен за нови, задължението ще важи и при надстрояване, пристрояване и промяна на предназначението на съществуващи сгради, които биха довели до създаване на повече от 200 места за паркиране и ще натовари значително уличната мрежа и градската среда. Наредбата има за цел да регламентира комфорта на гражданите с въвеждането на механизъм за предварително транспортно проучване, което ще се взема предвид от органа, компетентен да одобри инвестиционния проект. Общинските съвети в общините ще могат да разработят изисквания за определяне на обхвата и съдържанието на проучването за нови обекти с необходими или предвидени повече от 200 места за паркиране и гариране. Започналите до влизане в сила на наредбата производства по съгласуване и одобряване на инвестиционни проекти и издаване на разрешения за строеж се довършват по реда на тази наредба. За започнато производство по съгласуване и одобряване на инвестиционен проект и издаване на разрешение за строеж се смята внасянето на инвестиционния проект за съгласуване и одобряване. Наредбата и мотивите към нея са публикувани на интернет страницата на Министерството на регионалното развитие и благоустройството и в Портала за обществени консултации. Заинтересованите лица могат да изразят становищата си в 14-дневен срок.", "date": "2018.10.30", "title": "Сгради с над 200 паркоместа с транспортно проучване"}
{"url": "https://www.monitor.bg:443/bg/a/view/hamiltyn-shumaher-e-naj-velikijat-148251", "text": "Люис Хамилтън, който спечели с \"Мерцедес\" петата си титла във Формула 1 по време на Гран при на Мексико, отговори на хвалбите, с които беше засипан след успеха. \"Аз никога не съм се смятал за най-добрия, каза британецът. - Разбира се зная на какво съм способен, зная възможностите си. Но още като дете баща ми казваше, че резултатите на пистата трябва да говорят за мен. Това се опитвам и да правя. Михаел Шумахер е далеч напред по броя на победите - цели 91 и си остава най-великият пилот в историята. Всъщност не съм си и мислил, че ще се опитам да го догоня по този показател. Не зная дали имам шанс да спечеля повече стартове от него, но ще се постарая да се вложа на максимум. Пред мен има още дълъг път и се надявам да се приближа колкото мога до неговите рекорди.\" В момента Хамилтън има 68 победи, а титлите на Шумахер са с 2 повече от неговите - 7. Организаторите на Гран при на Мексико пък отчетоха, че състезанието на пистата \"Братя Родригес\" и било наблюдавано от 135 407 души на живо и от общо 330 000. Това го прави второто най-посетено за сезона след Гран при на Великобритания. За първите 3 години от 5-годишния договор пистата изби 12 пъти инвестицията за реновирането й от местното правителство. Освен това създаде 31 600 работни места и имаше икономическо влияние на стойност 1,3 милиарда долара върху Мексико, сочат официалните данни. По тази причина организаторите получиха похвала лично от директора на Формула 1 Рос Браун. \"Това състезание е пример за това, което искаме да виждаме на всяка една писта. Тук има правилното съотношение между състезателна тръпка и развлечение\", коментира Браун. Въпреки положителните цифри, крайното решение за удължаването на договора е в ръцете на новоизбрания президент Андрес Мануел Лопес Обрадор, който ще изпълнява функциите си от 1 декември.", "date": "2018.10.30", "title": "Хамилтън: Шумахер е най-великият"}
{"url": "https://www.monitor.bg:443/bg/a/view/dunav-mahna-oshte-dvama-chujdenci-148243", "text": "Ръководството и треньорският щаб на „Дунав“ продължават с масовото разчистване на играчи преди зимната пауза. Русенци се разделиха с още двама чужденци, след като в понеделник показаха вратата на Глаусио да Силва. Нападателят пристигна в Русе през лятото и записа 8 мача, а „драконите“ го изпратиха без претенции след като договорът бе прекратен по взаимно съгласие. Вчера пък от отбора показаха изхода на Едуардо Гелен – Дуда и Сами Бен Еша. Двамата, досущ като Да Силва, бяха част от лятната селекция, но изиграха само по една официална среща. Според разпространената от клуба информация, „Дунав“ се е разделил и с тях по взаимно съгласие. В следващия кръг русенци посрещат „Витоша“ (Бистрица) в опит да запишат нова победа след домакинския успех над „Локомотив“ (Пловдив) в 11-я кръг на Първа лига. Двубоят между дванадесетия и десетия в първенството е в събота от 12:30 часа на стадиона в Русе.", "date": "2018.10.30", "title": "\"Дунав\" махна още  двама чужденци"}
{"url": "https://www.monitor.bg:443/bg/a/view/zmijsko-kylbo-ot-topaktiori-v-piesa-na-pintyr-148239", "text": "Ако досега малцина са подозирали, че зам.-директорът на Сатиричния театър Николай Младенов е режисьор, тъй като се е занимавал основно с независими проекти в нетрадиционни пространства, то след премиерата на „Стари времена“ от Харолд Пинтър тази вечер за него може би ще се заговори като за едно от възходящите имена в младата режисьорска топлиста. Младенов е поставил пиесата на британския нобелист на сцена „Методи Андонов“ в Сатирата като доста зловеща енигма за „шегите“, които си правят с нас паметта и споменът, за деформациите, които времето дълбае върху човешкото съзнание. Че хамелеонствата на времето са ключови за разчитането на този текст се усеща още в първата сцена от спектакъла: Дийли, героят на който е свалил от китката си, докато заедно със своята съпруга (Албена Павлова) очакват нейната някогашна единствена приятелка (Ана Вълчанова) да дойде на гости. От този привидно незначителен всекидневен казус като змийско кълбо се заплитат типично пинтъровските въпроси – как едно и също събитие в миналото се трансформира в ума и спомените на различни хора; сменят се и се преливат една в друга самоличностите на персонажите; редуват се трудно различими едно от друго минало и настояще, въображаемо и реално случило се... В този едва загатнат любовен триъгълник избуяват завист, съжаление за несбъднатото, бесен реваншизъм, насилие – може би само мислено, а може би и действително извършено... Атмосферата в хола на Дийли и Кейт натежава от многозначителни паузи, недоизказаност, отронени полуистини, които е възможно само наполовина да се дешифрират, затова и всеки зрител навярно ще си има (или пък не) свое тълкуване за тях. Режисьорът се е доверил на великолепно актьорско трио: Ана Вълчанова – предизвикателна, бъбрива и секси, Баненкин – безапелационен в обезоръжаващата си непринуденост и особено Албена Павлова, чиято героиня уж е вяла, отнесена и податлива на влияния – като бял лист, върху който или я моделират като мека глина, докато тя накрая не прояви неподозирана злост и жестокост... В представлението има всичко, което може да се очаква от добра постановка по Пинтър: съспенс, мистерия, усещане за надвиснала заплаха, излъчвана от неподдаващите се на лесна категоризация персонажи. Или както немският критик Георг Хензел казва за автора: „При него човек пребивава в сигурността на несигурното: в най-добрия случай той нищо не разбира и все пак разбира всичко“. И ако това не е типичната епидермална комедия, събуждаща жизнерадостен кикот, каквато някои задължително търсят в репертоара на сатириците, нека не забравяме, че локацията е камерната зала, отредена за експериментални и по-нетрадиционни проекти.  ", "date": "2018.10.30", "title": "Змийско кълбо от топактьори в пиеса на Пинтър"}
{"url": "https://www.monitor.bg:443/bg/a/view/real-uvolni-lopetegi-na-krachka-ot-antirekord-148231", "text": "„Реал“ (Мадрид) очаквано уволни треньора си Хулен Лопетеги. С единодушно решение на Борда на директорите испанският спец бе освободен, като ще получи неустойка от 12 милиона евро. На изпроводяк Лопетеги благодари за възможността да бъде начело на „Реал“ и отказа да обвинява никого за слабата форма на тима. Вече бившият треньор излезе в челните позиции на печална класация на най-кратко работилите на \"Бернабеу\" специалисти в последните близо 90 години. 52-годишният Лопетеги ръководи гранда само 14 мача, преди да бъде освободен. Най-краткия престой е имал Антонио Камачо, който беше уволнен след едва шест срещи през 2004 година. За освобождаването на бившия селекционер на Испания се заговори още след загубата от „Леванте“, но разгромът с 1:5 срещу „Барселона“ беше капката, която преля чашата на търпението. Към антирекорд се е запътил и президентът на „Реал“ Флорентино Перес, който уверено върви към „постижение“ на легендарния бивш бос на клуба Сантяго Бернабеу, на чието име е кръстен клубният стадион на „белия балет“. Рекордът е за брой сменени треньори. След уволнението на Хулен Лопетеги бройката при Перес достигна 13 за 15 години и половина начело клуба, като временно отборът ще бъде воден от наставника на втория тим Сантяго Солари. Бернабеу е назначил общо 16 треньори в историята за срок от 34 години по време на управлението си, а в 14 от тях начело на тима бе Мигел Муньос – от 1960 до 1974 година. Черната статистика обаче едва ли тревожи Флорентино Перес, който в момента има за приоритет да доведе начело на тима Антонио Конте. Италианецът е тотален фаворит за треньорския пост, но финансов спор бави официалното му назначаване. Основната пречка са 10 милиона евро, които Конте ще загуби като неустойка от „Челси“, ако поеме друг клуб преди края на сезона. Спецът се надяваше „Реал“ да покрие сумата, но засега Перес отказва да го направи.", "date": "2018.10.30", "title": "„Реал“ уволни Лопетеги на крачка от антирекорд"}
{"url": "https://www.monitor.bg:443/bg/a/view/vezenkov-pomaga-na-sinite-s-pobeda-nad-aris-148234", "text": "Гръцкият „Арис“ гостува утре на „Левски Лукойл“ в турнира за Купата на ФИБА-Европа след загуба от „Олимпиакос“ с 64:68. Българският национал Александър Везенков започна като титуляр за „Олимпиакос“ и игра 22:24 минути срещу бившия си тим „Арис“, в който бяха първите му стъпки в големи баскетбол. Той помогна за успеха със 7 точки, 8 борби и 1 асистенция. Домакините засвидетелстваха уважението си към българското крило и преди началото на двубоя Везенков получи букет от клубното ръководство на „Арис“, както и много аплодисменти от феновете. От „Левски Лукойл“ пък се надяват на подкрепата на своите привърженици в мача срещу „Арис“, който е утре вечер от 19 ч. в зала „Универсиада“. „С подкрепа от трибуните се надяваме да продължим победната серия след двата категорични успеха пред своя публика срещу „Днепър“ и „Катая\", се казва в съобщение на страницата във Фейсбук на „сините“. В „Универсиада“ се очаква и солидна гръцка агитка от фенове на „Арис“.", "date": "2018.10.30", "title": "Везенков помага на „сините“ с победа над „Арис“"}
{"url": "https://www.monitor.bg:443/bg/a/view/teatyryt-i-muzikata-v-karikaturi-ot-30-dyrjavi-148241", "text": "Изложба карикатури с тема „Театър и музика“ се открива в четвъртък, 1 ноември, от 18.00 часа в галерия „България“ в Софийската филхармония на ул. „Бенковски“ 1. Атрактивната експозиция, която ще може да се види до 20 ноември, съдържа избрани карикатури от фонда на Международния карикатурен конкурс Humour a Gallarate, Италия. Със 130 работи в София ще бъдат представени 116 автори от 29 държави. Humour a Gallarate в момента е най-престижният ежегоден конкурс в този жанр в Италия, който вече има 23 издания, провеждани в 50-хилядния град Галарате близо до Милано. Атрактивната експозиция, която ще може да се види до 20 ноември, съдържа избрани карикатури от фонда на Международния карикатурен конкурс Humour a Gallarate, Италия. Със 130 работи в София ще бъдат представени 116 автори от 29 държави. Humour a Gallarate в момента е най-престижният ежегоден конкурс в този жанр в Италия, който вече има 23 издания, провеждани в 50-хилядния град Галарате близо до Милано.  ", "date": "2018.10.30", "title": "Театърът и музиката в карикатури от 30 държави"}
{"url": "https://www.monitor.bg:443/bg/a/view/ninova-bylgarija-vyrvi-nazad-148232", "text": "България върви назад. Това коментира лидерът на БСП Корнелия Нинова на редовната седмична пресконференция на левицата, а поводът са акциите в ДАБЧ, ареста на семейство Баневи, отношенията в коалицията между ГЕРБ и ОП, протестите на майките с деца с увреждания, както и бюджета за 2019 година. Относно ареста на шефа на ДАБЧ Петър Харалампиев, Нинова коментира, че ГЕРБ и Бойко Борисов хвърляли на кучетата по-малкия партньор в коалицията - Обединени патриоти, както постъпили и с Реформаторския блок. В тази връзка тя напомни за Петър Москов, който бе свален от поста на здравен министър.“ Когато види заплаха срещу правителството, Борисов хвърля отговорността върху малкия си партньор. Ще повярваме, че това е борба с корупцията, когато и големият партньор си понесе отговорността за това\", настоя Нинова. Лидерът на БСП разкритикува и правосъдния министър Цецка Цачева.. \"Чак днес Цачева се сеща за законови промени. Отново законът е виновен“, аргументира се тя. Соцлидерката обобщи, че с борбата с корупцията и задържането на олигарсите ГЕРБ хвърля прах в очите на хората и ЕК, защото наближава докладът на ЕК. Тя обвини премиера, че властта подхожда избирателно към олигарсите в борбата срещу корупцията. \"На едните повдигаш отговорност, на другия му правиш специален закон, за да му опростиш 58 млн. И на другия му даваш 43 млн. за дупката\", каза Нинова и назова имената на социалистът Георги Гергов и на шефа на КРИБ Кирил Домусчиев. БСП разкритикуваха и бюджета за догодина, който управляващите определиха като един от най-амбициозните. Според червените и Нинова хвалбите били за сметка на увеличаването на данъците. „Това е запушване на дупки, решаване на парче, в него няма нито една промяна\", обясни Нинова, според която най-засегнати от бюджета ще са младите и възрастните хора. Следващият понеделник БСП ще направят широко обществено обсъждане на алтернативния си бюджет, който щял да бъде внесен и в Народното събрание.", "date": "2018.10.30", "title": "Нинова: България върви назад"}
{"url": "https://www.monitor.bg:443/bg/a/view/majkyl-kijtyn-smenja-djoni-dep-na-ekrana-148228", "text": "Майкъл Кийтън ще влезе в роля, предназначена първоначално за Джони Деп. След като фенове на „Фантастични животни и къде да ги намерим“ изразиха недоволството си, че актьор със спорна слава през последните години ще участва във филм от вселената на Хари Потър, а на дневен ред стои въпросът дали екранният Джак Спароу ще се завърне дори в „Карибски пирати“, продуцентите и на друг филм решиха да прекратят професионалния си път със звездата. Става дума за лентата „Кралят на джунглата“, която ще се фокусира върху живота на Джон МакАфи – пионер в сферата на антивирусните софтуери и създател на компанията McAfee. Самият той всъщност е причината Деп да отпадне от каста. Според спекулации, публикувани от slashfilm.com, Макафи лобирал дълго пред продуцентите, за да не бъде изигран от звездата от „Чарли и шоколадовата фабрика“. Вместо него пък в „Кралят на джунглата“ ще изгрее именно Кийтън. Филмът ще бъде режисиран от Глен Фикара и Джон Рекуа. Според запознати, в актьорския състав влиза и Сет Роугън, за когото играта във филм за технологичен гений не е новост. Припомняме, че той влезе в ролята на Стив Возняк в биографичната лента за Стив Джобс на Universal Studios. „Кралят на джунглата“ обаче няма да следва стриктно логиката на жанра, като ще заложи повече на черния хумор.", "date": "2018.10.30", "title": "Майкъл Кийтън сменя Джони Деп на екрана"}
{"url": "https://www.monitor.bg:443/bg/a/view/tomislva-donchev-sledvashtata-godina-shte-byde-reshavashta-za-bydeshteto-na-es-148233", "text": "Следващата година ще бъде решаваща за бъдещето на Европейския съюз. Tова коментира вицепремиерът Томислав Дончева от Букурещ  на организираната от румънското правителство конференция „Приобщаваща Кохезионна политика за Съюз, по-близък до нашите граждани“, съобщха от пресслужбата на кабинета.  По думите му се намираме на политически кръстопът, белязан от европейски избори през 2019 г., и трябва да решим от какъв Съюз имаме нужда.  Форумът се провежда в ключов етап на преговорите по предложенията за бюджет и законодателен пакет на ЕС за следващия програмен период 2021 – 2027 г. В контекста на този дебат Дончев призовал за намиране на баланс между нуждата да бъдат финансирани новите предизвикателства на ЕС и в същото време да бъдат запазени традиционните европейски политики. Той подчертал необходимостта стратегическите инвестиции да бъдат планирани дългосрочно и отвъд политическите цикли, да се гарантира необходимата предвидимост в следването на трайните европейски приоритети, но и нужната гъвкавост за преодоляването на непредвидени предизвикателства. По думите му в търсенето на баланси не трябва да се забравя, че Кохезионната политика на ЕС е нещо повече от счетоводни параметри, тя е обединяващата формула, която укрепва самия Съюз. .", "date": "2018.10.30", "title": "Томислав Дончев: Следващата година ще бъде решаваща за бъдещето на ЕС "}
{"url": "https://www.monitor.bg:443/bg/a/view/proizvodstvoto-na-vino-v-es-s-19-nagore-148237", "text": "В ЕС реколтата от грозде ще бъде с 19% повече от миналогодишната и се очаква да достигне 168,4 млн. хектолитра. Най-висок се очаква да бъде показателят в Италия (48 млн. хектолитра), Франция (46,4 млн. хектолитра) и Испания (40,9 млн. хектолитра), което отговаря на последните добри години за виното от гледна точка на обемите, сочи оценка на Международната организация по лозарство и винарство (OIV), цитирана от АФП. Очаква се тази година продукцията на лозаро-винарския сектор в света да се увеличи с 31 млн. хектолитра до общо 282 млн. хектолитра - едно от най-високите равнища от 2000 година, посочва организацията в комюнике. Прогнози за реколти над средното петгодишно равнище имат и Германия (9,8 млн. хектолитра), Румъния (5,2 млн. хектолитра), Унгария (3,4 млн. хектолитра) и Австрия (3 млн. хектолитра). За разлика от тях Португалия (5,3 млн. хектолитра) беше засегната от влага и мана, както и Гърция (2,2 млн. хектолитра), отчитат спад на производството в сравнение с миналата година. САЩ запазват статута си на четвърти производител в света въпреки спада с 2 на сто спрямо 2017 година до 23,9 млн. хектолитра. Значително увеличение на производството се наблюдава в Чили (+36 на сто) и Аржентина (+23 на сто), съответно до 12,9 и 14,5 млн. хектолитра. В Бразилия обаче производството е намаляло (-17 на сто), но остава на високи за страната нива (3 млн. хектолитра). В Южна Африка сушата силно се е отразила на производството през 2018 година, което е намаляло с 12 процента до 9,5 млн. хектолитра. В Австралия след две много добри реколти през 206 и 2017 година (съответно 13,1 и 12,5 млн. хектолитра), тази година производството е спаднало с 9 на сто до 12,5 млн. хектолитра. И обратното - в Нова Зеландия се отчита покачване от 3 млн. хектолитра (третата най-голяма продукция в историята на страната).", "date": "2018.10.30", "title": "Производството на вино в ЕС с 19% нагоре"}
{"url": "https://www.monitor.bg:443/bg/a/view/biovet-podari-mnogofunkcionalna-sportna-ploshtadka-na-grad-peshtera-148236", "text": "Първата многофункционална спортна площадка на открито бе открита в Пещера. Спортното съоръжение е изградено по проект на местната община, но се финансира изцяло от „Биовет“, които даряват площадката на града. Стойността на проекта е 266 552, 47 лв.,а самата площадка се намира в двора на ОУ“Петко Р.Славейков“. Официално, с помощта на ученици лентата на новото съоръжение прерязаха кметът на Община Пещера Николай Зайчев, председателят на парламентарната група на ГЕРБ Цветан Цветанов и изпълнителният директор на „Биовет“ АД Ангел Желязков.„Това, което правим днес, показва социалната отговорност на една мощна фирма, каквато е Биовет към обществото и към всички граждани на Пещера“, каза пред присъстващите кметът Николай Зайчев. Към учениците, учителите и гостите се обърна и Цветан Цветанов: „Скъпи деца пазете това, което е създадено, изразходвайте енергията си в спорта, не проявявайте агресия като чупите създаденото и така ще го ползвате по-дълго.“Изпълнителният директор на „Биовет“АД Ангел Желязков пък припомни, че най-голямата фирма в региона от години подпомага футболния клуб, както и клубовете по тенис на корт, тенис на маса и ракетомоделизъм в Пещера и винаги откликва, когато има нужда да бъде оказана подкрепа. „Тази площадка ние даряваме на град Пещера, на нейните деца и граждани. „Биовет“ има дългогодишна корпоративна социална политика, като през всички тези години е участвала в различни инициативи на община Пещера, в различни проекти“, каза още Желязков. А кметът на Пещера Николай Зайчев му подари почетен плакет с приза „Общински дарител“. Многофункционалната спортна площадка се намира в центъра на града. Тя предоставя възможност да се играе футбол, баскетбол, волейбол, тенис на маса или фитнес на открито. Площадката е добре осветена, районът е облагороден и озеленен. Новата площадка ще бъде и с 24- часово видеонаблюдение, ще има и физическа охрана.", "date": "2018.10.30", "title": "Пещера с многофункционална спортна площадка"}
{"url": "https://www.monitor.bg:443/bg/a/view/levski-syzrja-ataka-predi-1-8-finala-s-cherno-more-148238", "text": "Словесната престрелка между агента на защитника Милош Цветкович – Милко Бански и изпълнителния директор на „Левски“ Красимир Иванов продължи след обвиненията на мениджъра, че той и клиентът му са били „излъгани“ от „синия“ шеф за бонуси в размер на 16 000 евро . Напрежението около новия договор пък накараха „синия“ шеф да заподозре външна намеса и целенасочена атака преди утрешния 1/8-финален сблъсък с „Черно морев“ във Варна. „Тонът и времето, когато повдигате тези въпроси, преди 1/8 финал с „Черно Море“ и предстоящия на 04.11. мач с „Ботев“ (Пловдив) показват, че сте получили и външен стимул за вашата безпрецедентна смелост“, обърна се Иванов към агента на Цветкович.  върху него, Спас Русев или клуба и той не е фактор на „Герена“. „Никой не взема на сериозно вашите брътвежи. Ако сте обещавали нещо на някого, сте лъгали. Ако пък си мислите, че сте в състояние да организирате медиен натиск пръскайки лъжливи обвинения за пропуснати ползи преди важни мачове, с което да ни принудите да платим нещо повече отколкото е заложено в подписаните от нас договори, за да си затворите устата, то знайте, че сте объркали адреса“, коментира още нападките по негов адрес изпълнителният директор на „Левски“. за новия договор на Милош Цветкович, като Красимир Иванов дори разкри, че агентът на играча не е в контакт с клуба. Утре от 16 ч. отборът излиза във важен 1/8-финал за купата на България срещу „Черно море“ на стадион „Тича“, като треньорът Славиша Стоянович ще разчита на всички здрави титуляри за двубоя. Специалистът няма да рискува с пускането на Паулиньо и Богдан Вашчук, които се контузиха по време на столичното дерби със „Славия“ (2:0). Аут за мача са и юношите Деян Иванов и Илия Димитров. В лагера на съперника треньорът Илиан Илиев заяви, че у него няма никакъв реваншизъм спрямо „сините“. „Искам да победим и да вървим напред. Предимство е, че сме домакини. Не мисля, че Ивайло Стоянов ще повлияе по-някакъв начин със съдийството си на този мач. За разлика от Кабаков или още един двама, които се намесват директно, то Стоянов е добър съдия\", коментира Илиев.", "date": "2018.10.30", "title": "„Левски“ съзря атака преди 1/8-финала с „Черно море“"}
{"url": "https://www.monitor.bg:443/bg/a/view/cv-cvetanov-otkri-obnovenata-sgrada-na-obshtina-peshtera-i-centyr-za-obslujvane-148222", "text": "\"В бюджета на Община Пещера няма възможност да се заложат повече от 1 млн. лв. за реализирането на проекти. Благодарение обаче на съвместната работа на кмета, общинските съветници и администрацията, над 16 млн. лв. са влезли в общината по европейски програми и те са използвани за осъществяването на различни проекти“. Това заяви председателят на ПГ на ГЕРБ Цветан Цветанов  в Пещера.  В родопското градче той откри обновената сграда на местната община и Центъра за административно обслужване на граждани.Кметът Николай Зайчев припомни, че сградата на община Пещера бе реновирана по Оперативна програма „Региони в растеж“, по която бяха санирани общо 43 жилищни и още 3 обществени сгради - Ритуалната зала, Центъра за личностно развитие и сградата на МВР в Пещера. Проектът за саниране на общинската администрация е на обща стойност 677 763 лв. Сградата е топлоизолирана, сменена е дограмата, подменен е покривът, изградена е климатична термопомпена инсталация.„Благодаря за подкрепата, която получаваме от държавата в лицето на г-н Цветан Цветанов и на г-н Бойко Борисов. Получили сме над 6 милиона лева допълнително финансиране. Това са средствата за ремонта на околовръстния път, за трите свлачища по пътя за Св.Константин, за моста в с.Капитан Димитриево“, допълни Зайчев. Пред присъстващите градоначалникът сподели и историята по създаването на Центъра за административно обслужване. В него на едно място се предоставят най-масовите и най-важните административни услуги. Създадени са съвременни условия, както за служителите, така и за гражданите, които са изключително улеснени. За да го има този център, бяха заделени 200 000 лв. от облигационен заем, с който бяха обединени всички кредити от предишните мандати, без общината да се товари с допълнителни задължения. Още 214 000 лв. бяха предвидени от приватизацията за изчистването на превърнатите в складове помещение, ремонта и оборудването на Центъра.", "date": "2018.10.30", "title": "Цветанов откри обновената сграда на община Пещера и център за обслужване"}
{"url": "https://www.monitor.bg:443/bg/a/view/autsorsingyt-plashta-8-ot-zaplatite-u-nas-148220", "text": "В България в момента работят аутсорсинг компании като 477 компании, като през миналата година те са изплатили почти 8% от сумата на заплатите в страната, сочат данни на Българската аутсорсинг асоциация (БАА), оповестени днес. Приносът за миналата година в брутния продукт на страната е 2,1 млрд. евро или дял от 4,8%. През 2017 г., секторът бележи ръст на приходите от 18,2% на годишна база при предварително заложени 13,5%. Заетите в сектора на изнесените услуги са 67 300 души, а средната заплата на годишна база е 23 000 евро. По думите на Мая Миланова от една от фирмите в браншовата организация стартовата заплата в сектора е четирицифрена в евро. Според Пламен Цеков, също от подобна компания, на практика заплатите са по-високи, отколкото във Великобритания, защото у нас разходите за живот са много по-ниски. Докладът на асоциацията сочи още, че аутсорсингът вече намира път и извън пределите на столицата. Основният дял обаче отново остава в София 80%, Пловдив и Варна също започват да се очертават като регионални центрове, съответно с по 13% от общия брой компании. Като “изгряващи звезди” от БАА посочиха Бургас, Велико Търново и Русе, които вече имат нужната инфраструктура и кадрови потенциал да се развият в тази посока. Зам.-кметът на Пловдив Стефан Стоянов, каза по време на дискусията след представянето на доклада, че в града вече трудно се намират офиси за високо-технологичните компании. Подсекторът, който расте най-бързо, е при компании, предлагащи аутсорсинг на процеси, базирани на специфични знания и информация (KPO), като управление и анализ на бази данни, проучвания, обработка на информация\", каза Ивайло Славов, председател на борда на БАА. „Както в глобален мащаб, така и в България, се наблюдава промяна в профила на търсените услуги. Много хора си представят, че аутсорсинг услугите се изчерпват до стандартен кол център, а всъщност това не е така. Само за 16 % от компаниите у нас в сферата на изнесените услуги това е основната им дейност. Има нарастващ интерес към висококвалифициран труд и особено към услуги, свързани с информационни технологии - разработване на софтуер, поддръжка, системна интеграция. Според представителите на сектора основните трудности, които предстоят пред сектора, за да запази той 10-годишната си тенденция на постоянен растеж, са свързани най-вече с липсата на кадри, което налага компаниите в сектора да обърнат сериозно внимание на работата с подрастващите и техните родители. Ивайло Славов подчерта, че до 2021 г. броят на заетите трябва да достигне 80 хил. души или с 13 хиляди повече от сега, а приносът в БВП на страната да е 4,8 млрд. евро или 7,9%.", "date": "2018.10.30", "title": "Аутсорсингът плаща 8% от заплатите у нас"}
{"url": "https://www.monitor.bg:443/bg/a/view/trymp-maha-us-grajdanstvoto-po-rojdenie-148229", "text": "Администрацията на президента на САЩ Доналд Тръмп работи по процедура, с която ще бъде отменено правото на гражданство за деца на хора, които не са граждани на САЩ. Това съобщи самият Тръмп в интервю с екип на Axios. Така ще бъде премахната конституционната практика, с която от 1968 г. насам всеки, роден на територията на САЩ, автоматично получава гражданство. Тръмп заяви недвусмислено, че това е \"нелепо\" и с това обяви най-твърдата си досега мярка срещу миграцията, дни преди междинните избори на 6 ноември. Изследване на \"Пю рисърч\" сочи, че между 1980 и 2006 г. броят на бебета на родители мигранти е достигнал 370 хил. души. На този фон стана ясно, че Пентагонът ще разположи повече от 5 000 войници на американско-мексиканската граница. Същевременно Тръмп обяви, че е готов да се изправи отново срещу бившия държавен секретар на САЩ Хилари Клинтън в надпреварата за Белия дом, съобщи \"Фокс нюз\". По този начин Тръмп даде ясна заявка, че сериозно мисли да се кандидатира за президент през 2020 г. Тръмп коментира и въпроса с Китай. Той заяви, че според него ще има \"страхотно споразумение\" в областта на търговията.  ", "date": "2018.10.30", "title": "Тръмп иска да махне US гражданството по рождение"}
{"url": "https://www.monitor.bg:443/bg/a/view/vseki-treti-na-borsata-nad-55-godini-148223", "text": "Всеки трети на трудовата борса е над 55 години. 27% от регистрираните в регионалните бюра попадат именно в тази група, сочат данните на Агенцията по заетостта за първите девет месеца на 2018 г. Най-голям е процентът им в Смолян, Кърджали и Търговище, където той достига до 50 на сто, а най-малък в София, обясни Мария Андреева, заместник главен директор на „Услуги по заетостта“ в агенцията. По думите на заместник социалния министър Зорница Русинова делът на продължително безработните, които са над 50-годишна възраст, пък достига до 40 на сто. Те били над 72 000 души. Вече онлайн платформа ще улеснява достъпа им до пазара на труда. Тя е създадена от HR специалисти и е подкрепена от социалното министерство и агенцията по заетостта. Според данни на създателите на платформата 59 000 души на възраст над 55 години искат да работят, но нямат възможност. „Те са една голяма библиотека от знания, които могат да предложат, ако бъдат потърсени“, коментира Стефан Апостолов, един от създателите на платформата. Всеки, който иска да кандидатства, трябва да влезе в сайта и да маркира досегашния си опит и бъдещите си предпочитания, а специалисти ще извършват контакт с работодателите. Платформата функционира от август, но за пръв път бе представена днес. В нея вече са постъпили над 120 CV-та, като двама души са намерили успешна реализация. Автобиографии били изпратили както висококвалифицирани кадри, така и експерти със специфични знания и умения. Сред кандидатите имало и хора, които са образовани, въпреки това обаче били готови да започнат и обща работа. Такъв бил случаят на бивш главен счетоводител, който предпочитал почасовата заетост, за да може да се грижи за внучето си, споделя Мирена Колева, специалист по HR. Зорница Русинова подчерта още, че през последните години ресорното министерство насочвало политиките си към хора, които са към края на трудовия си стаж. „През миналата година стартира програмата „Работа“, която беше насочена към 14 общини в страната, където безработицата е 2 пъти по-висока от средната за страната. От тази година тя обхваща всички общини и цели с 80 млн. лв. да интегрира дълготрайно безработни хора на пазара на труда“, заяви Русинова. Друга програма - „Помощ при пенсиониране“, пък била насочена към хора над 58 години. На работодателите, които са наели хора на тази възраст, им се възстановяват трудовите възнаграждения и осигуровките. „Програмата е много търсена в малките населени места, където нямаме добре развита икономика“, анализира Мария Андреева.", "date": "2018.10.30", "title": "Всеки трети на борсата над 55 години"}
{"url": "https://www.monitor.bg:443/bg/a/view/cvetanov-stranata-ne-se-nujdae-ot-predsrochni-izbori-148219", "text": "Страната ни не се нуждае от предсрочни избори. Това коментира шефът на ПГ на ГЕРБ Цветан Цветанов, който е на посещение в Пещера.  По думите му няма и обществена подкрепа за такива, няма и алтернатива. Според него когато има стабилност, всички могат да се възползват от нея. Когато обаче има криза и някой иска да я провокира, това според него означава, че не иска да се решат проблемите, а да се отложат във времето. По думите на Цветанов приоритетите на управляващите са към гарантиране на тази стабилност. В тази връзка той изтъкна заложените 5 млрд. лева повече в бюджета за 2019 година. 490 млн. лева има повече за здраве, 500 млн. лева отгоре и за образование, БВП стига до 116 млрд.лева, а икономическият растеж се планира да бъде почти 4 %. „Това означава, че има изпълнение на 100% на управленската ни програма. Убеден съм, че това, което обществото желае, е спокойствие“, отбеляза той. Цветанов увери, че няма криза в управлението. Няма криза и по изпълнение на управленската ни програма и ние никога не сме имали различия с нашите коалиционни партньори., каза той. Цветанов отбеляза, че на моменти има междуличностни противоречия у коалиционните партньори. „Обединени патриоти са три формации и самите те имат някакви проблеми, които трябва да решат.“, обясн той. По думите му обаче „подобни микрокризи“ при патриотите рефлектират и върху ГЕРБ като цяло. „Ние сме най-голямата политическа сила, която участва в това коалиционно управление, но ние вървим напред, защото знаем, че не трябва да се отклоняваме от секторните политики по изпълнение на ангажиментите, които сме поели“, заключи Цветанов. Той увери, че се полагат максимални усилия да подобряват диалога. „Дори вчера говорих с Красимир Каракачанов, Волен Сидеров, Валери Симеонов, защото знам, че в диалога можем да решим всички тези недоразумения, ако има такива“, отбеляза Цветанов.", "date": "2018.10.30", "title": "Цветанов: Страната не се нуждае от предсрочни избори"}
{"url": "https://www.monitor.bg:443/bg/a/view/tajbe-veche-mechtae-za-sportist-na-godinata-148227", "text": "Офанзива Тайбе Юсеин да стане Спортист №1 на България за 2018 г., започнаха в борбата, след като родената в русенското село Мъдрево прибави и световна титла в богатата си колекция от отличия. „През тази година няма друг български състезател от олимпийските спортове, който да е спечелил европейска и световна титла. Освен това тя няма нито една загубена среща в общо 6 състезания за 2018-а, така че не виждам кой друг заслужава да е №1“, обяви президентът на федерацията Христо Маринов. Самата Тайбе призна, че да стане спортист на годината също е една от мечтите й. „Това обаче не зависи от мен, аз направих, каквото трябваше на тепиха“, обяви състезателката. Сребърната от Будапеща Биляна Дудова пък заяви, че загубата на финала в кат. 57 кг заради предупреждение няма да я отчая. „Надявам се съдбата да ми върне това, което съдиите ми отнеха. Пожелавам на себе си и на всички момичета да извървим пътя до олимпийското злато и да си го вземем“, каза тя. Треньорът на жените Петър Касабов призна, че се надява за Токио 2020 в залата да се върне и бронзовата от Рио 2016 Елица Янкова. „След претърпените две операции на рамото тя все още е разколебана дали да продължи“, обяви той. Да не спират да мечтаят, призова младите световният вицешампион Кирил Милов. „Никога не съм вярвал, че на 21 години ще стигна финал при мъжете. Затова на младите искам да кажа да не спират да мечтаят, защото успехите ще дойдат рано или късно“, заяви Милов, който отпътува в последния момент за Будапеща заради контузията на титуляра в кат. до 97 кг Николай Байряков. Стигналият до бронзов медал при дебюта си на международната сцена Айк Мнацканян пък обеща следващия път да се окичи със злато. Оказа се, че лично приятелство на баща му с националния треньор на класиците Армен Назарян го е довело в България, а натурализацията му е била уредена едва 10 дни преди световното. С него наш паспорт е взел и чеченецът Ахмед Магомаев, който обаче не бил допуснат до шампионата от международната федерация. Айк ще има възможност да стигне до обещаното злато още след две седмици, когато ще се бори на световното за младежи до 23 г.  ", "date": "2018.10.30", "title": "Тайбе вече мечтае за „Спортист на годината“"}
{"url": "https://www.monitor.bg:443/bg/a/view/ronaldo-izbuta-selena-gomes-148221", "text": "Един от най-оборотните футболисти в света Роналдо успя да избута певицата Селена Гомес от върха. Дълго време певицата държеше рекорд по брой последователи в Инстаграм, като е и първенец по най-много харесвания на снимка. Двете звезди имат над 14 милиона фенове в социалната мрежа, но нападателят на „Ювентус“ води с няколко хиляди. Това не е изненада, тъй като Гомес оповести, че отново си взима почивка от онлайн пространството. Причината - наскоро тя претърпя емоционален срив, след като два пъти през последните седмици влезе в болница. Изпълнителката на Love You Like A Love Song се сблъсква със здравословни проблеми заради усложнения от трансплантацията на бъбрек от миналата година, които се проявяват чак сега. От притеснението 26-годишната красавица, която през септември направи втората си визита у нас, получи и паник атака. От 2015 година Гомес е съсредоточена върху здравето си, след като разкри, че се бори с тежкото автоимунно заболяване лупус. Заради диагнозата се наложи да получи нов бъбрек, дарен от най-добрата й приятелка - актрисата Франча Райс.", "date": "2018.10.30", "title": "Роналдо избута Селена Гомес"}
{"url": "https://www.monitor.bg:443/bg/a/view/inspektorite-na-kzp-proverjavat-pyrvo-izdynkite-po-kurortite-148218", "text": "Инспекторите на Комисията за защита на потребителите (КЗП) започват проверки на туристически обекти по зимните ни курорти. Първи за нелоялни търговски практики, но с превантивен ефект, ще бъдат инспектирани обекти, в които има констатирани нарушения, както и ски-пистите и ски-съоръженията. За това предупреди бизнеса председателят на регулатора Димитър Маргаритов по време на кръгла маса за проблемите на потребителите. По традиция в хода на сезона регулаторът ще работи по жалби и сигнали на граждани. „Ние ще присъстваме в зимните курорти без да се натрапваме, а само до толкова, колкото е необходимо да се установи дали всичко е наред“, уточни Маргаритов. Комисията работи по горещ телефон, но не за потребителите, а за бизнеса, на който търговците да звънят за информация или помощ при своята работа, обяви ръководителят на европроект на КЗП по темата Константин Арабаджиев. За малките и средни търговци от началото на следващата година ще се провеждат регионални обучения на различни теми, които ще се водят от служители на регулатора. „Предвиждаме и специална секция в страницата на КЗП, в който всеки търговец ще може да получи данни за своята дейност – какви са изискванията, документите, с които трябва да разполага“, обясни Арабаджиев. Годишно стотината инспектори на КЗП работят по 24 000 жалби и сигнали на граждани. Досега през годината са разгледани случаи на 245 търговски практики, от които 109 са определени като нелоялни, коментира директор „Контрол на пазара“ към комисията. За последните 6 месеца от Европейския потребителски център, който се занимава с проблеми на граждани в други държави членки на ЕС, са разгледали 1100 жалби на физически лица. Най-много са недоволните от услугите в сектор транспорт – 322, 128 са оплакванията от търговци на дрехи и обувки, а 106 от услуги.", "date": "2018.10.30", "title": "Инспекторите на КЗП проверяват първо издънките по курортите"}
{"url": "https://www.monitor.bg:443/bg/a/view/osem-se-glasjat-za-mjastoto-na-merkel-148225", "text": "Само часове след като германският канцлер Ангела Меркел обяви, че няма да се кандидатира за канцлер и за лидер на Християндемократически съюз (ХДС), и веднага започнаха да се спрягат имената на възможните й приемници. Според германските медии трима са най-вероятните кандидати за нейни наследници, но броят им може да нарасне до цели осем. 56-годишната Анегрет Крамп-Каренбауер е смятана за основен претендент за канцлерския пост, особено ако ХДС я избере за следващ председател на партията на конференцията си през декември. Наричана от германските медиитe \"мини Меркел\", Крамп-Каренбауер е близък съюзник на Меркел, бивш премиер на малката западна германска провинция Саар и е известна с центристките си политически възгледи. Тя стана генерален секретар на ХДС през февруари, след убедителна победа над кандидата на Германската социалдемократическа партия (ГСДП) Мартин Шулц в изборната надпревара за премиерския пост в Саар през март 2017 г. Някогашният съперник на Меркел Фридрих Мерц бе първият, който показа, че има интерес да стане нов председател на ХДС, след като канцлерът заяви пред съпартийците си, че не възнамерява да се кандидатира отново за поста. 62-годишният политик излезе от националния политически живот през 2009 г., за да се отдаде на друга кариера - на адвокат, след като загуби от Меркел битката за власт в ХДС. 38-годишният министър на здравеопазването Йенс Шпан никога не е криел амбициите си да стане канцлер. Той е изявен критик на Меркел. Другите имена, които се спрягат, са на \"Надзирателят\" Волфганг Шойбле - депутатът с най-дълъг стаж в историята на Бундестага. Следван от недолюбваната Урсула фон дер Лайен - 59-годишната министър на отбраната, която настоява за обща европейска армия и подкрепя идеята бежанци да постъпват на обучение в Бундесвера. Компромисното решение Юлия Кльокнер, която е министър на земеделието, отговаряща и за защитата на потребителите. 45-годишният Даниел Гюнтер, министър-председател на провинция Шлезвиг-Холщайн управлява коалиция, смятана от мнозина за конфигурацията на бъдещето: съюз между консерватори, либерали и Зелени. Министърът на икономиката и енергетиката Петер Алтмайер е смятан за дясната ръка на Меркел. Алтмайер иска повече Европа и по-малко Тръмп. Последен в списъка засега е подценяваният Армин Лашет - министър-председател на най-многолюдната германска провинция Северен Рейн-Вестфалия. Междувременно френският президент Еманюел Макрон приветства \"изключително достойното решение\", взето от Ангела Меркел. \"Ангела Меркел никога не е забравяла какви са ценностите на Европа и управляваше с много смелост страната си\", отбеляза Макрон. Белият дом смята, че намерението на германския канцлер Ангела Меркел да не се кандидатира за преизбиране през 2021 г. и да се оттегли от политиката е вътрешен въпрос за страната и сънародниците й, каза на брифинг с журналисти говорителката на американския президент Сара Сандърс. Председателят на Европейската комисия Жан-Клод Юнкер е разговарял с канцлера на Германия Ангела Меркел. Юнкер подчерта, че нищо не се променя и Меркел ще остане един от основните му събеседници. По неговите думи Германия и Меркел ще останат сред влиятелните играчи в европейския проект.", "date": "2018.10.30", "title": "Осем се гласят за мястото на Меркел "}
{"url": "https://www.monitor.bg:443/bg/a/view/zadyljiha-vi-k-dobrich-da-premahne-arbitrajnite-klauzi-v-sporovete-si-s-klienti-148226", "text": "Комисията за енергийно и водно регулиране (КЕВР) задължи в двуседмичен срок \"ВиК Добрич\" да премахне вписани арбитражни клаузи в споровете с клиенти като неотговарящи на одобрените общи условия на дружеството, съобщиха от комисията. Причината за решението на регулатора е разгледана жалба в КЕВР срещу \"Водоснабдяване и канализация Добрич\" АД, в която потребител на дружеството посочва, че служители на \"ВиК Добрич\" са вписали арбитражна клауза в предварително изготвените бланки за подмяна на водомер. В правомощията на КЕВР е да одобрява Общите условия на договорите за предоставяне на ВиК услуги на потребителите, уточниха от регулатора. В одобрените Общи условия на \"ВиК Добрич\" изрично е посочено, че всички спорове между ВиК оператора и потребителите се решават по взаимно съгласие чрез преговори между страните, а при непостигане на съгласие - по реда на Общите условия или по съдебен ред. Във всички одобрени от комисията Общи условия на ВиК операторите не е посочена възможност спорове между потребители и ВиК оператори да бъдат решавани чрез арбитраж, а само и единствено по съдебен път. Поради това вписването на арбитражни клаузи е нарушение от страна на \"ВиК Добрич\", тъй като излиза извън обхвата и рамките на одобрените Общи условия на дружеството, изтъкнаха от регулатора. КЕВР отчита също, че Законът за защита на потребителите съдържа изрични разпоредби относно включването на арбитражна клауза в договор между търговец и потребител. Съгласно чл. 3, ал. 4 от закона арбитражна клауза е недействителна, а съгласно чл. 143, ал. 16 - тя е неравноправна клауза.", "date": "2018.10.30", "title": "Задължиха \"ВиК Добрич\" да премахне арбитражните клаузи в споровете си с клиенти"}
{"url": "https://www.monitor.bg:443/bg/a/view/za-godina-pshenicata-u-nas-poskypna-s-34-148230", "text": "На годишна база цената на пшеницата в България поскъпва с 34% и вече достигна 390 лева за тон без ДДС, срещу 290 лева през октомври миналата година, сочат данни на ССБ. По данни на Световния съвет по зърно (СЗО) и на Министерството на земеделието на САЩ реколтата от пшеница тази година е 729 млн. тона. Това е с 27 млн. тона по-малко от предходната реколта и доведе до повишаване цената на зърното с 18-23% на годишна база, информира Антонина Белопитова, директор на дирекция в Софийската стокова борса (ССБ). За първи път от пет години производството на пшеница в света ще е по-малко от потреблението, но преходните запаси и реколтата през 2017 година бяха рекордни и не се очертава дефицит на зърно, твърдят от ССБ. В сравнение със септемврийските прогнози на СЗО реколтата е с около 11 млн. тона по-висока. Основната причина е увеличеното производството в Китай. Тази година държавите от Европейския съюз са събрали 137 млн. тона пшеница, като се очаква 23 милиона тона от тях да са за износ, посочват от ССБ. В края на октомври в Германия пшеницата се търгува по 237 долара за тон без данъци, във Франция - 231 долара за тон, а в САЩ - 217 долара за тон. СЗО посочва, че реколтата на пшеница в Русия е 80 млн. тона, а в Украйна - 25 млн. тона, но износът от тези две държави, най-конкурентни за България в Черноморския регион, няма да намалее. Цената на пшеницата в Русия сега е около 230 - 235 долара за тон, но се очаква да се покачи до началото на 2019 година до 240 долара за тон. Цената на пшеницата в тези две държави се повишава на годишна база с 15 процента, отчитат експертите на ССБ. Производството на царевица тази година се очаква според СЗО да е рекордните 1074 млн. тона, но и очакванията са потреблението да изпревари производството. Преходните запаси и при тази стока са големи и не се очаква недостиг, посочиха от ССБ. Събраната царевица тази година в Европейския съюз е 61 млн. тона, което е с един милион тона по-малко от 2017 година. Украйна очаква рекордна реколта от 31 млн. тона и износ от около 25 млн. тона, отчитат експертите. На годишна база царевицата във Франция и Украйна поскъпва в порядъка 5 - 9 процента, а в САЩ поевтинява с 2 процента. В САЩ царевицата се търгува по 163 долара за тон без данъци, в Украйна - по 165 долара за тон и във Франция - по 197 долара за тон. Рапичното семе се продава по 374 евро за тон или на същото ниво, както и миналата година през октомври, отчита СЗО. Тази година се очаква световното производство да се увеличи до около 72 млн. тона. В България цената на рапичното семе е паднала незначително от 690 лева за тон преди година до 683 лева за тон в края на този месец, информират от ССБ. Суровото олиото поевтинява на годишна база с 11 процента и през октомври се търгува на борсата в Ротердам по 705 долара за тон. Основният фактор за спада на цената е очертаващата се добра реколта в Украйна и Русия съответно от 15 млн. тона и 11 млн. тона. В тези две държави суровото олио се търгува по 655 долара за тон. У нас цената за един литър слънчогледовото олио е 1.63 лева на едро, при 1.72 лева преди една година, тоест има поскъпване с около 5 процента на годишна база, отчитат от ССБ. На годишна база суровата захар поевтинява на световните борси с 5 процента, а рафинираната с 2 процента. Цената на захарта в България за една година е 24 процента. Сега един килограм се продава на едро по 93 стотинки, а преди една година се търгуваше средно по 1,22 лева за килограм.", "date": "2018.10.30", "title": "За година пшеницата у нас поскъпна с 34%"}
{"url": "https://www.monitor.bg:443/bg/a/view/bum-na-vyshki-v-stolichnite-uchilishta-148211", "text": "Бум на въшки има в столичните училища. От 178 школа, проверени само през миналата седмица, в 113 са били открити деца с паразитите. Това показва проверка на Столичната регионална здравна инспекция. Инспекторите са установили, че въшлясват предимно по-малките ученици. В 58 на сто от откритите опаразитени деца са от първи до четвърти клас, а 38 на сто - от пети до седми клас. От здравната инспекция препоръчват родителите, учителите и медицинските сестри в училищата да преглеждат учениците редовно за въшки и гниди. Опаразитените ученици не бива да се пускат на училище докато паразитите не бъдат изчистени трайно, казаха от Столичната регионална здравна инспекция и допълниха, че децата трябва да се пускат в глас само след прецизен преглед от учителите и медицинските сестри в училищата. От там поясниха, че с препарат срещу въшки трябва да бъдат обработвани косите и скалпа не само на опаразитените малчугани, но и на братчетата и сестрите им, както и всички останали в семейството. Освен това, гребените и четките за коса трябва да се обработят термично, потопени поне 5 минути във вряща вода. Спалното бельо шапките, шаловете, блузите и пижамите на децата трябва да бъдат обработени в пералнята на продължителна програма на висока температура. През последните години в столицата броят на опаразитените лица постоянно нараства, предупредиха още от здравната инспекция. Въшките и гнидите, сами по себе си, не провокират алергии. Те обаче могат да причинят тежки паразитозни дерматити по скалпа на главата в резултат на разчесванията. Това коментира пред „Монитор“ д-р Теодора Вълчева от Клиниката по алергология и кожни заболявания в Александровска болница. Често пъти дигнозата се поставя погрешно като серозен дерматит. Главовите въшки се хранят с кръвта от скалпа. Женските снасят яйца, които се прикрепят към косъма – гниди. Те се откриват най-често зад ушите и задната част на главата, в близост до вратлето на детето. Честото и продължително чесане е сигурен признак за наличието на въшки или гниди. Събрежът е в резултат на веществото, което те отделят, прикрепвайки се към косъма и скалпа.", "date": "2018.10.30", "title": "Бум на въшки в столичните училища (ОБЗОР)"}
{"url": "https://www.monitor.bg:443/bg/a/view/kamion-natovaren-sys-skrap-se-obyrna-na-avtomagistrala-struma-i-obsipa-pytja-s-jeljazo-148215", "text": "Камион натоварен със  скрап се обърна на автомагистрала „Струма“ и обсипа пътя с желязо. Едно от ремаркетата на камион със софийска регистрация, натоварен със старо желязо се обърна  на кръговото кръстовище при благоевградскот село Зелен дол  и задръсти движението за повече от 4 часа. Прооизшествието е станало преди обед при навлизане на ТИР-а с две ремаркета в кръговото, което се намира в края на ЛОТ-2 на автомагистрала „Струма“. Излизайки от Благоевград при взимане на завоя надясно на път за София едно от ремаркетата се наклонява и от тежкия товар се преобръща. Превозваните  в него железа се изсипват върху пътното платно. За късмет в  момента  камионът е бил единствен на пътя и това е предотвратило други инциденти . Пристигна кран и изправи обърнатото ремарке, след което ТИР-а потегли отново по пътя си. В добро състояние е и шофьорът на камиона, возил желязото. Пътният инцидент обаче затрудни сериозно преминаването на автомобилите. ", "date": "2018.10.30", "title": "Камион със скрап се обърна на „Струма“ и обсипа пътя с желязо (ОБЗОР)"}
{"url": "https://www.monitor.bg:443/bg/a/view/4-6-mln-leva-za-sportni-zali-v-shkolata-148210", "text": "4,6 млн. лв. ще бъдат отделени за изграждане на спортна инфраструктура, за да няма училище без спортна зала. Това каза кметът на София Йорданка Фандъкова при проверка на изграждането на спортна зала към 149 училище \"Иван Хаджийски\" в район \"Овча купел\". \"Преди няколко години в София имаше 10 училища, които нямаха спортни зали и физкултурни салони изобщо, а други имаха опасни такива. Така че наследството не беше добро по отношение на спорта в училище, а за нас това е приоритет. Досега изградихме 10 нови спортни и физкултурни салони, включително и в трите нови училища, които построихме. Голямата ни амбиция е до две години в София да няма училище без спортна зала и физкултурен салон. Заедно с това строим и допълнителни втори спортни зала. Освен в училищата, в новите детски градини имаме 78 нови спорни салони и 14 басейни. Така че активно инвестираме в сферата на образованието. Тази година само 3,6 млн. лв. са само насочени към инвестиции в спортна инфраструктура, а през следващата година залагаме 4,6 млн. лв., за да изпълним тази амбициозна задача - да не остане училище без спортна зала\", коментира Фандъкова.", "date": "2018.10.30", "title": "4,6 млн. лв. за спортни зали в школата"}
{"url": "https://www.monitor.bg:443/bg/a/view/dovyrshvat-nov-pyt-mejdu-syrnica-i-dospat-148217", "text": "Приключва ремонтът на близо 7 км от третокласния път III-843 Сърница – Доспат в област Пазарджик. Отсечката е най-пряката връзка между областите Пазарджик и Смолян и е от изключително значение за жителите на общините Сърница и Доспат, както и за туризма в района на язовир Доспат. Инвестицията е за 2.5 млн. лв.Със средства от бюджета на Агенция „Пътна инфраструктура е обновена асфалтовата настилка на пътя в участъците от км 47+920 до км 53+893 и от км 54+892 до км 55+800. Възстановено е отводняването, изградени са 10 нови водостоци, укрепено е пътното тяло. Предстои полагането на хоризонталната маркировка.Ремонтните дейности са извършени от ДЗЗД „Пътно поддържане“ област Пазарджик и област Пловдив“, с което АПИ има договор по Закона за обществените поръчки за поддържане на републиканските пътища в област Пазарджик.", "date": "2018.10.30", "title": "Довършват нов път между Сърница и Доспат"}
{"url": "https://www.monitor.bg:443/bg/a/view/dyshterjata-na-leni-kravic-se-sgodi-148213", "text": "Дъщерята на Лени Кравиц – Зоуи, която се прочу с участието си в хитовия лимитиран сериал на HBO “Големите малки лъжи“, е сгодена. Това разкри самата тя, и то – помежду другото по време на свое интервю за Rolling Stone. намигна тя, след което трябваше да потвърди още веднъж, тъй като репортерът счете признанието й за шега. Избраникът й е актьорът Карл Глусман („Хищници в мрака“). Двамата се запознали през 2016 г. чрез общи приятели. Само няколко месеца по-късно заживяват заедно. Не е ясно кога Глусман е отправил съдбоносния въпрос. Самата Кравиц признава, че до последно е искала да пази личния си живот далеч от светлините на прожекторите. „Не съм казвала на света, защото според мен това е един изключително личен момент“, откровена е още актрисата. За корицата на изданието тя пресъздава култовата фотосесия на майка си Лиза Бонет от преди 30 години. \"Когато си мисля за Rolling Stone, винаги точно тази снимка изплува в съзнанието ми. Това е един наистина ярък неин образ. Красива е.\", коментира снимките на майка си Зоуи. За разлика от нея обаче 29-годишната актриса позира чисто гола на корицата. По-разкрепостените снимки на Бонет преди 3 десетилетия са „скрити“ от списанието вътре в броя.", "date": "2018.10.30", "title": "Дъщерята на Лени Кравиц се сгоди"}
{"url": "https://www.monitor.bg:443/bg/a/view/merkel-prizova-za-investicii-v-afrika-148262", "text": "Канцлерът на Германия Ангела Меркел призова международните компании да инвестират повече в Африка, а не да залагат изцяло на Азия, предаде АФП. Този призив се отправя в момент, когато Германия се опитва да намали потока от емигранти от този континент към Европа, отелязва АФП. \"Много години бяхме съсредоточени върху Азия, мисля, че в бъдеще трябва да се обърнем по-скоро към Африка\", каза Меркел в Берлин на конференция за частните инвестиции, посветена на Африка и известна като \"Договор за Африка\". В тази инициатива, обявена по време на германското председателство на Г-20 миналата година, участват 12 африкански страни. Сред тях са и Република Южна Африка и Руанда, които са изпратили президентите си в германската столица. Германският канцлер заяви, че африканският континент със своите 54 страни разполага с \"огромен потенциал за икономически растеж\". Меркел превърна развитието на Африка в един големите приоритети на мандата си и увеличи през последните месеци пътуванията си до този континент. Германският канцлер се стреми по този начин да намали емигрантския поток от Африка към Европа, един чувствителен въпрос, който й създава политически трудности от три години. Решението й да отвори вратите на страната си за над 1 милион души, търсещи убежище и за емигранти през 2015 и 2016 година, намали популярността й в Германия и я принуди накрая да обяви вчера постепенното си оттегляне от властта, коментират агенциите. Ние имаме голям интерес африканските страни да се радват на добри икономически перспективи, каза Меркел. И заради това имаме нужда от държавни, но също така и от частни инвестиции, добави канцлерът на Германия. Конференцията е спонсорирана от германските индустриални гиганти Сименс (Siemens) и Фолксваген (Volkswagen). В рамките на програмата \"Договор за Африка\" Гана, Тунис и Кот д'Ивоар вече са получили 365 милиона евро (414 милиона долара) финансова помощ от германското правителство под формата на заеми с намалени лихви. Председателят на Асоциацията за германско-африкански бизнес Щефан Либинг приветства пакета от мерки на Меркел. Това бе почти историческа новина, каза той. За 2018 г. германският бизнес очаква да вземе инвестиционни решения за Африка на стойност 1 милиард евро, допълниха агенциите.", "date": "2018.10.30", "title": "Меркел призова за инвестиции в Африка"}
{"url": "https://www.monitor.bg:443/bg/a/view/syd-za-medik-ubil-100-pacienti-v-germanija-148214", "text": "Съдебният процес срещу медик, обвинен в убийството на 100 пациенти, започна с минута мълчание в памет на жертвите в Германия, информира ДПА. Това е един от най-сериозните случаи на масово убийство в Германия от Втората световна война. Нийлс Хьогел е обвинен, че е извършил убийствата между февруари 2000 и юни 2005 г. в болници в градовете Олденбург и Делменхорст в Долна Саксония. 41-годишният мъж е обвинен, че е инжектирал подбрани пациенти с лекарства, които са довели до сърдечна недостатъчност или други усложнения, за да може да се опита да ги стабилизира, с което е целял да впечатли колегите си с уменията си. Хьогел беше определен за виновен през 2015 г. за две убийства и два опита за убийство в болница в Делменхорст и беше осъден на доживотен затвор.", "date": "2018.10.30", "title": "Съд за медик, убил 100 пациенти в Германия "}
{"url": "https://www.monitor.bg:443/bg/a/view/fenovete-na-rubin-iskat-popeto-otnovo-v-tima-148212", "text": "Капитанът на България Ивелин Попов още един път получи доказателство за любовта на феновете в Казан преди мача на местния \"Рубин\" със \"Спартак\" (Москва) снощи.  Срещата от 12-ия кръг на руското първенство завърши 1:1, а Ивелин Попов игра 61 минути за гостите. Той започна като титуляр и бе заменен от финландския нападател Роман Еременко. Дмитрий Комбаров откри резултата в 78-ата минута от дузпа за \"Спартак\", а домакините стигнаха до точката в 92-ата чрез Егор Сорокин. \"Няколко часа преди мача от хотела на \"Спартак\" излязоха на разходка Ивелин Попов и сръбския защитник Марко Петкович. Хората по улиците веднага разпознаха Ивелин и започнаха да го молят за селфи и автографи. Някои от тях откровено го призоваваха: Връщай се при нас, Ивелин! Попов не отказа снимка на никого, но и не отговори на призивите им по никакъв начин\", пише вестник Спорт Експрес. Ивелин игра в \"Рубин\" през пролетта на тази година, като в 9 мача заби 4 гола.", "date": "2018.10.30", "title": "Феновете на \"Рубин\" искат Попето отново в тима"}
{"url": "https://www.monitor.bg:443/bg/a/view/unajted-zadeli-100-miliona-evro-za-zimni-transferi-148216", "text": "Противно на очакванията, че ще уволняват мениджъра Жозе Моуриньо, собствениците на „Манчестър Юнайтед“ планират да му отпуснат солиден бюджет за зимна селекция, твърди \"Гардиън\". През летния трансферен прозорец \"червените дяволи\" привлякоха трима футболисти - Диего Далот, Фред и Лий Грант, но Моуриньо често критикуваше ръководството за отказа да бъде привлечен централен защитник. Доверието в португалеца явно не е разклатено, тъй като през зимата той ще разполага с около 100 милиона лири за селекция. Очакванията са на \"Олд Трафорд\" да бъдат привлечени централен защитник и нападател. Сред спряганите имена са Рафаел Варан от “Реал” (Мадрид), Джером Боатенг от “Байерн”, Никола Миленкович от “Фиорентина”, както и основната цел на тима през летния прозорец - Тоби Алдервейрелд, който все още не е преподписал с “Тотнъм”.", "date": "2018.10.30", "title": "„Юнайтед“ задели 100 милиона лири за зимни трансфери"}
{"url": "https://www.monitor.bg:443/bg/a/view/kmet-oblicha-narodna-nosija-v-znak-na-protest-sreshtu-helouin-148199", "text": "Кметът на дупнишкото село Бистрица Кирил Огненски облича народна носия в знак на протест срещу Хелоуин. Дейният кмет, известен с патриотичния си дух казва, че няма нищо против отбелязването на този празник, но според него трябва да се наблегне повече на българските. „Нека на 31-и октомври (Хелоуин) не бъдем със страшни маски и костюми, а с български народни носии! Стига са ни промивали мозъците с чужди обичаи!!! Имаме си наши БЪЛГАРСКИ, на които да се показваме, преобличаме и обикаляме по къщите“, заяви в социалните мрежи Огненски. Той е категоричен, че утре ще отключи кметския си кабинет в народна носия, за да покаже уважение и любов чисто към българските традиции. „Още преди да бъдат избран за кмет, аз съм обяснил на моите деца какво представлява Хелоуин. Те лично са си направили своя избор и не го празнуват, естествено не съм им се налагал. Голяма част от подрастващото поколение обаче не знае какво представлява този празник. М.г. попитах едни дечица, които срещнах на улицата, те нямаха никаква представа. Утре всеки, който реши ще може да види моя костюм за празника, надявам се да имам и последователи“, обяснява Кирил Огненски. Факт е, че часове преди Хелуин почти всички заведения на територията на Кюстендилски регион са облепени с различни оферти, някои от тях даже предлагат и куверти по училищата. „Защо няма такава еуфория на Коледа, на Сурва. Защото тогава не се организира, например, Сурвакарско парти. Именно тогава децата да се облекат в народни носии и да обикалят за здраве и берекет домовете на хората“, бяха част от коментарите на кюстендилци в социалните мрежи. Репортерска проверка установи, че костюмите за Хелоуин вървят по 30-50 лв. и нагоре, в зависимост от вида им. Търговската мрежа е залята от страховити шапки на вещици, маски на вампири и какво ли още не.", "date": "2018.10.30", "title": "Кмет облича народна носия в знак на протест срещу Хелоуин"}
{"url": "https://www.monitor.bg:443/bg/a/view/pensionerka-propytuva-ot-kyrdjali-do-pazardjik-za-da-dade-65-h-lv-na-inspektor-kostov-148203", "text": "71-годишна жена от Кърджали се прости със солидната сума от 65 000 лв., след като се хвана на въдицата на поредните телефонни измамници. На 25 октомври на мобилния телефон на жената се обадил мъж, който се представил за инспектор Костов и поискал от нея да предаде пари, за да помогне за задържането на телефонни измамници.Първата сума от 40000 била изтеглена от банка в Асеновград и предадена в Пазарджик, а втората сума от 25000 лв. изтеглена в Пазарджик и предадена там. Сигналът за измамата е подаден в Районното управление в Кърджали в събота. Образувано е досъдебно производство и работата продължава разследващ полицай. Криминалистите призовават всички семейства да напомнят настоятелно на възрастните си близки  да не предават пари, ако им бъдат поискани по телефона по какъвто и да е повод, защото така действат измамниците.", "date": "2018.10.30", "title": "Пенсионерка пропътува от Кърджали до Пазарджик, за да даде 65 бона на „инспектор“ Костов"}
{"url": "https://www.monitor.bg:443/bg/a/view/nina-dobrev-razbuni-duhovete-s-kostum-za-helouin-snimki-148207", "text": "Актрисата Нина Добрев разбуни духовете в социалните мрежи с избора си на костюм за Хелоуин. Красавицата с български корени позира в кошче, с вълнена шапка и коледни лампички на главата и биберон в устата. Тоалетът е допълнен и от надпис: „Кампания за най-добър филм“. Единствено хаштагове към снимката издадоха какво точно цели звездата от сериала „Дневниците на вампира“. Те гласят Така става ясно, че Добрев е фен на блокбастъра с поп чудовището и дори прави кампания за награждаване на лентата с „Оскар“. Добрев сподели и видео, което проследява обликът й от главата до петите, показвайки и подобно на памперс бельо. 29-годишната брюнетка се появи в Инстаграм и с друга визия за празника на тиквите – като еднорог. Най-добрият й приятел на четири лапи Мистър Маверик също се появява с костюм на мистичното животно.", "date": "2018.10.30", "title": "Нина Добрев разбуни духовете с костюм за Хелоуин (СНИМКИ)"}
{"url": "https://www.monitor.bg:443/bg/a/view/vylchev-davame-2-mln-za-nauchni-laboratorii-v-uchilishte-148201", "text": "С 2 млн. лв. годишно Министерството на образованието и наука финансира подобряването на образователната среда за лабораторната и експерименталната работа в кабинетите по природни науки в училищата. Това каза министърът на образованието и науката Красимир Вълчев по време на церемонията по награждаването на участниците в кампанията \"Отличниците на България\" за постиженията им в областта на науката, литература, изкуството.  Той обясни, че ориентират част от политиките на МОН към децата с постижения чрез  Национална програма за подпомагане участие на програми. На церемонията бяха наградени над 30 български ученици, постигнали международни успехи през тази календарна година и спечелили златни, сребърни и бронзови медали в различни научни дисциплини - физика, химия, математика, информатика, китайски език и други.  \"Резултатите на тези ученици са впечатляващи и вдъхновяващи\", заяви образователния министър . Вълчев се впечатлил и от това, че един от учениците, който ще награди, иска да стане учител. \"Имаме нужда от повече такива ученици да се ангажират с педагогическата професия и да вдъхновяват и други деца, за да може да имаме повече ученици с интереси в науката, изкуството, литературата\", каза просветният министър`.  Един от отличените ученици бе Георги Александров, който тази година спечели сребърен медал по физика от олимпиадата в Лисабон. След като завърши, единадесетокласникът от СМГ желае да стане учител. Той разказа пред\" Монитор\", че първоначално го грабва математиката, като още във втори клас се включва в състезанието Европейско кенгуру, но след това от седми клас започнал да ходи и на олимпиади по физика. \"Физиката ми харесваше понеже имаше повече математика в нея и постепенно ми стана по - лесна и по - интересна, защото е по - близка до действителния живот.\", сподели награденият ученик.  Георги иска да завърши СУ \"Св. Климент Охридски\" в специалност\" Квантовата и теоретична физика\", а за магистър все още не е учил. Той смята да се възползва от възможността успоредно с бакалавъра да изкара и педагогически профил. \"Чудех се къде мога да бъда полезен и дали да стана учен и да направя някое гениално откритие. Може би е по - добре да стана учител и да обуча повече ученици, които да направят повече гениални открития\", сподели Георги. Т Една от целите му , която смята че със сигурност ще постигне, е да стане учител е 104 ОУ, където е завършил. Най - амбициозната му мечта пък, е са стане ръководител на Националния отбор по физика или астрономия.  Следващото изпитание през Георги е олимпиада по астрофизика в Пекин, която ще се проведе от 2-и до 12-ти ноември. ", "date": "2018.10.30", "title": "Вълчев: Даваме 2 млн. за научни лаборатории в училище"}
{"url": "https://www.monitor.bg:443/bg/a/view/ministyr-cecka-cacheva-zatjagame-rejima-za-izdavaneto-na-dokumenti-za-samolichnost-148204", "text": "Министерството на правосъдието обмисля различни възможности, чрез които да бъде затегнат режимът за издаването на документи за самоличност на българите в чужбина, съобщи при посещението си в Старозагорския затвор правосъдният министър Цецка Цачева. По думите й арестите на председателя на ДАБЧ, главния секретар и 20 служители били логично продължение на сигналите , които имало и при нея за проблемите в тази институция. Справката й за времето от началото на мандата на това правителство до края на юни, показвала, че правосъдното министерство е поискало вицепрезидентът да откаже даване на българско гражданство в над 750 случая. Работна група в момента обмисляла затягането на контрола да стане в две посоки:първото е чрез прецизирането на член 15 от закона за българското гражданство  по произход, а второто е гражданството да бъде придобито чрез инвестиции. В момента от министерството на икономиката правели проучване, доколко тези инвестиции са ефективни и колко действително  работни места са били отворени. Процесът трябвало да завърши до края на годината. Министър Цачева съобщи че до края юни т.г. от ведомството й предложили  да бъде отказано гражданство на 93 лица, за които имало данни за престъпна дейност в Шенгенската система. Цачева коментира и казуса с бившата си подчинена Катя Матева, която води две дела за дисциплинарното си уволнение. По думите й дамата, която е подавала сигнали за търговия с BG паспорти  била отстранена от работа след дисциплинарно производство за отнемането на достъп до класифицирана информация.Едното дело вече приключило със съдебно решение в полза на министерството, другото все още било висящо. 200 нови щатни бройки ще бъдат разкрити догодина в главните дирекции „Изпълнение на наказанията“ и „Охрана „, имало повече средства за техническо следене ,предстояло и 10-процентово увеличение на заплатите за служителите там. Цачева отрече в предложенията за законовите промени да има понятие „таен арест“, обмисляло се предложение, направено от Тракийския университет и старозагорския затвор изтърпяващите наказания да могат да учат висше. Това обаче най-рано можело да се случи за следващата учебна година след промяна в законодателството поради изричната забрана за това в момента. В края на ноември можело да се очаква и въвеждането на електронните гривни за следене, като на първо време те щели да бъдат използвани за общо 300 души. Малко над 600 са обитателите на затвора в Стара Загора, сред тях има и навършили 70-годишна възраст. 23 са изтърпяващите доживотна присъда, 7 са без право на замяна. Министър Цачева взе участие в ритуал по освещаването на първи параклис, предназначен за близките на затворниците извън стените на затвора. Параклисът  е изписан от младата художничка Зорница Иванова. Службата извърши старозагорският владика Киприан, който напомни, че над 2 000 души са приели православието след отварянето на първия параклис тук „Архангел Михаил“, през 2004 година пък е бил открит и храмът „Свети Николай Мирликийски“. Новият параклис „Света Богородица-Благовещение“ получи в дар от министър Цачева икона на свети Иван Рилски.", "date": "2018.10.30", "title": "Цачева:  Затягаме режима за  издаването на документи за самоличност"}
{"url": "https://www.monitor.bg:443/bg/a/view/kolega-jurnalist-sybra-40-godini-v-467-000-znaka-148205", "text": "Първа книга, сборник с очерци за 35 мъже и жени , повечето от които напълно неизвестни за широката публика публикува дългогодишният кореспондент на вестниците „Работническо дело“, „Дума“ и „24 часа“ от Търговище , Хасково и Стара Загора Ваньо Стоилов. Под интригуващото заглавие „Милиони стъпала към Бога“ възпитаникът на столичния Факултет по журналистика е събрал в 467 000 знака  малка част от 40-годишното си битие на журналист , като в 320-те страници е намерил място за 378 черно-бели иллюстрации за героите и събитията, в които са били участници. Стоилов признава че заглавието е „краднато“ от разказа на бай Дечко  Гарбуталов, слепият звънар от храм-паметника „Рождество Христово“ в Град Шипка, който за 46 години служба е извървял общо 7 милиона стъпала към върха на камбанарията, за да чуят вярващите песента на общо 17-те камбани. За разлика от мнозина автори , които събират в корици писаното по страниците на вестници или списания безкритично или по системата „копи пейст“ Ваньо Стоилов се е изхитрил да се върне обратно при героите си понякога с 30-годишна давност. За да прибави още някой щрих към портретите им. Част от героите са „преследвани“ във времето от кореспондента, към записаното от първата среща е добавял още и още подробности, „прилепвал“ е парченца от пъзела на чутото от други за тях и по този начин е успял да превърне вестникарската „дописка“ в често пъти истинска белетристика. По думите на Стоилов“Стъпалата…“ се самопроизвели през изминалите 4 десетилетия на журналистическото му поприще, оставало само да навърже снопите и да …отдели зърното от плявата. „Моята работа е да запиша историите, защото заслужават да не потънат в забрана,            а когато стълбата свърши, а човек е извървял отредените му стъпала по нея, Друг ще съди делата му дали са били добри или лоши. Журналистиката е всичко друго, но не и истина от последна инстанция. Тя само ти дава привилегията да се срещаш всеки ден с интересни хора…“, изповядва кредото си кореспондентът. По страниците на  „Стъпалата…“ бъдещият читател ще се срещне с кръстницата на кораба Радецки Мариана Попова ; с човека, построил паметника на Бенковски в Копривщица; със строителя на Паметника на Свободата, бай Пеньо Бомбето; с  обущаря, скроил ловните чизми на Леонид Брежнев и Петър Младенов и с още много и различни чешити, за някои от които е подочувал, а за други дори не е предполагал че са възможни. На някого 467 000 символа в 320 страници може да се види прекалено много, но за Ваньо Стоилов кориците  се „затворили“ прекалено рано. „Манастирът“ се оказал твърде тесен за написаното през годините, надеждата му е не след дълго да последва продължение, в което да разкаже забравената история за трагедията на погребите при Голямата звезда през далечната 1967-а, чийто тайни разплита възелче по възелче  през последните 12 месеца.  А дотогава ще продължава да „бродира“ всекидневните си информации за профучаващото ежедневие. С  убеждението, че мишката няма да изяде …книжката!", "date": "2018.10.30", "title": "Колега-журналист събра 40 години в 467 000 знака"}
{"url": "https://www.monitor.bg:443/bg/a/view/rita-ora-trygva-na-turne-148200", "text": "Певицата с албански корен Рита Ора тръгва на световно турне следващата година. С обиколката си тя ще промотира своя предстоящ албум Phoenix, който ще излезе на пазара на 23 ноември. \"Много съм щастлива, че отново тръгвам на турне. За пръв път ще изпълня нови песни от албума Phoenix и с нетърпение очаквам да видя каква ще е реакцията на публиката. Очаквам много от турнето.\", заяви изпълнителката на Let You Love Me. Обиколката ще стартира в Мелбърн, Австралия, на 1 март 2019 г. и ще включва 24 концерта. Чаровната блондинка ще направи спирки още в Токио, Япония, Стокхолм и Швеция, преди да приключи със 7 спектакъла във Великобритания. Последното й шоу ще е в Глазгоу на 29 май 2019 г. Phoenix ще е вторият албум на Рита Ора след дебютния диск, който носи нейното име и излезе през 2012 г.", "date": "2018.10.30", "title": "Рита Ора тръгва на турне"}
{"url": "https://www.monitor.bg:443/bg/a/view/fejsbuk-zabrani-snimka-prizior-ot-world-press-photo-zaradi-goli-zyrna-148186", "text": "Фейсбук забрани публикуването на снимка, спечелила трета награда в раздела „Хора и истории“ от най-престижния фотоконкурс World Press Photo за тази година. Кадърът, на който е представена 30-годишната проститутка от Санкт Петебруг Ася е дело на Татяна Виноградова, на практика единствената допусната от журито до финала руска майсторска на обектива. Забраната е заради последните правило, според които женски зърна могат да бъдат показвани единствено в контекст на раждане,кърмене или при протестни актове. В конкурса , чийто победители бяха обявени на специална церемония в Амстердам през пролетта участваха 4548 фотографи от125 държави, като 16-членното жури с председател французойката Магдалена Херера от на Geo France имаше трудната задача да подбере най-добрите от 73 044 снимки. До преди два дни изложбата с наградените снимки можеше да бъде видяна в една от галериите на Националния музей на Сингапур.  Авторката на „цензурирания“ кадър разказва историята на своята героиня с няколко думи:Ася е родена във Владивосток, прехвърля се в Санкт Петербург през 2013-а година, първоначално започнала работа като машинописка, но заради ниската заплата влязла в мрежата на сексуалните труженички.Нейната съдба в северната столица на Русия се споделя от над 50 000 жени и момичета по сметките на неправителствена организация, занимаваща се активно с тази проблематика. Виноградова е сред най - известните фотографи ,носител е на серия от награди във възможно най-престижните конкурси като   POYI, Best of Photojournalism от NPPA, Конкурс за фотожурналистика в Атланта, CPOY и Pride Photo Award и др. Конкурсът World Press Photo се провежда неотменно от далечната 1955 година по инициатива група холандски фотографи, отличията му се сравняват по значението си с филмовите Оскари.  ", "date": "2018.10.30", "title": "Фейсбук забрани снимка призьор от World Press Photo заради голи зърна "}
{"url": "https://www.monitor.bg:443/bg/a/view/akademijata-privetstva-vezdesyshtijat-s-aplodismenti-148208", "text": "Българското предложение за „Оскар“ - „Вездесъщият“ бе посрещнато с аплодисменти от членовете на Американската филмова академия след първата специална прожекция на филма в Холивуд, която се състоя преди броени часове. Събитието е част от промокампанията на родното заглавие, което ще се бори за номинация за престижните отличия наред с още 86 продукции. Представянето на „Вездесъщият“ пред Академията е само началото на редица прожекции, които ще се състоят в едни от най-прочутите кинозали в Ел Ей, сред които The Landmark Theatre и Lаеmmle Monica Film Center. Сред акцентите на кампанията е специалното събитие, организирано от престижното професионално издание Deadline Hollywood, което ще бъде последвано и от среща на любителите на седмото изкуство с режисьора Илиян Джевелеков и изпълнителя на главната роля Велислав Павлов. Междувременно родната продукция е поставена във фокус на прясно стартиралата през месец август платформа за видео по заявка Row8, научи „Монитор“. Сайтът е достъпен единствено за зрителите отвъд Океана, а „Вездесъщият“ е едно от ключовите заглавия в каталога му предвид участието му в надпреварата за „Оскар“. За да го гледат, американските зрители броят по 5 долара за наемането му. Продукцията на „Мирамар филм“ беше избрана да представлява България в тази престижна надпревара от Националния съвет за кино. Дали ще се пребори за място в шортлистата – топ 9 на чуждоезичните ленти, ще разберем в средата на декември. Малко по-късно ще бъдат обявени и финалните номинации в категорията, като тогава ще бъдат през цедката на Академията ще преминат общо 5 филма. „Благодаря от името на целия екип на Мирамар филм и от мое име на всички за подкрепата. Надявам се, че в процеса на продължаващата кампания броят на поддръжниците ни да се увеличи, за да има „Вездесъщият“ по-голям шанс в напреварата за „Оскар“, развълнуван е Джевелеков. Припомняме и сюжета накратко - историята гравитира около търсене на отговор на въпроса „Коя разкрита лъжа е капката, която прелива от чашата на здравословното любопитство и преминава в поход към самоунищожаване?“. В центъра на събитията е Емил (Павлов), който с помощта на няколко скрити камери се превръща в своеобразен Биг Брадър за най-близките си. Филмът по сценарий на Илиян Джевелеков и Матей Константинов, като вече е носител на награди като „Златна липа“, „Златна роза“, призът на международната филмова критика и на гилдия \"Критика\" при СБФД в рамките на София Филм Фест.", "date": "2018.10.30", "title": "Академията приветства „Вездесъщият“ с аплодисменти"}
{"url": "https://www.monitor.bg:443/bg/a/view/kardi-bi-razprostrani-telefonnija-nomer-na-niki-minaj-148206", "text": "Враждата между Карди Би и Ники Минаж продължава. След като изпълнителките стигнаха и до физически сблъсък преди седмици по време на Седмицата на модата в Ню Йорк, изпълнителката на Bodak Yellow разпространи телефонния номер на колежката си в социалните мрежи. Това се случи, след като младата майка показа със серия от видеа в Инстаграм кореспонденцията си с Минаж относно общото им парче Motorsport. „Обадих се два пъти, за да промениш куплета си, но ти така и не ми вдигна“, обърна се към колежката си Карди Би, показвайки историята с позвъняванията на телефона си, от което се видя и номера на Минаж. Припомняме, че спорът им започна, след като Migos' Quavo, с когото двете работиха по Motorsport обяви в интервю през април, че Минаж дори не знае, че в проекта е замесена и Карди Би. „Когато все още нямах подобен успех, всеки път изразявах благодарността си на всеки, който ме включваше в негово парче. Карди така и не благодари“, обясни по-късно изпълнителката на Barbie Dreams, която се прочу и с колосалната си задница. Относно сблъсъка им по време на Седмицата на модата в Ню Йорк Карди Би е категорична, че е била несправедливо обвинена в опит за физическа саморазправа. „Първо каза, че кадри от случая показват, че си била нападната и си се чувствала застрашена. След това предложи 100 хиляди долара, за да се сдобиеш с това видео“, обяснява още Карди Би. Въпреки това тя изрази минимално желание да прекрати задочната война с Минаж, като отсече, че е „отегчена“ от размяната на реплики.", "date": "2018.10.30", "title": "Карди Би разпространи телефонния номер на Ники Минаж"}
{"url": "https://www.monitor.bg:443/bg/a/view/taksidjija-izdal-ubieca-ot-nadejda-148187", "text": "Таксиметров шофьор, който откарал заподозрения за зверското убийство в столичния квартал „Надежда“ Викторио Александров, е помогнал на МВР да намери сочения за килър. Мъжът дал показания в полицията, че е взел от адреса в „Надежда“ Александров, който тичал към таксито му с дете на ръце, което все още било живо. Това стана ясно от извънреден брифинг на прокуратурата и СДВР. Шофьорът откарал 26-годишния мъж до Горни Богров, където той се скрил в изоставена сграда. Преди това таксиметровия шофьор бил принуден с опрян в главата пистолет да обикаля около час, като клиентът му няколко пъти сменял крайните дестинации. Той му отнел и двата телефона, за да не може да се обади на полицията, чиято информация за убийството в \"Надежда\" вече се рапространявала между таксиметровите шофьори по радиостанциите. Разказал му, че искал да скочи от мост и да сложи край на живота си, след като жена му убила другото им дете. Именно в Горни Богров 26-годишния Александров е бил заловен от полицията, но по време на акцията той прострелял детето в дясното око. Въпреки тежкото нараняване 1-годишното момиченце оцеляло няколко часа. Малко по-късно то е починало, въпреки усилията на лекарите. За разлика от това Викторио Александров, който направил опит да се самоубие, се е разминал само с одраскване и за живота му няма опасност, стана ясно още на брифинга. Според информацията миналата седмица мъжът подал сигнал за психически тормоз. Това е станало ден след раздялата. Едно от нещата, посочени в жалбата на Викторио срещу приятелката му Дарина Министерска е „Дарина спря да ми вика „мило“. Именно промяната в отношението към него, включително обръщението \"бе\" напоследък, което много го дразнело, го провокирали да извърши жестокото престъпление, признал самият той при разпита в полицията. Отношенията между двамата са се влошили миналата седмица, след като те са празнували първия рожден ден на своята дъщеричка. След празника възникнал скандал, който довел до раздялата на двамата родители и до това мъжът да се изнесе от общото им жилище. Това се е случило в четвъртък, а на следващия ден мъжът е подал сигнала за психически тормоз върху него, оказван от страна на жената. Самата 23-годишна жертва пък, е имала опасния, че бившият й приятел може да й посегне или навреди. През уикенда бащата на застреляната Дарина е спал в апартамента, за да не се притеснява тя. От СДВР съобщиха още, че убийството е станало по обяд, което се установява от камерите около блока, в който бе намерена жертвата. Само преди 5 дни пък, Александров е публикувал на профила си във Фейсбук жалейка, но не става ясно за кого. Не е изключено обаче чрез жалейката Викторио да е загатвал за това, което щял да извърши 4 дни по-късно.", "date": "2018.10.30", "title": "Таксиджия издал убиеца от „Надежда“ (ОБНОВЕНА)"}
{"url": "https://www.monitor.bg:443/bg/a/view/nad-100-uchilishta-v-sofija-s-vyshki-148198", "text": "В над 100 столични школа са открити ученици с въшки. Общо проверени са 178, съобщиха от СРЗИ. Данните показват, че въшливостта засяга предимно по-малките училищни класове, като 58 на сто от откритите опаразитени деца са от подготвителните групи до четвърти клас, а 38 на сто - от пети до седми клас. От здравната инспекция препоръчват да се извършват редовни прегледи за опаразитеност на децата., да се отстраняват децата с въшки, за да не се разпространяват, както и да се прави дезинфекция на личните им вещи.", "date": "2018.10.30", "title": "Над 100 училища в София с въшки"}
{"url": "https://www.monitor.bg:443/bg/a/view/jurnalistka-aut-zaradi-soros-148209", "text": "Американската правителствена радиотелевизионна компания, излъчваща за чужбина, заяви, че ще накаже служителите си, отговорни за телевизионен материал за филантропа Джордж Сорос, които са нарушили професионалната етика и стандарти, предаде Асошиейтед прес. Агенцията за глобални медии на САЩ съобщи, че работилите по материала ще бъдат временно отстранени от работа, докато трае разследването за \"евентуални нарушения\", и могат да бъдат наказани, включително уволнени в зависимост от резултатите от разследването. Материалът за Сорос е бил пуснат през май по испаноезичната радиотелевизионна мрежа \"Марти\", която излъчва за Куба. В него Сорос се описва като \"еврейски мултимилионер\", упражняващ влияние върху държавите чрез неправителствени организации и се цитира коментар на консервативната организация \"Джудишъл уотч\" (\"Правен наблюдател\"), че той подкопава демокрациите. Неотдавна Сорос беше обвинен от десни коментатори и политици, без да представят доказателства, че е финансирал мигранти, тръгнали към САЩ от Централна Америка.", "date": "2018.10.30", "title": "Журналистка аут заради Сорос "}
{"url": "https://www.monitor.bg:443/bg/a/view/romi-nalagaha-s-dyrveni-pryti-rabotnici-ot-sklad-za-dyrva-v-kustendil-148189", "text": "Двама мъже и една жена налагаха с дървени пръти работници от склад за дърва в Кюстендил. Инцидентът е възникнал в понеделник малко след 21 часа, когато разгневените жители на ромския квартал „Изток“ нахлули във фирмения цех. Без много обяснения те започнали да налагат с всички сили двама от работниците. Веднага на мястото на инцидента е повикан полицейски екип. Нападателите са задържани за 24 часа, това са 38-годишна жена и двама мъже на 41 и 17 години. Все още не е ясна причината за конфликта. Според първоначалните показания, нападателите влезли в цеха, след като разбрали, че един от работниците имал връзка с тяхно момиче. На задържаните роми са съставени и актове по Указа за борба с дребното хулиганство, за случая е уведомен дежурен съдия от Кюстендилския районен съд.  ", "date": "2018.10.30", "title": "Роми налагаха с дървени пръти работници от склад за дърва в Кюстендил"}
{"url": "https://www.monitor.bg:443/bg/a/view/fokusnik-ot-walt-disney-otvarja-uchilishte-za-magiosnici-za-helouin-148190", "text": "Фокусник от Walt Disney пристига във Варна за Хелоуин, съобщиха организаторите на празника. Д-р Джакел ще отвори вратите на своето Училище за магьосници на 31 октомври във Varna Mall. Заедно с него участниците в градския Хелоуин парад в търговския център ще търсят изгубени предмети, намерени чужди вещи и ще разкриват сложни „вампирски“ загадки. Традиционният маскарад, който всяка година събира малки и големи почитатели на хоръра, ще започне точно в 18 часа под ръководството на „главните вампири“ - актьори от Кукления театър в морската столица. Зомбита, феи и принцеси, приказни и филмови герои, без ограничение на възрастта и персонажите, в които са се превъплътили, ще дефилират в празничното шествие в централното фоайе на търговския център. Организаторите отново са подготвили за празника атрактивна програма, в която освен главна роля в забавните вълшебства на д-р Джекил, участниците в парада ще могат да си направят безплатно снимка с първото във Варна Magic Mirror. Гостите на тържеството ще се насладят и на танцовите умения на малките балерини от школата към Общинския детски комплекс „Вива денс“. Много награди очакват участниците в конкурсите за най-страховит костюм, най-добре изработен фенер от тиква, най-млад участник и много други категории. Всички, които се включат в Хелоуин парада, ще получат лакомства - вкусни желирани бонбони и най-страхотните близалки в света. А за победителите в конкурсите, обектите в търговско-развлекателния център са предоставили специални награди. В помощ на всички, които искат да впечатлят журито със смразяващ външен вид, от 14 до 18 часа на 31 октомври, непосредствено преди парада, талантливи студенти по мода и моден мениджмънт от ВСУ „Черноризец Храбър“ и ученици от Професионалната гимназия по текстил и моден дизайн ще гримират безплатно всички кандидати в карнавалното дефилене.", "date": "2018.10.30", "title": "Фокусник от Walt Disney отваря училище за магьосници за Хелоуин "}
{"url": "https://www.monitor.bg:443/bg/a/view/tyrsjat-kryvodariteli-za-morjaka-postradal-na-koraba-bylgarka-148192", "text": "Акция за кръводаряване се провежда в момента във Варна, след инцидента на борда на моторен кораб „Българка“, плаващ под малтийски флаг, при който загина един работник. Другият бе тежко ранен и обгорял, настанен в клиниката по термини травми на Военно-морска болница. Тежкият инцидент стана в неделя в Кораборемонтния завод във Варна по време на заваръчни работи в един от товарните танкове. Близки на пострадалия са се свързали с популярия варненски сайт petel.bg с молба за съдействие и помощ. Според тях, за лечението му са необходими 16 кръводарители. Бележките от Кръвния център във Варна трябва да се предават лично на дъщеря му Цветелина Грандева, уточняват близките на пострадалия.", "date": "2018.10.30", "title": "Търсят кръводарители за морякa, пострадал на кораба „Българка“ "}
{"url": "https://www.monitor.bg:443/bg/a/view/objava-za-prodajba-na-lyvche-pusna-sajt-148196", "text": "Оферта, че пловдивска автокъща продава 3-месечно лъвче, пусна популярен сайт за безплатни обяви, съобщи читател на Агенция Монитор. Текстът обаче бе изтрит броени часове след публикуването му, тъй като подобна търговия с екзотични животни е незаконна. Това се случило, след като бдителни потребители на сайта попаднали на обявата. Тя била публикувана в 18,17 часа на 29 октомври т.г. от телефон. Профилът на подателя бил анонимен и проучване на Агенция Монитор установи, че други обяви от този потребител няма публикувани във въпросния сайт. Въпреки анонимността, в текста ясно бил посочен точният адрес къде се намира малкото животно и коя е автокъщата. Отново в текста ясно било написано, че лъвчето е внос от Африка, че има паспорт, както и нужните ваксини. Подателят на обявата дори записал, че отговаря бързо на изпратените му съобщения. Това обаче се оказа невярно, защото опитът на екипа на Агенция Монитор да се сдобие със снимка на паспорта на уж продаваното екзотично животно, удариха на камък. Подателят не само не отговори, както обещава в текста си, но и самата обява бе изтрита около 9 часа сутринта във вторник. В отговор на въпрос на екипа от сайта за безплатни обяви уточниха, че обявата е била изтрита от техен модератор, който е проверил подаден по-рано при тях сигнал. В сайта обаче се пазят данните на подателя на обявата, които ще бъдат предоставени при поискване на компетентните органи. „Какво се продава в нашата автокъща? Че при колите има лъв, така ли?”, избухна в смях служителка на частната фирма, чийто адрес бе в изтритата обява. Жената свърза екипа на „Монитор” със собственика на автокъщата, който отрече да притежава екзотични животни и да е пускал подобни обяви за продажба на лъвче в интернет.", "date": "2018.10.30", "title": "Обява за продажба на лъвче пусна сайт"}
{"url": "https://www.monitor.bg:443/bg/a/view/letjasht-motociklet-za-masovija-pazar-148188", "text": "Представеният в началото на 2017 г., странно изглеждащ летящ мотоциклет, приличаше на приспособление, което едва ли някога, би се превърнало в реален продукт. Въпреки това, руската компания Hoversurf съобщи, че летящия мотоциклет e готов за производство и се приемат предварителни поръчки, като доставките се очаква да започнат през 2019 г. Още при представянето на летящия мотоциклет Scorpion, безопасността му беше под въпрос, поради близостта на въртящите се перки до краката на водача. Независимо от това, Hoversurf бързо премина от амбициозен прототип към пазарен продукт, като първо съобщи за сделка за продажба на самолета на полицията в Дубай, а наскоро премина изискванията на Федералната авиационна администрация (FAA) на САЩ, за да бъде класифициран легално, като ултра леко летателно средство. Нова рамка от въглеродни влакна е намалила теглото на машината до 114 кг, което е позволеното ограничение, от ФАА за ултра леки задвижвани летателни средства, а максималната скорост 96 км / ч, което отново е точно под ограничението, разрешено от ФАА. Покривайки изискванията на ФАА за ултра леки летателни средства, позволява също летящия мотоциклет да бъде управляван без лиценз за пилот. Желаещите да притежават супер скъпа играчка, която изглежда доста опасна и може да лети само около 15 минути, сега може да направят предварителна поръчка за Hoverbike S3 с депозит от $ 10.000. Цената е $ 150.000, а доставките са насрочени за период от два до шест месеца, след приемане на поръчката.", "date": "2018.10.30", "title": "Летящ мотоциклет за масовия пазар"}
{"url": "https://www.monitor.bg:443/bg/a/view/izgoniha-mira-dobreva-ot-vip-bradyr-148185", "text": "Мира Добрева е поредният изгонен съквартирант от Къщата на ВИП Брадър. Тя напусна шоуто броени дни преди финала, който е на 2 ноември. При срещата си с Ники Кънчев в живото студио водещата от БНТ заяви, че не съжалява за участието си, но съжалява за поведението си спрямо Ваня. В студиото я посрещна и нейният мъж Жоро Торнев, който я защитаваше по време на вота. Само след ден към Мира ще се присъединят още двама изгонени, защото в сряда ще се проведат последните елиминации, за да б ъдат отличени финалистите този сезон. Преди това обаче ще бъде излъчена мисия „Жива връзка“, в която съквартирантите се срещнаха на скайп със зрители на шоуто. Напускането на Мира пък даде повод на най-одумвания във „ВИП Брадър“ - Ричард да си повярва и да заяви въпреки че в последния епизод всички негови съквартиранти заявиха, че смятат именно него за най-подходящ за изгонване. Изненадата поднесе Петко, който каза, че за него Мира трябва да остане за финала, а Къщата да напусне Стефан. Мъжът на Гала не очакваше това, но прие думите на Петко.", "date": "2018.10.30", "title": "Изгониха Мира Добрева от „ВИП Брадър“"}
{"url": "https://www.monitor.bg:443/bg/a/view/siti-podchini-totnym-na-uembli-i-povede-v-anglija-148184", "text": "Шампионът на Англия „Манчестър Сити“ е новият лидер във временното класиране в Премиър лийг. \"Гражданите\" стигнаха до успех с 1:0 при гостуването на „Тотнъм“ на \"Уембли\" в последния двубой от 10-ия кръг и изместиха от върха „Ливърпул“, като и двата тима имат по 26 точки. „Тотнъм“ остана пети с 21. Победата на водения от Пеп Гуардиола тим донесе Риад Марез в 6-ата минута. През второто полувреме Ерик Ламела можеше да изравни, но негов удар отблизо мина над вратата.", "date": "2018.10.30", "title": "„Сити“ подчини „Тотнъм“ на „Уембли“ и поведе в Англия"}
{"url": "https://www.monitor.bg:443/bg/a/view/tovaren-avtomobil-se-obyrna-na-vhoda-na-struma-148197", "text": "Товарен автомобил МАН със софийска регистрация, натоварен със скрап, се обърна на кръговото кръстовище, от което се влиза в АМ \"Струма\" в посока Дупница и София, съобщи БГНЕС. Инцидентът е станал малко преди 11 ч. Камионът е превозвал скраб, който при инцидента се е разпилял по пътя. Няма пострадали, дясната дъга на кръговото е затворена, на място има патрул на Пътна полиция-КАТ, екип на Районна пътна служба към ОПУ-Благоевград. Това е поредното обръщане на товарен автомобил на двете кръгови, които са вход и изход от ЛОТ-2 на автомагистралата. Тя свършва тук, в момента се работи ЛОТ-3.1. от Благоевград до Крупник.", "date": "2018.10.30", "title": "Товарен автомобил се обърна на входа на „Струма“"}
{"url": "https://www.monitor.bg:443/bg/a/view/niki-iliev-otmyshtava-za-smyrtta-na-brat-si-v-kileryt-148152", "text": "По пътя на отмъщението потегля Ники Илиев в най-новата си роля в режисирания от самия него уебсериал - „Килерът“. Вторият сезон на поредицата ще направи премиерата си във Vbox7 на 13 ноември, като до края на седмицата ще бъде пуснат и дебютният трейлър за новите епизоди. Персонажът, поет от бившия модел, ще се появи за първи път на екрана. Бивш полицай, напуснал работата си, заради психични отклонения – така пък самият Илиев описва героя си в мистъри поредицата. разкри пред „Монитор“ режисьорът. Междувременно той удари рамо и на студентския дебют на режисьора Любомир Маринов от НБУ. В пост-апокалиптичната фантастика „Шах, Мистериозният град“ той ще има малка поддържаща роля – на бодигард на шеф на казино (Асен Блатечки). Паралелно с това, Илиев вече налива основите и на четвъртия си авторски филм. Снимките се очаква да стартират напролет, като ще се проведат предимно в Пловдив. След като се появи на екрана само за една сцена в „Нокаут, или всичко, което тя написа“, и то – инцидентно, тук Ники отново ще се превъплъти в главна роля. Компания пред камерата ще му прави и Александър Кадиев.", "date": "2018.10.30", "title": "Ники Илиев отмъщава за смъртта на брат си в „Килерът“"}
{"url": "https://www.monitor.bg:443/bg/a/view/severozapadyt-s-naj-niska-prodyljitelnost-na-jivota-148178", "text": "Три български региона са с най-ниска продължителност на живота в ЕС, показват данни на Евростат за продължителността на живота по региони в ЕС през 2016 г., съобщава БТА. Очаквано Северозападът, като най-бедния регион у нас е рекордьор със 73,3 години. В Югозападния регион средната продължителност на живота е 74,4 години, а в Северен Централен е също 74,4. В ЕС пък холата живеят средно 81 години, а у нас – 74,9. Това ни поставя в дъното на класацията по тази тема.", "date": "2018.10.30", "title": "Северозападът с най-ниска продължителност на живота"}
{"url": "https://www.monitor.bg:443/bg/a/view/programa-za-1-8-finalite-na-kupata-na-bylgarija-148155", "text": "14 ч. Струмска слава - Черноморец (Балчик) 17:30 ч. Дунав – Локомотив (Пд) 19 ч. ЦСКА - Витоша  14 ч. Локомотив (Сф) - Септември 16 ч. Черно море – Левски  18 ч. Етър - Верея 19 ч. Лудогорец – Славия  19 ч. Берое - Ботев (Пд) ", "date": "2018.10.30", "title": "Програма за 1/8-финалите на Купата на България"}
{"url": "https://www.monitor.bg:443/bg/a/view/kromanionci-okupiraha-fermata-148141", "text": "В пределите на риалити формата „Фермата“ изненадващо се появиха „нови“ участници. Това е племето „Камък“, което е съставено от четирима кроманьонеца – камък Жоро, камък Роман, камък Митко и камък Дидо. Освен че залагат на специфичен стайлинг и облекло от чували, те имат и своя муза, която е причината за създаването им – единствената богиня, на която се кланят, Росица. Шегата на съфермерите е плод на редовните скандали, които и четиримата имат с емигрантката в Лондон. Тя вече е категоричен дразнител номер 1 в шоуто, който в последните седмици се държи така, че си спечели определението „кроманьонец“. „Тъй като си имаме една кроманьонка във „Фермата“, решихме да й отделим част от свободното си време и малко да пресъздадем нейното поведение“, заяви камък Митко. допълни на свой ред камък Жоро. Неандерталското племе „Камък“ изненада другите участници, появявайки се на церемонията по избор на фермер на седмицата, преди водещият Иван да прочете писмото на напусналия Калоян и да направи забележка на Роси и Симеон за пиянските им изцепки от предната вечер.", "date": "2018.10.30", "title": "Кроманьонци окупираха „Фермата“ "}
{"url": "https://www.monitor.bg:443/bg/a/view/pipnaha-kradci-s-prilojenie-za-sledene-na-kucheta-148180", "text": "Крадци бяха пипнати, докато претърсват за пари апартамент с мобилно приложение за следене на кучета. Как се е случило това, разказа пред бТВ Петър Демиров от София. Той монтирал приложението, за да следи домашния си любимец, но в кадър влезли крадците. Когато видял обриджиите, Петър се обадил на тел.112, но полицията се намесила час по-късно, защото записът показвал картината с час назад. Крадците останали в апартамента около 3 минути и 40 секунди - това е отбелязано но записа, разказа Петър. Те не успели да намерят 3000 лева, които младият мъж събирал от съседите за ремонт на покрива. “Единият е рецидивист и вероятно ще получи някаква присъда, но по-младият сигурно ще се измъкне, защото му е първо престъпление” коментира Петър Демирев. Двамата били заловени от полицията, а парите на блока вече са в банка.", "date": "2018.10.30", "title": "Пипнаха крадци с приложение за следене на кучета"}
{"url": "https://www.monitor.bg:443/bg/a/view/inter-iznese-lekcija-na-lacio-v-serija-a-148181", "text": "„Интер“ надигра Лацио с 3:0 в среща от 10-ия кръг на Серия \"А\". Попаденията за „нераджузите“ реализираха Мауро Икарди (28, 70) и Марсело Брозович (41). С успеха \"Интер\" изпревари „Наполи“ по голова разлика и вече заемат второ място с 22 точки, колкото имат и „партенопеите“. Това бе и шести пореден успех за „Интер“ в Серия \"А\". „Лацио“ пък е 4-ти с 18 точки. Двубоят бе повторение на срещата от 20 май, когато „Интер“ измъкна инфарктна победа в Рим в плейофа за влизане в групите на Шампионска лига. Тогава срещата завърши 3:2 за \"нерадзурите\" след автогол на Иван Перишич (9) и попадения на Данило Д'Амброзио (29), Фелипе Андерсон (41), Мауро Икарди (78), Матиас Весино (81). Сега срещата между двата тима бе поставена под сериозен въпрос заради влошена метеорологична обстановка, а минути преди двубоя заваля нов силен проливен дъжд, който поизмокри загряващите футболисти.", "date": "2018.10.30", "title": "„Интер“ изнесе лекция на „Лацио“ в Серия \"А\""}
{"url": "https://www.monitor.bg:443/bg/a/view/skoda-fabia-se-pravi-na-krosouvyr-148009", "text": "Само преди няколко месеца Skoda пусна в продажба обновеното комби Fabia, а сега компанията представи офроуд версията Scoutline на базата на модела. Новото комби е получило характерни детайли за всъдеход, както и по-големи колела. Каросерията на новата Skoda Fabia Combi Scoutline е украсена с тънки матови защитни панели в черен цвят, които покриват праговете и арките на колелата. В долната част на предната броня се е появил сребрист спойлер, който излиза няколко сантиметра напред. Дъното на задната броня е украсено със същия сребрист дифузьор със сложен дизайн. Освен това Skoda Fabia Combi Scoutline се отличава със сребристи релси на покрива и корпуси на огледалата за обратно виждане в същия цвят. Базовата версия е оборудвана с 16-инчови лети джанти, а като опция могат да се поръчат 17-инчови колела, оцветени в матиран антрацит, които леко увеличават пътния просвет. Подобно на наскоро обновената Skoda Fabia Combi, версията Scoutline е получила нова тапицерия на седалките, модернизиран приборен панел и най-големия багажник в класа с обем от 530 литра до 1395 литра със сгънати задни седалки. Опциите за автомобила включват LED предни и задни светлини, автоматични дълги светлини, системата за наблюдение на слепите зони и система, която с помощта на радар, следи за преминаващи участници по време на движение на заден ход и предупреждава, ако се приближават. Обхватът на тази система е много по-широк от този на обичайния парктроник. Новата Skoda Fabia Combi Scoutline е оборудвана с два USB порта в задната част на салона, преносимо LED фенерче и двустранно дъно на багажника. Под предния капак на Fabia Combi Scoutline са поставени познатите от комбито на Skoda Fabia 3-цилиндрови бензинови двигатели MPI и TSI. Това са агрегати с обем от 1 литър, чиято изпускателна система отговаря на новите екологични стандарти Euro 6d-TEMP, оборудвани с функция Старт/Стоп и система за оползотворяване на спирачната енергия. Двигателите ТSI са снабдени и с филтри за твърди частици.", "date": "2018.10.30", "title": "Skoda Fabia се прави на кросоувър"}
{"url": "https://www.monitor.bg:443/bg/a/view/venecija-pod-voda-sedem-jertvi-na-loshoto-vreme-v-italija-148177", "text": "Безмилостните пороища и ураганният вятър, които от три дни бичуват Италия, за съжаление взеха само в понеделник десет жертви. Прекършен от стихията столетен средиземноморски бор се стовари върху лека кола в намиращия се източно от Рим град Фрозиноне и уби на място пътуващия в нея мъж. При предизвикани от паднали дървета катастрофи загинаха пък две жена в италианската столица и недалечния град Латина. Другите жертви са от Неапол, Савона, Римини, от районите на северните градове Болцано и Белуно и др. Причините за смъртта на нещастните хора са различни – удавяне в придошли реки, смъртоносни трамви след събаряния от вихрушки, достигнали на места скорост от 200 км в час, падане от подхвърляни от разбуненото море плавателни съдове и др. Ранените са няколко стотин души, като само за последните 24 часа вдигнатите под тревога 5800 пожарникари са се притекли на помощ на 7000 бедстващи сънародници. Що се отнася до причинените от лошото време материални щети, то нй-пострадала е северната крайморска област Лигурия. Особено тежко е положението в намиращото се източно от нейния административен център Генуа курортно градче Рапало. Огромните вълни, блъскащи се със страшна сила в железобетонната преградна стена на местното пристанище за луксозни плавателни съдове, успяха да я пробият към три часа тази сутрин и накамариха по брега трийсетина яхти и поне още 70 скутери и други баровски лодки. Потопена наполвина и сбутана в скала се оказа и шикозната яхта „Суеньо“ на Пиер Силвио Берлускони - сина на експремиера, лидер на десницата и тв-магнат Силвио Берлускони. Четирдесет и девет годишният Пиер Силвио, който управлява семейната телевизионна империя „Медиасет“ има вила в приказното съседно крайморско селище Портофино. За негово съжаление той скоро няма да може да стигне по нея по суша, защото бурята прекъсна и водещия към райското кътче асфалтов път. В редица градове на областите Лигурия, Венето, Лацио, Кампаня и Фриули Венеция Джулия училищата днес не отвориха врати. Затворено е летището „Кристофоро Коломбо“ в Генуа, на територията на страната са прекъснати от свлачища и пропадания десетки второстепенни пътища и няколко ЖП-линии. И вчера, и днес, бушуващото море спря корабоплаването към островите в неаполитанския залив и тези край областта Тоскана като жителите им останаха на практика изолирани от континента. Венеция пък потъна в рекорден прилив – водата на площад „Сан Марко“ и целия център на старинния град „набъбна“ в неделя следобед с близо 150 сантиметра, заливайки ресторанти, кафенета, магазини и жилищни сгради.  ", "date": "2018.10.30", "title": "Венеция под вода, десет жертви на лошото време в Италия (видео)"}
{"url": "https://www.monitor.bg:443/bg/a/view/vyzvishenie-ili-vchera-v-11-i-klas-po-literatura-148161", "text": "„Възвишение“, „Вчера“ или „Лавина“ ще изучават учениците от профилираните паралелки в 11-и клас, които ще имат за профилиращ предмет „Български език и литература“. Това е заложено в публикуваните за обществено обсъждане разработени проекти на учебни програми за профилирана подготовка на гимназистите, която ще се придобива в 11 и 12 клас от учебната 2020/2021 година. Учителят ще има право да избира как точно да представи темата „Изборът и раздвоението“, за да може ученикът интерпретиран в произведения на литературното и филмовото изкуство, в зависимост от историческия и/или социокултурния контекст и творческата индивидуалност на автора/режисьора. Преподаватели имат възможност да направят това с три различни варианта. Първият е чрез откъс по избор от „Лавина“ на Блага Димитрова и филма „Лавина“ на режисьорите И. Акташева и Хр. Писков. Другата възможност на учителя е да подготви единадесетокласниците с романа „Вчера” (Вл. Даверов) и екранизацията му от „Вчера” 1988, на режисьора Иван Андонов. Третата опция е да представи откъс по избор от „Възвишение“ от Милен Русков заедно с филма на Виктор Божинов. Български език и литература ще могат да изучават профилирано учениците, които имат интереси в областта на хуманитаристиката. Като от образователното министерство предвиждат в цялата страна да има 100 такива паралелки. Освен по българки език и литература, има по математика, чужд език, информатика, информационни технологии, история и цивилизации, география и икономика, философия, биология и здравно образование, физика и астрономия, химия и опазване на околната среда, музика, изобразително изкуство, предприемачество, физическо възпитание и спорт. В 11 и 12 клас е вторият гимназиален етап на средно образование. Профилираната подготовка ще включва от три до четири учебни предмета - два от тях опредени на национално ниво, а останалите – на училищно. Всеки учебен предмет адължителните модули са насочени към надграждане на компетентности, придобити в общообразователната подготовка, както и към задълбочени компетентности в определени научни или приложни области. Обучението по тях ще е насочено към подготовка за продължаване на образованието в университет. Модулите ще могат да носят кредити и да се признават във висшите училища, без да бъдат изучавани в отделни специалности на висшето образование.", "date": "2018.10.30", "title": "„Възвишение“ или „Вчера“ в 11-и клас по литература"}
{"url": "https://www.monitor.bg:443/bg/a/view/prof-dtn-georgi-slavchev-mihov-do-njakolko-godini-shte-ostanem-bez-energetici-148163", "text": "Търсят се специалисти от областта на телекомуникациите, електрониката, казва в интервю пред \"Монитор\" ректорът на Техническия университет – София. - Преди 13 години, когато бях все още ръководител на катедра, на изложението в София се явиха само 20 фирми участници. Благодарение на „Дни на кариерата“ се опитваме да направим връзка между бизнеса и студентите, които в момента следват. Постепенно това събитие набра изключителна сила. То се разрасна, като се разпростря и във филиала ни в Пловдив и в Сливен следващата година. В момента имаме много сериозно рекордно участие на фирми. Общият им брой е около 149, докато за миналата година бяха 136. Това говори за две неща – първо, че в България икономиката, индустрията върви напред и на нея й трябват кадри, изпитва се глад, особено за инженерни. Не знам да има работодателско мероприятие, което да се провежда в Икономическия университет или в бизнес университет. Гладът за инженерни кадри обаче не е само в България, той е и в чужбина. Второто, което е много важно – бизнесът е разбрал, че качествени инженерни кадри се създават в Техническия университет. Често си правя алегория, нещо като ухажване между студентите и работодателите. В това ухажване работодателят се стреми да се покаже в най-добра светлина, студентите пък са най-взискателни. Много често едно такова ухажване завършва с щастлив брак. По време на това изложение се създават връзките между работещите, учещите студенти. Те имат възможност да видят къде какво и как се прави, дори донякъде да преосмислят бъдещите си дисциплини. Нормално това са студенти от горните курсове, където се изучават т.нар. избираеми дисциплини. Веднъж като се насочат към дадена дисциплина и разберат какво изисква дадена заемана позиция, студентите имат възможност да изберат тези дисциплини, които най-добре ще съответстват на бъдещата им дейност. Изложението е полезно и за работодателите, защото със своите действия те намират на завършващите една почти сигурна реализация. По наши наблюдения реализацията на студентите, завършили инженерни специалности, е между 70-95 % в зависимост от различните специалности. Най-много търсени са специалностите от IT сектора, но в последно време и машиностроенето, мехатрониката. - Договореността за стаж се извършва чрез нашия кариерен център. Там те фиксират съответната фирма, за която да заявяват желание след това в кариерния ни център и чрез него се да свържат. По време на изложението и самите работодатели могат да осъществят контакт с някои студенти и да кажат, че са съгласни да го приемат на подходящ стаж. - На предишната акредитация оценката ни беше 9,50. Това беше преди шест години и ние имахме желание да я повишим. Самата оценка се дава преди всичко за качеството на учебния процес, материалната база и академичния състав. Наблегнахме основно на качеството на обучението и материалното му осигуряване. Имаше редица препоръки на националната Агенция за оценяване и акредитация, които ние се постарахме да преизпълним. В резултат на тези мерки получихме една доста по-висока оценка, като искам да отбележа, че значително и в доклада на комисията беше отбелязан ръстът в качеството на обучение, което се дава от нашите звена – това са филиалът в Пловдив и факултетът и колежът в Сливен. Тази оценка е съвкупност за Техническия университет и всички негови подразделения. През този период открихме и Техническия колеж в Казанлък, който започна обучение от новата учебна година, и също бе включен в тази акредитация. Този колеж е показателен с това, че изнесохме обучението в една специалност – машинното инженерство, която не е много любвеобилна от страна на студентите, към потребителите на тези кадри. Казанлък е голям център на машиностроенето в държавата ни, нуждае се от изключително много кадри в тази област. Успяхме да реализираме този проект, за което получихме адмирации от машиностроителите в България. - В последните години интересът към инженерните специалности не се е повишил кой знае колко, но за радост не е и спаднал. Обучението за инженерни специалности е доста трудно, тежко, непривлекателно изглежда за младите хора. Що се отнася до Техническия университет, през последните няколко години имаме задържащ се брой на кандидат студентите в нашия университет. На фона на увеличаващите се зрелостници, които напускат държавата, без да постъпят в български училища, може да се каже, че това задържане на кандидат-студентите е лек завишен интерес към нашия ВУЗ, особено в инженерните науки. - Специалностите са трудни. Преди много години за една инженерна специалност съотношението на кандидат-студентите към 1 на сто беше между 5 и 10. Сега този интерес е спаднал. Тази година реализирахме средно по 1,7 кандидати за едно място. Това съвсем не е равномерно, има и специалности, които са доста търсени, и при тях броят на кандидатстващите е значително по-голям. - Най-търсени са специалностите от областта на компютърното и софтуерното инженерство, комуникационна и компютърна техника. Търсят се специалисти от областта на телекомуникациите, електрониката. Имаме специалност компютърно и софтуерно инженерство, която почти всеки втори кандидат-студент е посочил на първо място. Броят на желаещите е много голям. Следват телекомуникациите, електрониката. С най-голямо внимание се ползва авиационното инженерство. Най-малко търсените специалности са енергетичните. Там имаме недостиг на студенти и останали свободни места. Това са енергетичните специалности - топлоенергетика, ядрена енергетика, електроагрегетика и електрообзавеждане. Негативно е отношението към енергетиката в България изобщо. Ако така вървят нещата с приема, след време ще останем без енергетици. Няма опасност да останем в недоимък с компютърни специалисти, защото по наши данни в България професионалното направление комуникационна и компютърна техника се изучава в 15 висши учебни заведения. Енергетиката е само в 4, но и там се наблюдава спад към тези енергетични специалности. Тук е мястото на медиите да алармират за това състояние, защото държавата ни се нуждае от такива специалисти, а в същото време интересът на студентите е много малък. - Въпрос на няколко години е. Трябва да се вземат спешни мерки за оздравяването на бъдещите енергетици. - За някои специалности, особено за машиностроенето все още витае едно старо разбиране, че един машинен инженер ходи със синя престилка, омазан с грес и масло. Нещата отдавна не са така. Съвременните информационни и компютърни технологии са навлезли навсякъде, особено в машиностроенето, електрониката – там вече се работи с бели ръкавици, извършва се проектиране с използване на компютърни продукти. Там нещата са много променени и крайно време е тази стара представа да бъде отстранена от съзнанието на младото поколение, за да могат се влеят повече хора в тази област. - Да, но в допълнение ще бъдат необходими и други мерки, като добре е, че тези средства се дават, добре е да се помисли и за това студентите от тези специалности да бъдат кредитирани за своя живот. Това трябва да стане с дългосрочни заеми, които са с много ниска лихва или въобще да бъдат опростявани, когато постъпят на работа. Може би е добре работодателите да се включат. Най-важно е предимствата и това, което се дава на завършващите тези специалности, да бъде широко рекламирано. Това, че се отпускат пари за такива специалности, трябва да се популяризира, да се тръби непрекъснато за него. Провеждаме дни на отворените врати не само по веднъж на годината, каним ученици, показваме им нашето оборудване, пускаме ги дори из лабораториите между техниката, запознаваме ги с предимствата, които им дава съответната специалност и професия. Това върши работа, но този вид реклама не е достатъчна. Необходимо е и медиите да рекламират инженерното образование. - От фонд „Научни изследвания” имаме 13 проекта, които са одобрени и стартират. Някои от тях са едногодишни, други – двугодишни. Най-важните проекти са тези по Оперативна програма „Наука и образование за интелигентен растеж“. Общата сума на тези проекти е от порядъка на 150 млн. лв., от които дялът за Техническия университет е 40 млн. лв. В тях участват почти всички технически университети в държавата ни и около 13 института от БАН. Най-силни сме в проекта „Мехатроника и чисти технологии“. Другите три са „Наследство BG”, Центърът за върхови постижения „Университети за наука, информатика и технологии в е-обществото“ и Център за компетентност по „Интелигентни и мехатронни, еко- и енергостестяващи системи и технологии“. - Инженер по радиоелектроника, професор по Цифрова схемотехника -Завършва ВМЕИ – София със специалност „Електронна техника“ -1997-2004 е зам.-декан по учебната дейност на Факултета по електронна техника и технологии -2007-2010 г. ръководи катедра „Електронна техника” - Ректор на ТУ-София е от 24 ноември, 2014 г. Основни области на преподавателска и научна дейност – медицинска електроника, цифрова електроника, микропроцесорна схемотехника, диагностика на цифрови електронни устройства, промишлени контролери и системи за управление", "date": "2018.10.30", "title": "Проф. дтн. Георги Славчев Михов: До няколко години ще  останем без енергетици"}
{"url": "https://www.monitor.bg:443/bg/a/view/onlajn-platforma-shte-tyrsi-rabota-na-hora-nad-55g-148171", "text": "Онлайн платформа ще осигурява трудова заетост на хората над 55 години. Инициативата е осъществена с партньорството на Министерството на труда и социалната политика и Агенцията по заетостта. Целта на платформата е чрез осигуряване на връзка между кандидатите и работодателите, хората над 55 години да бъдат върнати на пазара на труда. Тя ще бъде представена на 30 октомври в 11 часа в БТА. Участие в пресконференцията ще вземат и заместник-министърът на труда и социалната политика Зорница Русинова и замeстник-главният директор на Дирекция „Услуги по заетостта” в Агенцията по заетостта Мария Андреева.", "date": "2018.10.30", "title": "Онлайн платформа ще търси работа на хора над 55 години"}
{"url": "https://www.monitor.bg:443/bg/a/view/trymp-gotov-oshte-vednyj-da-otvee-hilari-148176", "text": "Президентът на САЩ Доналд Тръмп е готов да се изправи отново срещу Хилари Клинтън в надпреварата за Белия дом, съобщи \"Фокс нюз\". По този начин Тръмп даде ясна заявка, че сериозно мисли за своята кампания за преизбирането си през 2020 г. \"Харесва ми и тя. Харесват ми всички. Не виждам никого, с когото не бих искал да се състезавам (на изборите). И това може да се случи\", каза американският президент. Доналд Тръмп и Хилари Клинтън водиха ожесточена кампания през 2016 г. От своя страна бившият кандидат на демократите за Белия дом заяви, че в момента най-важното е да се спечелят насрочените за 6 ноември междинни избори за конгреса. След това идва целта през 2021 г. в Белия дом да влезе представител на Демократичната партия.", "date": "2018.10.30", "title": "Тръмп готов още веднъж да отвее Хилари "}
{"url": "https://www.monitor.bg:443/bg/a/view/andon-donchev-agencijata-za-bylgarite-v-chujbina-imashe-tvyrde-golemi-prava-148182", "text": "Агенцията за българите в чужбина имаше твърде големи правомощия. Това заяви пред БНТ председателят на парламентарната комисия за политиките за българите в чужбина Андон Дончев. Според него, схемите за незаконно вземане на пари били построени върху това, че били дадени права на преводачески агенции или на дружества на българи зад граница, които да събират информация от документите на желаещите да получат българско гражданство. Хората са насочвани съзнателно към тези агенции и така се разваля самия процес. Така те са давали пари на тези агенции, а получаването на гражданство е безвъзмездна процедура, коментира Дончев. Той подчерта, че още когато е заел поста на председател на комисията, получил сигнали за нередности. Останали обаче само съмненията, защото корупционната организация била построена още преди 7-8 години. Дончев е категоричен, че получаването на гражданство за хора с български корени от чужбина е безвъзмездно.", "date": "2018.10.30", "title": "Андон Дончев: Агенцията за българите в чужбина имаше твърде големи права"}
{"url": "https://www.monitor.bg:443/bg/a/view/komandarev-prekrysti-patrulki-na-v-kryg-148183", "text": "Дългоочакваната втора лента от трилогията на Стефан Командарев се сдоби с ново име. След като дълго време работното заглавие на филма беше „Патрулки“, както го наричаше и самият режисьор, изведнъж стана ясно, че продължението на „Посоки“ ще се казва „В кръг“. Въпреки това сюжетът ще проследи, както беше и първоначалната идея, привидно различни истории, обединени от ключов мотив и в центъра на събитията ще бъдат патрулките и събитията в нощна София. Първите няколко снимачни нощи на „В кръг“ вече стартираха, като вече е ясен и основният каст на филма. Сред звездите, освен вече известните – Асен Блатечки, Васил Василев-Зуека и Герасим Георгиев – Геро, ще видим красивата Ирини Жамбонас, легендата Павел Поппандов, Иван Бърнев, Стефан Денолюбов, Стоян Дойчев, Николай Урумов, Анастасия Ингилизова и Ованес Торосян. Зад камерата застава операторът Веселин Христов, а сценарият е дело на Симеон Венциславов и самия Стефан Командарев. Снимачният процес ще продължи до март месец 2019-а година с прекъсвания. Със самият старт на същинската работа по предстоящата лента дойда и добра новина за продуцентите Стефан Командарев и Катя Тричкова за „Арго Филм“. Един от най-големите филмови разпространители в света „Бета Синема“, закупи правата за „В кръг“ „на зелено“, още преди да бъде заснет. За това решение най-вероятно везните е наклонил успехът на първата лента от трилогията - „Посоки“. Филмът пожъна истински успех по фестивалите в цял свят, а публиката в България го прие възторжено. „Това е голямо признание за мен и екипа, както и голяма отговорност. защото средствата за неговата реализация са минимални - всяко подобно финансиране е от голяма помощ“, споделя Командарев за договора си с „Бета Синема“. „В кръг“ се осъществява с подкрепата на Националния филмов център, фонд ЕВРОИМАЖ, Сръбски филмов център и в партньорство със Синдикалната организация на служителите на МВР.", "date": "2018.10.30", "title": "Командарев прекръсти „Патрулки“ на „В кръг“"}
{"url": "https://www.monitor.bg:443/bg/a/view/kran-padna-vyrhu-ruski-samoletonosach-rani-chetirima-148175", "text": "Кран падна по време на ремонта на руския самолетоносач \"Адмирал Кузнецов\" и повреди палубата му. Най-малко четирима са ранени, един човек се води безследно изчезнал. Властите разследват причините за инцидента, станал в нощта срещу вторник на плаващ док в кораборемонтен завод в Мурманск. Там единственият руски самолетоносач \"Адмирал Кузнецов\" е бил приет за планов годишен ремонт, посочват агенциите. При спускането на вода на самолетоносача е потънал докът ПД-50, който е един от най-големите в света. Той е построен през 1980 г. в Швеция по поръчка на тогавашния военен флот на СССР. По думите на осведомен източник, заради внезапно прекъсване в подаването на електроенергия, цистерните на ПД-50 се напълнили с вода. Вследствие на това докът, в който се намирали работници, отишъл на дъното. От екстрените служби в Мурманск, съобщават, че 60 души са успели да се спасят, тъй като навреме са напуснали потъващия ПД-50. Петима обаче останали в дока, като четирима са намерени, продължава издирването на петия, съобщи губернаторът на Меуманска област Марина Ковтун, цитирана от Newsru.com. Състоянието на трима от пострадалите се оценява като средно тежко, на един – като тежко. По време на инцидента са паднали два 15-метрови крана, като единият уцелил самолетоносача. Повредена е пистата за излитане на палубата, оборудването на кораба не е пострадало, уточняват агенциите. Въпреки случилото се, от завода в Мурманск увериха, че ремонтът на „Адмирал Кузнецов“ ще бъде завършен в срок. Пресата припомня, че през декември в 2011 г. в същия завод избухна пожар – в плаващия док ПД-50 се запали атомният подводен ракетоносач К-84 „Екатеринбург“, на който се намираха ракети с ядрени бойни глави, торпедо и два атомни реактора. Тогава гасенето на пожара продължи повече от денонощие и се размина без сериозни последствия.  ", "date": "2018.10.30", "title": "Кран падна върху руски самолетоносач, рани четирима (видео)"}
{"url": "https://www.monitor.bg:443/bg/a/view/6-1-drusna-hari-i-megan-148174", "text": "Земетресение с магнитуд разтърси днес Северния остров на Нова Зеландия, съобщи американският сеизмологичен институт. Трусът бе усетен от хиляди хора, но няма съобщения за щети или жертви, предаде Ройтерс. Епицентърът на труса е бил на 63 км източно от Ню Плимът, на дълбочина 228 км. В Уелингтън парламентът за кратко прекрати заседанието си и кацането на някои полети беше отменено, съобщи в. \"Ню Зиланд хералд\". Според новозеландската служба за наблюдение на земетресенията ГеоНет около 15 600 души са усетили земетресението с първоначален магнитуд 6,2, което бе определено като умерено или дори леко. Няма информация за щети, заяви Гражданската защита. В Окланд, където гостуват британският принц Хари и съпругата му Меган, трусът не е бил усетен, твърдят очевидци, цитирани от Ройтерс.", "date": "2018.10.30", "title": "6,1 друсна Хари и Меган "}
{"url": "https://www.monitor.bg:443/bg/a/view/slaj-propusna-diplomiraneto-na-dyshterja-si-zaradi-snimkite-v-bylgarija-148139", "text": "Усилената работа по „Рамбо 5“ на наш терен възпрепятства холивудския ас Силвестър Сталоун да аплодира дипломирането на най-голямата си дъщеря София. 22-годишната красавица завърши „Комуникационен мениджмънт“ в Южнокалифорнийския университет. Актьорът обаче я поздрави задочно с помощта на социалните мрежи. „Ние сме изключително горди с теб и невероятно трудната работа, която свърши. Ти надмина всичките ни очаквания. Благодарим ти. Обичаме те!“, написа той. Майката на София – бившият модел Дженифър Флавин, допълни, че най-много цени в наследницата си състраданието и доброто й сърце. Сталоун и Флавин са заедно от 21 години и възпитават още две момичета – Систин и Скарлет. Екранният Роки Балбоа има и двама сина от предишен брак - Сейдж Сталоун, който почина през 2012 г., както и Серджо, който е аутист. Преди дни Слай издаде, че най-голямата му пречка у нас е, че той е далеч от фамилията си. призна той. Близките му обаче го зарадваха с колет на снимачния сет в полите на Витоша. Той получи зелено яке с череп с барета и надпис Рамбо на гърба. Междувременно стана ясно, че Сталоун ще реализира идеята, която преди години опита да котира като продължение на историята за култовия герой. През 2009 г. той стартира кампанияза заглавието вдъхновено от романа Hunter на Джеймс Байрън Хъджинс. Сюжетът проследява персонаж, изцяло сякаш граден по образа на любимата ни зелена барета, който е назначен от правителството да се изправи срещу страховито чудовище. „Бащата“ на съществото със свръхестествени сила и бързина, е също човек, като той се оказва Голямото зло в черновата на готвения сценарий. Припомняме, че девет години преди да застане пред камерата за „Последна кръв“ - заглавието на сниманата в момента пета част от франчайза за Рамбо, фенове упрекнаха Слай заради желанието му да извади историята от зоната на реалността. Преди броени дни официално бе обявено, че филм по Hunter все пак ще има, като освен изпълнител на главната роля, звездата вероятно ще служи и като сценарист. Новината съвпадна и с появата на спекулациите, че Сталоун ще снима още няколко продукции в България. Още през април в София ще щракне клапата на дългоочаквания филм „Непобедимите 4“. Очаква се тук да бъде заснета и новата кинорожба на Слай.", "date": "2018.10.30", "title": "Слай пропусна дипломирането на дъщеря си заради снимките в България"}
