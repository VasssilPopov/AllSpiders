{"url": "http://www.monitor.bg/a/view/29070-%D0%9E%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%B8-%D0%91%D1%80%D1%8E%D0%BA%D1%81%D0%B5%D0%BB-%D1%81-%D0%BF%D0%BE%D0%BB%D0%B8%D1%82%D0%BA%D0%BE%D0%BC%D0%B8%D1%81%D0%B0%D1%80%D0%B8/", "text": "\n                    Олигарсите, обединили финанси и медии в клуб по интереси, за да клатят държавата, атакуваха дори и Брюксел в опит да се спасят от наближаващото възмездие за престъпленията им. Босовете Иво Прокопиев, Цветан Василев, Огнян Донев и Сашо Дончев, първите трима от които са подсъдими, очевидно изпаднаха в ступор заради планираните промени в конституцията за отпадане на давността на престъпления, свързани с приватизацията, одобрените на първо четене мерки за спиране на вторичния грабеж на активите на КТБ, както и осветяването на замесените в тези далавери.Поради тази причина управляваната от тях Фабрика за фалшиви новини заедно с присъдружните им пера и гласове на заплата започнаха да атакуват всичко и всички, които под някаква форма поддържат позитивния имидж на страната ни. Под техните удари попаднаха председателят на Европейския съвет Доналд Туск заради вдъхновяващата му реч, хвалеща България. Шефът на ЕК Жан-Клод Юнкер също беше омаскарен, тъй като непрестанно демонстрира подкрепата си за българското правителство. Дори президентът на САЩ Доналд Тръмп е обявен за враг на родните олигархични медии, тъй като първи повдигна темата за разпространяването на фалшиви новини и поде битка с тяхното разобличаване. Просто „умните и красивите“, за каквито се опитват да се изкарат говорителите на задкулисието у нас, отдавна искат да наложат монопол над истината. И в безпрецедентните си опити да я приватизират, както менторите им „приватизираха“ за жълти стотинки икономиката на страната, достигнаха нови нива на безочие, пробвайки се дори да наложат на Брюксел цензура пред кого може и пред кого не да говори.Фабриката за фалшиви новини извърши безпрецедентен опит за натиск върху Представителството на Еврокомисията в България от една страна и за цензура върху вестник и агенция „Монитор“ от друга. Туитър страницата на Представителството бе залята с недоволни и изпълнени с неистини коментари на лица, отдавна саморазобличили се като участници в мръсните игри на менторите на задкулисието в страната. В атаката като таран се включи и изданието на подсъдимия за данъчни престъпления за 63 млн. лв. фармацевтичен бос Огнян Донев - „Клуб Зет“.Причина за тази невъобразима по наглост кампания,съпоставима с времената на мракобесната ДСпък бе  Интервюто за „Монитор“ е едно от малкото, дадени от еврокомисари досега за български медии, като в него Димитрис Аврамопулос коментира в напълно откровен тон ключови теми като Шенген, миграционната криза и отношенията на ЕС със Западните Балкани. Казва ясно също така, че съвсем скоро страната ни ще е част от Шенгенското пространство. Добрата новина за всички граждани на България обаче явно е лоша за Фабриката за фалшиви новини, защото публикуването на интервюто и ришерването му от страна на Представителството на ЕС в Туитър страницата му отприщва истинско тролско недоволство.Атаката, която де факто е атака срещу самите устои на един от основните демократични принципи – свобода на словото и достъпа до информация, премина в два етапа. При първияцяла плеяда от лицата на фабриката заляха акаунта на ЕК в Туитър с коментари, изпълнени с клевети и лъжи. Сред участниците в атаката са както представители на сайта „Биволъ“ , така и компрометирани като изпълняващи заръките и преповтарящи опорните точки на подсъдимите олигарси Иво Прокопиев и Цветан Василев имена като Иван Бедров, Мирослав Иванов, Борислав Сандов, Самуил Петканов и др. Всички те обаче пропускат да споменат нещо много важно в коментарите си под туита на ЕК – че са в ситуация на конфликт на интереси, защото далаверите, в които са намесени, са вадени наяве именно от медиите от нашата издателска група. Очевидно е, че троловете на задкулисните кръгове няма как да харесват медии, които вадят истината за тях.Ситуацията започва да мирише съвсем на сценарий, писан в лабораториите на ДС, когато в хора на омразата се включва и изданието на подсъдимия бос Огнян Донев - „Клуб Зет“. С назидателен тон и размахан пръстсайтът задава политкомисарския и абсолютно недопустим въпрос за всички свободни журналисти защо еврокомисарят Димитрис Аврамопулос е дал интервю за в. \"Монитор\". Питането не само е публикувано само в бутиковото онлайн издание, но е изпратено и до представителството на Еврокомисията в София. Да питаш еврокомисар защо говори пред една или друга медия, е нагло. Да питаш представителството на Еврокомисията, защо публикува линк към въпросното интервю, е още по-нагло. Комбинацията от двете обаче връща спомена от едни мракобесни времена, в които ДС и нейните политкомисари, а не демократичните принципи и пазарната икономика диктуваха кой какво пише и чете и къде дава интервюта. В конкретния случай още по-страшното е, че въпросните тролове, изповядващи принципите и действащи с маниерите на политкомисарите се вихрят, скрити зад маската на самозвани борци за свобода на словото.Медиите от издателската ни група обаче изповядваме демократичните принципи. Считаме също така, че не само е чест за всяка сериозна медия, но и неин дълг към читателите й да зададе от тяхно име вълнуващите ги въпроси на хората, които вземат решенията за бъдещето на целия Европейски съюз. Това се знае както от всички представители на журналистическата професия, така и от широката публика, сериозна част от която редовно чете медиите от нашата издателска група – вестник и агенция „Монитор“, вестник „Телеграф“, както и вестник „Политика“. Доверието на читателите, на което се радват нашите издания от години, е трън в очите на замиращите медии на олигарсите Иво Прокопиев, Огнян Донев, Сашо Дончев и Цветан Василев. Причината за това пък е очевидна – разкритията, които изданията правят с факти и доказателства за аферите на горепосочените босове. И това се знае от всички, включително и хора, четящи медиите на престъпните босове. Ако се загледате в трите коментара под статията на „Клуб Зет“, ще видите, че всички те са силно критични... към авторите от самия „Клуб Зет“.\n\n\n                    ", "date": "2018.01.17", "title": "Олигарсите атакуват и  Брюксел с политкомисари"}
{"url": "http://www.monitor.bg/a/view/29512-%D0%91%D0%A1%D0%9F-%D0%B2%D0%BD%D0%B5%D1%81%D0%B5-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%93%D0%95%D0%A0%D0%91-%D0%9D%D1%8F%D0%BC%D0%B0-%D0%B4%D0%B0-%D0%BC%D0%B8%D0%BD%D0%B5/", "text": "\n                     БСП внесе вота на недоверие срещу правителството, а мотивите са за провала в борбата с корупцията. Лидерът на социалистите Корнелия Нинова обясни, че мотивите са над 10 страници и са разделени на политическа част и мотиви по сектори. Те са внесени с подписите на 80 депутати, колкото са и социалистите в НС. Нинова обаче не даде конкретика, като заяви, че тя ще остане за дебатите в зала. Сферите, по които БСП ще атакуват правителството са здравеопазване, обществени поръчки , строителство и саниране и контрабанда. По-рано през деня стана ясно, че в мотивите е включена и т.нар „корупцията в приходите”. Тя се позова на доклади на службите след проверка на приходните агенции, които показвали, че финансовата сигурност е застрашена. След внасянето на вота тя разясни, че системите на приходните агенции са  пробити и в тях се влизало от множество точки. Така са заличавани данни на акцизни стоки, а акцизи въобще не са внасяни. От парламентарната трибуната Нинова заяви, че на 20 декември от БСП са поискали от прокуратурата да предостави информация от проверката. Така в секретното деловодство се озовават 3 документа – доклад на ДАНС, доклад на прокуратурата и писмо от финансовия министър Владислав Горанов, които според Нинова показват, че е има заплаха за финансовата сигурност на страната, а от там и за националната. В тази връзка БСП иска или разсекретяване им или провеждане на извънредно заседание на НС, като за тази цел преди това да се събере извънреден председателски съвет. Нинова дори заяви, че всички тези доклади са отлежавали на бюрото на премиера Борисов още от август 2016. От ГЕРБ от своя страна заявиха, че действията на социалистите са самоцелни и всъщност са имитация на политическа дейност. По думите на Тома Биков този вот предварително е обречен на загуба и няма да мине.  .”Той няма да успее, не защото няма достатъчно гласове, а защото България бележи едни от най-добрите си икономически показатели през последните 10 години”, изтъкна той и дори изброи някои от тях – 4 % ръст, повишен кредитен рейтинг, никакъв дефицит и излишък в бюджета. Той даде да се разбере, че ГЕРБ няма да спрат този тренд, заради опитите на БСП да имитират дейност. Според Биков вотът няма да изпълни нито една от евентуалните си цели – няма да свали правителството, няма да обедини опозицията. Тя няма да постигне и корекция в дадена политика, тъй като според него корупцията е обща тема  и дава възможност за разтягане на локуми, патетика и морализаторстване по време на дебатите. По думите му вотът на БСП е явно насочен срещу Делян Добрев, който не е нито министър, нито премиер. „БСП направиха сериозна греша, лошо изиграно тактическо действие и ще понесат своите негативите”, убеден е Биков, според който целта на Нинова била да се покаже по новините.Патриотите също разкритикуваха мотивите за вота. По думите на  Борис Ячев соцлидерът Корнелия Нинова се опитва да привлече внимание, а мотивите са смехотворни.  \"Целта й е да си даде допълнително един час политическо говорене и да реши свои вътрешни проблеми, свързани с нейното укрепване като лидер. Мотивите за този вот са съчинени в политическата канцелария на Кирил Добрев и Корнелия Нинова - нищо интересно, нищо важно\", коментира още депутатът\n\n\n                    ", "date": "2018.01.17", "title": "БСП внесе вота на недоверие, ГЕРБ: Няма да мине"}
{"url": "http://www.monitor.bg/a/view/8400-%D0%9E%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%BE%D1%82-%D0%BF%D0%BE%D1%81%D1%82%D0%B0-%D1%88%D0%B5%D1%84%D0%B0-%D0%BD%D0%B0-%D0%94%D0%90%D0%98%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B7%D0%B0%D0%B2%D0%B5%D0%BB-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8%D1%82%D0%B5-%D1%81%D0%B8-%D0%BD%D0%B0-%D0%B8%D0%BD%D1%81%D1%82%D1%80%D1%83%D0%BA%D1%82%D0%B0%D0%B6-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "Досегашният началник на регионалния отдел на „Автомобилна администрация“ в Пазарджик Владимир Добрев, който стана известен с това, че заведе подчинените си на “ инструктаж“  в местния затвор като превенция срещу корупцията, е освободен  от поста за 5-ти пореден път. Този път Добрев е сдал поста по взаимно съгласие, считано от 15 януари, а преди това бе уволняван 4 пъти, които той обжалва и бе връщан на шефския стол.  Заради случката с антикорупционното обучение в затвора пазарджишкият началник на ДАИ бе наказан от шефовете си в София с понижение в длъжност за 6 месеца. Той обаче обжалва заповедта за санкцията и спечели на първа инстанция в пазарджишкия Административен съд, който прецени, че наказанието от Изпълнителната агенция“ Автомобилна администрация“ е неправомерно. Въпросното нагледно обучение на инспекторите от ДАИ какво ги чака, ако вземат подкупи, бе станало на 8 юни м.г. , когато Добрев завел 8 колеги в клуба на затвора в Пазарджик, за да им покаже къде отиват корумпираните. В групата обаче била и инспекторката Таня С., която се почувствала обидена и унизена, че посещава тюрмата и подала сигнал до началниците на Добрев в София. Последвали проверка от ръководството на агенцията, от ДАНС и от прокуратурата за това, че  Владимир Добрев си бил превишил правата и бил злоупотребил със служебното си положение. Шефът на пазарджишките автомобилни инспектори бил подложен на проверки за  доходите на семейството му от 2011 г. насам, които обаче не открили нередности и тогава последвало наказанието за понижение в длъжност. Въпреки че вече не съм част от системата на „Автомобилна администрация“ ще водя съдебната битка докрай, за да докажа своята невинност, заяви Добрев.", "date": "2018.01.17", "title": "Освободиха от поста шефа на ДАИ-Пазарджик, завел подчинените си на „ инструктаж“ в затвора"}
{"url": "http://www.monitor.bg/a/view/51041-%D0%A1%D1%8A%D0%B2%D0%B5%D1%82%D0%BD%D0%B8%D0%BA-%D0%B2%D0%BA%D0%B0%D1%80%D0%B2%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B2%D0%B8%D1%81%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D1%88%D1%83%D0%BC%D0%B5%D0%BD%D1%81%D0%BA%D0%B8%D1%82%D0%B5-%D0%B4%D0%B6%D0%B0%D0%BC%D0%B8%D0%B8/", "text": "\n                    Забрана за използване на уредби, тонколони, високоговорители, мегафони и други електрически средства за усилване на звука от молитвените, обредните и богослужебните домове предлага общинският съветник от \"Атака\" Добрин Чайлев. Съветникът е депозирал за предстоящата сесия на Общинския съвет предложение за промяна в Наредбата за поддържане и опазване на обществения ред на територията на община Шумен, като от обосновката на забраната става ясно, че мишената й са високоговорителите върху минаретата на трите шуменски джамии.\nДобрин Чайлев е посочил като цел на забраната да се уеднакви редът в дейността на религиозните общности на територията на общината и да не се принуждават против волята им хиляди семейства, жители на общината да слушат молитвите на мюезина.\nВ подготовката на предложението си Чайлев вкарал и интрига, като събрал положително становище за забрана на озвучителна техника от \"конкурентните\" религиозни общности. За забраната се изказали в разговор със съветника православният архиерейският наместник отец Димитър Николов, пастор Пламен Василев от Евангелската петдесятна църква, Кеворк Шалджиян, председател на църковносто настоятелство на арменския храм \"Света Богородица\", Веселин Лазаров от Хирстиянски център, Светослав Стойков от Презвитерианска църква и Родни и Нина Джонсън от Евангелска петдесятна църква.\nСпоред вносителя на предложението с използването на високоговорители в джамиите се навлиза в личното пространство на жителите на населените места, по демонстративен начин се налагат религиозни убеждения и се нараняват религиозните чувства на други религиозни общности. Молитвите на ходжите силно притеснявали хората от другите религии, защото българите християни не можели да разберат към какво призовава мюезина.\n \n                    ", "date": "2018.01.17", "title": " Съветник вкарва забрана за висоговорителите в шуменските джамии"}
{"url": "http://www.monitor.bg/a/view/29407-%D0%9F%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%81%D0%BA%D0%BB%D0%BE%D0%BD%D0%BD%D0%B8-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "\n                    Патриотите са склонни да подкрепят Истанбулската конвенция, ако след повторния превод на български език терминът \"социален пол\" отпадне. Това стана ясно от думите на Борисов Ячев от ПГ на „Обединените патриоти“.По-рано през деня стана ясно, че Съвета на Европа е решил да направи нов превод заради споровете у нас.\"Ами знаете, че още когато се заговори за няколкото проблема в конвенцията, подозренията бяха, че действително става въпрос за некоректен превод. Ние тогава казахме още преди две седмици заявихме, че или бихме приели един вариант със съпътстваща декларация, уточняваща декларация или нов превод. Когато видим нов превод и ако там онова, което нас ни притеснява, е изчистено, ще подкрепим\", отговори депутатътПатриоти биха подкрепили конвенцията и със съпътстваща декларация, че текстът за \"социалния пол\" не се приема. По-късно той уточни, че все още няма решение на групата по темата и първо трябва да се види превода.Другата седмица пък в парламента ще има обществен дебат за конвенцията. \n\n\n                    ", "date": "2018.01.17", "title": "Патриотите склонни да подкрепят Истанбулската конвенция"}
{"url": "http://www.monitor.bg/a/view/77636-%D0%9C%D0%B5%D1%80%D0%BA%D0%B5%D0%BB-%D0%B8%D0%B4%D0%B2%D0%B0-%D0%B2-%D0%A1%D0%BE%D1%84%D0%B8%D1%8F-%D0%B2-%D1%81%D1%8A%D0%B1%D0%BE%D1%82%D0%B0/", "text": "\n                    Немският канцлер Ангела Меркел ще бъде на работно посещение в София тази събота. Това съобщиха официално от пресцентъра на кабинета. Меркел ще бъде у нас по покана на премиера Бойко Борисов. По време на срещата си двамата ще обсъдят приоритетите на БГ председателство на ЕС, както и актуални политически теми. Сред тях ще са Шенген, еврозоната, миграционните процеси, Западните Балкани и други. Само ден по-рано пък Меркел ще се срещне в Елисейския дворец с френския президент Еманюел Макрон. \n\n\n                    ", "date": "2018.01.17", "title": "Меркел идва в София в събота"}
{"url": "http://www.monitor.bg/a/view/14726-%D0%9C%D0%BE%D0%BD%D1%83%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%91%D1%83%D0%B7%D0%BB%D1%83%D0%B4%D0%B6%D0%B0-%D1%81%D1%80%D0%B5%D0%B4-12%D1%82%D0%B5-%D0%BD%D0%B0%D0%B9%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                     \n\nМонументът на старопланинския връх Бузлуджа е сред 12-те най-застрашени от разрухата на територията на Европа културни паметници, решиха експертите на „Европа Ностра“ и института на Европейската  инвестиционна банка след пресяване на над 100 проекта, кандидатстващи за финансиране от 40 държави.\n\nБългария е била представена от фондация „Проект Бузлуджа“ на арх. Дора Иванова, която от няколко години апелира към институциите да започне процес за саниране на конструкцията и превръщането й в действащ музей.\n\nТова е само първият етап от започналото преди 6 месеца набиране на проекти, които да получат институционална подкрепа от Европейската инвестиционна банка и Банката за развитие на Съвета на Европа , коментира арх. Дора Иванова. Крайната цел е да се попадне сред общо 7-те,това се очаква да стане на 15 март.Сред конкурентите са историческите центрове на албанския град Аргирокастро и австрийската столица Виена; завод за въглища в белгийския град Беринген;праисторическите скални рисунки в испанската провинция Кадиз; казиното в румънския град Констанца и  гръцкото сиропиталище Принкипо на Принцовите острови в Турция.\n\n„Европа Ностра“ е паневропейска федерация от неправителствени организации, борещи се за опазване на културно-историческото наследство.Тя е основана през 1963 г., в момента неин президент е оперната звезда Пласидо Доминго.\n\nАко проектът на арх. Иванова попадне сред 7-те финалисти на място у нас ще пристигне екип от специалисти, които с финансовата подкрепа на ЕИБ и БРСЕ ще подготвят цялостен анализ за състоянието на рушащия се трето десетилетие монумент и ще изготвят препоръки за спасяването му. Едва тогава ще може да бъде стартиран процес за набиране на средства, като се кандидатства по някоя от оперативните програми или се търси публично-частно партньорство.\n\nИ до сега от Министерството на културата не са излезли с официално становище дали рожбата на арх. Георги Стоилов е паметник на културата, „извинението“ е че обектът е затворен за посетители и това възпрепятствало влизането на експерти.\n\n„Осигурена е жива полицейска охрана на монумента, търсят се различни възможности той да бъде запазен и евентуално да започне санирането му.“, заяви старозагорският областен управител Гергана Микова, която като представител на държавната власт е натоварена със стопанисването му.  Въпреки забраната и затварянето на входовете и в момента продължавали опити на наши и чуждестранни туристи да проникнат в катакомбите въпреки реалната опасност за живота на любопитните. По 50 евро вземали „гидове“ от Велико Търново, за да осигурят достъп на мераклиите в Чинията.\n\n„Запозната съм с част от идеите, които постъпват при старозагорския областен управител за бъдещето на монумента. По някои от тях може да се мисли, но има и такива, като например превръщането на 70-метровия пилон в статуя на Христос , които по никакъв начин не мога да възприема.“, коментира арх. Иванова. Тя напомни, че притежател на авторските права е арх. Стоилов и без негово съгласие не могат да бъдат предприемани никакви конструктивни изменения.\n\nИскаме европейските средства да се използват за паметника на Бузлуджа, а не за направата на бутафорни крепости, призова м.г. при поредното си посещение у нас проф.Йорг Хаспел, който е директор на немския национален институт за опазване на паметници и е представител за Германия на организацията ИКОМОС.\n\n \n                    ", "date": "2018.01.17", "title": "Монументът на Бузлуджа – сред 12-те най-застрашени в Европа"}
{"url": "http://www.monitor.bg/a/view/75336-%D0%9E%D0%B1%D0%BB%D0%B0%D1%87%D0%BD%D0%BE%D1%81%D1%82-%D0%B8-%D0%B2%D0%B0%D0%BB%D0%B5%D0%B6%D0%B8-%D0%B4%D0%BD%D0%B5%D1%81-%D1%83%D1%82%D1%80%D0%B5-%D1%89%D0%B5-%D0%B5-%D0%B2%D0%B5%D1%82%D1%80%D0%BE%D0%B2%D0%B8%D1%82%D0%BE/", "text": "\n                    Разкъсана облачност, която постепенно ще се увеличава и валежи се очакват днес. Това съобщават от НИМХ на БАН. В северозападните райони ще остане опасността от поледици.България.Следобед ще започнат валежи, които до вечерта ще обхванат цялата страна. В Предбалкана и високите полета на Западна България ще преминава в сняг. Максималните температури ще са в широки граници - от 0 в северозападните райони до 14 градуса в Предбалкана и Югоизточна До края на деня валежите ще обхванат цялата страна. Привечер вятърът ще започне да се усилва. Атмосферното налягане е по-ниско от средното за януари и ще започне да се повишава. За четвъртък е обявен жълт код за бурен вятър в цялата страна. \n                    ", "date": "2018.01.17", "title": "Опасност от поледици - днес, утре ще е ветровито"}
{"url": "http://www.monitor.bg/a/view/23347-4-%D0%BD%D0%BE%D0%B2%D0%B8-%D1%84%D0%BE%D0%BD%D0%B4%D0%B0-%D1%89%D0%B5-%D1%81%D0%B5-%D1%82%D1%8A%D1%80%D0%B3%D1%83%D0%B2%D0%B0%D1%82-%D0%BD%D0%B0-%D0%91%D0%A4%D0%91/", "text": "\n                    Търговията с дялове на нови 4 индексни борсово-търгувани фонда започна днес на Българската фондова борса (БФБ), съобщи изпълнителният директор на борсата Иван Такев.\n\nТова са Expat Greece ASE UCITS ETF, Expat Romania BET-BK UCITS ETF, Expat Poland WIG20 UCITS ETF и Expat Czech PX UCITS ETF. Новите фондове ще следват движението на основните индекси за акции на борсите в Гърция, Румъния, Полша и Чехия.\n\n„Убедени сме, че стартът на търговията с дялове на новите борсово търгувани фондове ще даде допълнителен тласък в ликвидността на капиталовия ни пазар. Очакваме с нетърпение и останалите фондове, за които вече бе издадено регулаторно одобрение. С тях борсата ще се превърне в единствената платформа в региона, предлагаща пряка възможност за следване на представянето на толкова пазари от Централна и Източна Европа“, бе категоричен Такев.\n\nНоминалната стойност на един дял от фондовете е 1 евро. По вид дяловете могат да бъдат безналични, поименни и свободно прехвърляеми.\n                    ", "date": "2018.01.17", "title": "4 нови фонда ще се търгуват на БФБ"}
{"url": "http://www.monitor.bg/a/view/86900-%D0%94%D0%B5%D0%BB%D0%BE%D1%82%D0%BE-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%A1%D0%B0%D1%80%D0%B0%D1%84%D0%BE%D0%B2%D0%BE-%D1%81-%D0%BD%D0%BE%D0%B2-%D0%BE%D0%BF%D0%B8%D1%82-%D0%B4%D0%B0-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B4%D0%BD%D0%B5%D1%81/", "text": "Подсъдими са Мелиад Фара и Хасан Ел Хадж Хасан, които все още се издирват\n                    Делото за атентата в Сарафово, извършен през лятото на 2012 година,  е насрочено за днес в Специализирания наказателен съд. Предстоят разпити на свидетели, които се отлагат вече няколко пъти.\n\nПо делото са внесени граждански искове за над 200 милиона лева, след като при атентата на летището в Сарафово загинаха петима израелци след взрив до туристически автобус. Бомбата отне живота и на българския шофьор Мустафа Кьосов. 35 бяха ранените.\n\nПодсъдими са Мелиад Фара и Хасан Ел Хадж Хасан, които все още се издирват от Интерпол. Обвинението смята, че те са помогнали на атентатора Мохамед Хасан Ел Хюсейни, който също загина при взрива.\n                    ", "date": "2018.01.17", "title": "Делото за атентата в Сарафово с нов опит да стартира днес"}
{"url": "http://www.monitor.bg/a/view/81083-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%B0%D0%B9%D0%BA%D0%B0-%D0%B4%D1%8A%D1%80%D0%B6%D0%B0%D0%BB%D0%B0-%D0%BF%D0%BE%D0%B4-%D0%BA%D0%BB%D1%8E%D1%87-%D0%B4%D1%8A%D1%89%D0%B5%D1%80%D0%B8%D1%82%D0%B5-%D1%81%D0%B8-6-%D0%B3%D0%BE%D0%B4%D0%B8%D0%BD%D0%B8/", "text": "\n                    Полицаи се натъкнаха на ужасяваща гледка в къща в Свищов. Майка е държала двете си психично болни дъщери десетилетия заключени в дома им. В края на миналата седмица съседи на жената са подали сигнал към социалните и полицията в Свищов. Те забелязват, че жената купува голямо количество хранителни продукти, а в същото време живее сама. След подадения сигнал полицията е направила проверка и е открила двете безпомощни жени. Те са на 33 и 34 години и са държани в една от стаите на къщата. Според полицаите двете жени са изглеждали много зле и са били неадекватни. Те не са излизали навън в последните 5-6 години, а по думите на майката - това било тяхно желание. Хората в Свищов споделят, че двете намерени жени не са забелязвани в града в последните две десетилетия. Майката е задържана, а психично болни жени ще бъдат настанени в специализиран дом.\n                    ", "date": "2018.01.17", "title": "Арестуваха майка държала под ключ дъщерите си 6 години"}
{"url": "http://www.monitor.bg/a/view/5152-%D0%90%D1%80%D0%B5%D1%81%D1%82-%D0%B2-%D0%A1%D0%90%D0%A9-%D0%B7%D0%B0-%D1%87%D0%BE%D0%B2%D0%B5%D0%BA-%D0%BE%D1%82-%D0%A6%D0%A0%D0%A3-%D0%B7%D0%B0-%D0%BF%D1%80%D0%B8%D1%82%D0%B5%D0%B6%D0%B0%D0%BD%D0%B8%D0%B5-%D0%BD%D0%B0-%D1%81%D0%B2%D1%80%D1%8A%D1%85-%D1%81%D0%B5%D0%BA%D1%80%D0%B5%D1%82%D0%BD%D0%B8-%D0%B4%D0%B0%D0%BD%D0%BD%D0%B8/", "text": "\n                    Бивш служител на ЦРУ е бил арестуван през нощта срещу вторник на нюйоркското летище \"Дж. Ф. Кенеди\" по подозрение, че незаконно е придобил строго секретна информация, предадоха Ройтерс и Асошиейтед прес.\nСпоред разпространено съобщение на министерството на правосъдието на САЩ задържаният 53-годишен американски гражданин Джери Чун Шинли, сега постоянно пребиваващ в Хонконг, е бил на работа в ЦРУ от 1994 до 2007 г. Достигнал е до статут с допуск до документи с най-висока степен на секретност.\nВ съобщението на правосъдното ведомство се посочва, че през 2012 г. агенти на ФБР са претърсвали хотелски стаи, в които е пребивавал Джери Чун. При обиските са били открити две тефтерчета с изписани на ръка данни, сред които истинските имена и лични номера на агенти на ЦРУ, действащи под прикритие.\nАрестуваният се е явил във вторник пред федерален съд в Ню Йорк, но обвиненията срещу него ще бъдат предявени в щата Вирджиния, където е седалището на ЦРУ.\nСпоред Ню Йорк таймс, Джери Чун е заподозрян, че е предоставил на китайските спецслужби информация, чрез която те са разкрили информатори на ЦРУ в Китай.\n\n\n                    ", "date": "2018.01.17", "title": "Арест в САЩ за човек от ЦРУ за притежание на свръх секретни данни "}
{"url": "http://www.monitor.bg/a/view/22714-%D0%94%D0%B6%D0%B5%D1%81%D0%B8%D0%BA%D0%B0-%D0%A7%D0%B0%D1%81%D1%82%D0%B5%D0%B9%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%B0%D0%BA%D1%82%D1%8C%D0%BE%D1%80%D1%81%D1%82%D0%B2%D0%BE%D1%82%D0%BE/", "text": "\n                    Холивудската звезда Джесика Частейн обяви, че възнамерява да преустанови актьорската си кариера. \"Смятам, че в бъдеще ще се занимавам повече с продуцентска дейност и вероятно ще стана режисьор. Искам да допринеса под светлината на прожекторите да попаднат и други хора. Нямам усещането, че жертвам каквото и да било, защото всъщност този свят е по-голям от мечтите ми.\", категорична е тя пред сп. Grazia.\n\nСред проблемите в индустрията, за които Частейн нерядко е говорила, е начинът, по който са представени женските персонажи в киното. \"Уверена съм, че ако сценарият е написан от жена, ще има по-автентични женски персонажи във филма. За пръв път гледах 20 филма за 10 дни. Онова, което запомних, е как светът гледа на жените въз основа на представените женски персонажи. Честно казано, за мен това е обезпокоително\", обясни звездата от „Играта на Моли“ по време на фестивала в Кан миналата година.\n                    ", "date": "2018.01.17", "title": "Джесика Частейн се отказва от актьорството"}
{"url": "http://www.monitor.bg/a/view/78115-%D0%90%D0%BF%D0%B0%D1%80%D0%B0%D1%82-%D0%B2-%D1%82%D1%8F%D0%BB%D0%BE%D1%82%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D1%81%D1%8A%D1%80%D0%B4%D0%B5%D1%87%D0%BD%D0%B0%D1%82%D0%B0-%D1%81%D0%BC%D1%8A%D1%80%D1%82%D0%BD%D0%BE%D1%81%D1%82/", "text": "\n                    Апарат в тялото намалява с до 40% внезапната сърдечна смъртност. Става въпрос за кардиовертер дефибрилатор, който се имплантира в тялото. Това съобщиха лекари и уточниха, че в 60 на сто от случаите на смърт от сърдечно-съдови заболявания се дължи точно на внезапна сърдечна смърт.\nНад 70 000 души годишно умират от кардиологични и съдови заболявания в България, посочи доц. Ивайло Кожухаров, завеждащ сектор „Електрокардиостимулация“ в Националната кардиологична болница. В световен мащаб около 3 млн. всяка година стават жертва на тази диагноза. Само 1% от тях оцеляват. По този показател внезапната сърдечна смъртност е преди рака на гърдата и белия дроб, инсулта и СПИН-а взети заедно, допълни той.\n\nСпоред специалисти кардиолози до 40 % от тези пациенти могат да бъдат спасени, ако навреме им бъде поставен кардиовертер дефибрилатор. Миниатюрният апарат разпознава нарушенията в ритъма на сърцето и подава сърдечни импулси при необходимост. Осем болниците в страната разполагат с обучени специалисти за поставянето му.\n\n„Има два типа пациенти, при които е много важно да се поставят имплантируем кардиовертер дефибрилатор – при такива които вече са имали някакви ритъмни нарушения, т.е. образно казано вече са „умирали“. Това е т.нар. вторична профилактика, която засяга най-рисковите пациенти, чийто брой е по-малък. Другата, по-голяма група, са пациентите, които не са имали ритъмно нарушения до сега, но имат сериозни рискови фактори като например прекаран миокарден инфаркт, който сериозно уврежда лявата камара на сърцето. При тях говорим за т. нар. първична профилактика“, обясни д-р Васил Трайков, председател на Сдружението по кардиостимулация и електрофизиология в България. Той припомни, че България е единствената държава в Европа, в която поставянето на имплантируем кардиовертер дефибрилатор не се реимбурсира на 100% от здравно-осигурителната система и направи сравнение със съседни държави като Сърбия, Албания, Македония, където това е факт.\n\n \n                    ", "date": "2018.01.17", "title": "Апарат в тялото намалява сърдечната смъртност "}
{"url": "http://www.monitor.bg/a/view/26194-%D0%93%D1%80%D0%B8%D1%88%D0%BE-%D1%81%D0%B5-%D0%B8%D0%B7%D0%BC%D1%8A%D1%87%D0%B8-%D1%81%D1%80%D0%B5%D1%89%D1%83-%D1%81%D0%BB%D0%B0%D0%B1%D0%B0%D0%BA-%D0%BD%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D0%B0%D0%BF%D1%80%D0%B5%D0%B4-%D0%B2-%D0%9C%D0%B5%D0%BB%D0%B1%D1%8A%D1%80%D0%BD/", "text": "\n                    Григор Димитров се измъчи, но спечели мача си срещу квалификанта от САЩ Макензи Макдоналд с 4:6, 6:2, 6:4, 0:6, 8:6 от втория кръг на Откритото първенство на Австралия по тенис.Макдоналд, който е 186-и в световната ранглиста, бе максимално амбициран да се докаже срещу световния номер 3, а играта му показа, че в него има голямо бъдеще. Квалификантът в нито един момент не се притесни от своя именит съперник, но Гришо устиска и накрая бурно изрази радостта си заради тежкия мач, продължил 3 часа и половина.Следващият му съперник ще е Андрей Рубльов, който победи опитния Маркос Багдатис след 6:4, 6:7(5), 6:4, 6:2.\n\n\n                    ", "date": "2018.01.17", "title": "Гришо се измъчи срещу слабак, но продължава напред в Мелбърн"}
{"url": "http://www.monitor.bg/a/view/73090-%D0%92%D1%8A%D1%80%D0%B3%D0%B0%D0%BB%D0%B0-%D1%89%D0%B5-%D1%80%D0%B0%D0%B7%D0%B4%D0%B0%D0%B2%D0%B0-%D0%BA%D0%BD%D0%B8%D0%B3%D0%B8-%D0%BD%D0%B0-%D1%81%D0%B8%D0%BD%D0%B8%D1%82%D0%B5/", "text": "Спортисти се включват в кампания за четене\n                    Запаленият левскар Владислав Крамфилов, по-известен като Влади Въргала, ще е водещ на церемонията по награждаване на най-добрите „сини“ спортисти за 2017 година. Традиционното събитие ще е утре от 12 ч. в зала „Родина“ на националния стадион „Васил Левски“. Организаторите от обединен спортен клуб „Левски“ са решили да връчат по три приза за най-добър спортист, както и за най-перспективен млад състезател, вместо да обявяват обичайната призова тройка.Като част от кампанията „Спортът и книгата”, която подема кметицата на район „Подуяне“ Ева Митова, победителите в отделните категории, освен плакети, ще получат и книги. Сред избраните заглавия има световно известни класически произведения и българска литература. Към кампанията, която е част от „София – европейска столица на спорта за 2018 г.”, се присъединява и клуб „Левски”.Освен най-добрите спортисти, „сините“ ще излъчат и своите най-добър треньор и отбор на годината. Ще връчат и специален приз за „всеотдайност”.Наградите ще връчат олимпийски шампиони и медалисти, излезли от „синьото“ дружество - Ваня Гешева, Мария Гроздева, Таню Киряков, Иванка Христова, Георги Мърков и Александър Томов, както и кметът Ева Митова, зам.-кметът Ани Бързанова и председателят на „Левски“ Бранимира Цветанова.\n\n\n                    ", "date": "2018.01.17", "title": "Въргала ще раздава книги на „сините“"}
{"url": "http://www.monitor.bg/a/view/16831-%D0%A1%D0%B5%D1%81%D0%BA%D0%B8-%D0%BB%D0%B5%D0%BA%D0%B0%D1%80%D0%BA%D0%B0-%D1%89%D0%B5-%D1%80%D0%B0%D0%B7%D1%81%D0%B5%D0%B9%D0%B2%D0%B0-%D0%BE%D1%80%D0%BB%D0%B8%D1%82%D0%B5-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    \n                                        Сексапилната испанска лекарка по естетична медицина Ирене Гонсалес Тобосо ще разсейва футболистите на „Лудогорец“ при визитата им в Милано. За жалост на „орлите“ обаче, те няма да минават на процедури при нея.Всъщност, Ирене е половинка на централния защитник на „Милан“ Матео Мусакио и не пропуска да подкрепя своя любим от трибуните на „Сан Сиро“. Испанката не слиза от страниците на клюкарските издания в Италия заради предизвикателните си снимки, които публикува в социалните мрежи.Все още обаче не е ясно дали сексапилната лекарка ще пристигне в Разград за първия мач между „Лугодорец“ и „Милан“ от 1/16-финалите на Лига Европа, който е на 15 февруари. Реваншът в Милано ще се играе седмица по-късно и тогава Тобосо със сигурност ще е на трибуните.\n                    \n                                    ", "date": "2018.01.17", "title": "Секси лекарка ще разсейва „орлите“ в Милано"}
{"url": "http://www.monitor.bg/a/view/36531-%D0%93%D1%80%D0%B8%D1%88%D0%BE-%D0%BE%D1%86%D0%B5%D0%BB%D1%8F-%D0%B2-%D0%B4%D1%80%D0%B0%D0%BC%D0%B0-%D0%B8%D0%B7%D0%BF%D1%80%D0%B0%D0%B2%D1%8F-%D1%81%D0%B5-%D1%81%D1%80%D0%B5%D1%89%D1%83-%D1%81%D0%B2%D0%BE%D0%B9-%D0%BA%D0%BE%D1%88%D0%BC%D0%B0%D1%80-%D0%9E%D0%91%D0%9D%D0%9E%D0%92%D0%95%D0%9D%D0%90/", "text": "Изравни се по победи с Мануела Малеева на Australian Open\n                    Пет сета бяха нужни на най-добрия ни тенисист Григор Димитров, за да прекърши американския квалификант Макензи Макдоналд в мач от втория кръг на Australian Open. Заемащият 186-о място в ранглиста на ATP Макдоналд измъчи световния №3 и му взе сет на нула, но все пак накрая по-голямата класа на хасковлията си каза думата и миналогодишният полуфиналист победи с 4:6, 6:2, 6:4, 0:6, 8:6 след 3 часа и половина битка на централния корт \"Род Лейвър Арина\".В първия сет Макдоналд направи ранен пробив за 2:1, който се оказа достатъчен, за да спечели частта. Във втората Гришо взе подаването на съперника си за 4:2, а след нови два гейма изравни резултата. Той измъкна и третия сет, въпреки че Макдоналд имаше преднина от 3:2 и 40:0. Българинът проби за 3:3, след което отново спечели подаването на американеца в десетия гейм.Макензи Макдоналд се представи невероятно в мача, но доминираше изцяло в четвъртата част, в която не даде нито един гейм на Димитров.В решителния пети сет се игра без пробиви до 7:6 за Димитров. В 14-ия гейм българинът поведе с 30:0, след което имаше аванс от 40:30 и приключи срещата с първия си мачбол след форхенд в мрежата на американеца.„Какво да кажа, труден ден. Най-щастлив съм от това, че спечелих в ден, в който не би трябвало. Макензи игра невероятно, абсолютно невероятно! Заслугата е изцяло негова“, сподели на корта Димитров.Запитан какво е знаел за опонента си, българинът каза: „Ние тренирахме в Калифорния, така че го познавах. Той много се е подобрил и е на верен път. Изигра невероятен мач. Трябваше да се боря и в края опитът много ми помогна. Както и вие – обърна се Гришо към феновете. – Много благодаря!“И отново се върна на съперника си: \"Това е невероятна тактика, агресивен стил, ретур-мрежа. В такива мачове е важно да спечелиш, да запазиш хладнокръвие и съм щастлив да продължа напред. Успявах да спечеля няколко важни точки. Играх под средното си ниво, но се опитвах да остана позитивен във всеки един момент. В следващите мачове трябва да се представя на по-високо ниво. Доволен съм не от начина по-който играх, а от начина, по-който се борих\", коментира още българският тенисист.Победата над Макдоналд бе под номер 18 за Григор Димитров в Откритото на Австралия, с което той се изравни с най-успешната българска тенисистка Мануела Малеева в класацията за постигнати успехи в надпреварата.В третия кръг Гришо ще се изправи срещу свой кошмар - поставеният под №30 руснак Андрей Рубльов, който миналата година шокира 26-годишния хасковлия във втория кръг на US Open. Сега Рубльов надделя в четири сета над финалиста от 2006 г. Маркос Багдатис (Кипър) с 6:4, 6:7 (5), 6:4, 6:2. \n\n\n                    ", "date": "2018.01.17", "title": "Гришо оцеля в драма, изправя се срещу свой кошмар (ОБНОВЕНА)"}
{"url": "http://www.monitor.bg/a/view/81468-%D0%9D%D0%B0%D0%B4%D0%B0%D0%BB-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B1%D0%B5%D0%B7-%D0%B7%D0%B0%D0%B3%D1%83%D0%B1%D0%B5%D0%BD-%D1%81%D0%B5%D1%82/", "text": "\n                    Лидерът в световната ранглиста Рафаел Надал продължава без загубен сет в третия кръг на Australian Open. Испанецът изхаби доста енергия срещу Леонардо Майер (Арж), за да го победи с 6:3, 6:4, 7:6(4) след повече от два часа и половина игра. \"Спечелих важна победа срещу труден съперник. Леонардо удряше много силно топката. Щастлив съм, че стигнах до трети кръг. Благодаря на публиката за подкрепата\", заяви Надал в интервюто на корта. Следващият му съперник е №28 в схемата Дамир Джумхур от Босна и Херцеговина.\n\nНик Кириос (Авл), Жо-Вилфред Цонга (Фр) и Марин Чилич (Хър) също се класираха за третия кръг. Номер 17 в схемата Кириос елиминира Виктори Троицки (Сър) със 7:5, 6:4, 7:6(2). Представителят на домакините пласира 40 печеливши удара и направи три пробива от 11 възможности. В следващия кръг Кириос ще играе срещу Цонга, който елиминира в драматичен мач Денис Шаповалов (Кан) с 3:6, 6:3, 1:6, 7:6(4), 7:5. Французинът преодоля пасив от 2:5 в петия сет и след пет поредни гейма приключи двубоя.\n\nПоставеният под номер 6 Чилич пък спечели срещу Жоао Суоза (Пор) с 6:1, 7:5, 6:2 и чака Райън Харисън (САЩ).\n                    ", "date": "2018.01.17", "title": "Надал продължава без загубен сет"}
{"url": "http://www.monitor.bg/a/view/54909-%D0%95%D0%BA%D0%B7%D0%B5%D0%BA%D1%83%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-%D0%92%D0%B8%D0%BD%D1%8A%D1%81-%D0%BD%D0%B0%D0%BF%D1%83%D1%81%D0%BD%D0%B0-australian-open/", "text": "\n                    Швейцарката Белинда Бенчич, която отстрани Винъс Уилямс на старта, изненадващо напусна Australian Open във втория кръг. Тя допусна поражение от тайландката Луксика Кумхум с 1:6, 3:6 за 78 минути игра. Тайландката направи шест пробива и загуби два пъти подаването си.Шампионката от \"Ролан Гарос\" Елена Остапенко (Лат) се класира за третия кръг след успех над Инин Дуан (Кит) с 6:3, 3:6, 6:4. Така за втора поредна година латвийската достига до този етап, след като загуби на старта при първото си участие в турнира от Шлема през 2016-а.Ализе Корне (Фр) елиминира 12-ата поставена Юлия Гьоргес (Гер) с 6:4, 6:3. Корне, която има спечелен само един сет в пет поредни загуби от Гьоргес, прекъсна серията на германката от 15 поредни успеха.Номер 4 в схемата Елина Свитолина (Укр) също продължава напред след победа над Катерина Синякова (Чех) с 4:6, 6:2, 6:1. В третия кръг ще играе още една укпаинка - Катерина Бондаренко, която отстрани номер 15 Анастасия Павлюченкова (Рус) с 6:2, 6:3, а 19-ата в схемата Магдалена Рибарикова (Слвк) надделя над Кирстен Флипкенс (Бел) с 6:4, 0:6, 6:2.\n\n\n                    ", "date": "2018.01.17", "title": "Екзекуторката на Винъс напусна Australian Open"}
{"url": "http://www.monitor.bg/a/view/10507-%D0%9D%D0%BE%D0%B2-%D0%BB%D0%B8%D0%B4%D0%B5%D1%80-%D0%B8-%D1%84%D0%B0%D0%B2%D0%BE%D1%80%D0%B8%D1%82-%D0%BF%D1%80%D0%B8-%D0%BC%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82%D0%B8%D1%81%D1%82%D0%B8%D1%82%D0%B5/", "text": "\n                    Нов лидер и фаворит за титлата в 40-ото издание на рали \"Дакар\" се появи след 10-ия етап от екстремната надпревара. Първи в него стана австриецът Матиас Валкнер с КТМ, който мина дистанцията от 372 км в скоростната отсечка между Селта и Белен в Аржентина (общо 795 км) за 4.52:26 часа, с което оглави генералното класиране. Преди това той беше трети. Помогнаха му и проблемите на всичките негови 5-има конкуренти в челото, които бяха събрани в 10 минути. Втори стана Пабло Кинтанийя (Чили) с \"Хускварна\", а трети - Ерар Фарес Гуел (Исп) с КТМ. Повечето от водещите пилоти се изгубиха във втората част на етапа и натрупаха огромно изоставане. Само Валкнер и холандецът Ван Беверен нацелиха верния път, но последният падна на 3 км, счупи ключица и получи травми в гръдния кош и гръбнака. Така Валкнер поведе с общо време 32.21:03 ч., на 39:42 мин. след него е Хуан Борт Бареда (Исп) с \"Хонда\", а на 41:23 - Кевин Бенавидес (Арж) също с \"Хонда\".\n\nПри автомобилистите победи Стефан Петерханзел с \"Пежо 3008\", по-бърз с 8:46 мин. от Жиниел де Вилиерс (ЮАР) с \"Тойота\" и с 13:07 мин. пред съотборника му с \"Пежо\" Карлос Сайнц. Сайнц остава начело, след него на 50:35 мин. е Петерханзел, който измести от второто място Насер Ал-Атия (Кат) с \"Тойота\". Катарецът е на 1.12:46 ч. от Сайнц.\n                    ", "date": "2018.01.17", "title": "Нов лидер и фаворит при мотоциклетистите"}
{"url": "http://www.monitor.bg/a/view/8852-%D0%9F%D0%B0%D0%BF%D0%B0%D0%B7%D0%BE%D0%B2-%D0%A9%D0%B5-%D1%82%D1%8A%D1%80%D1%81%D0%B8%D0%BC-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%B2-%D0%B4%D0%B8%D0%B2%D0%B8%D0%B7%D0%B8%D1%8F-%D0%90/", "text": "\n                    Мъжкият национален отбор по баскетбол до 20 г. ще има за съперници тимовете на Словения, Словакия, Естония, Молдова и Албания на европейското първенство, дивизия Б това лято. Жребият беше изтеглен от президента на Младежката комисия към ФИБФ Арис Зоис. Страната ни е домакин на шампионата от 13 до 22 юли, който ще се играе в три зали. Очаква се българската селекция със старши треньор Константин Папазов да бъдат включени последните двама играчи, попадали в идеален отбор на европейско първенство за подрастващи – Йордан Минчев и Иван Алипиев.\n\n\"Жребият не можеше да бъде лесен, коментира Тити Папазов. - Нямаше как да се разминем с някой от фаворитите, след като сме в 4-а урна. Русия, Словения, Полша, Латвия са фаворити. Но нашата цел и при положение, че сме домакини, е да се преборим да вървим нагоре. Имайки предвид целта и при положение че сме домакини, а и разполагайки с едно от най-добрите поколения, ще търсим връщане в дивизия \"А\"... От днес до 22 юли целта е да сме първи. Мислим за първото място, за да сме в първите три, което да ни гарантира присъствие в елита. Сигурен съм, че момчетата от набор 1999 и 2000 имат голям потенциал и имат шанс да запазят мястото там догодина. Няма да бъде лесно. Ако беше лесно, нямаше да съм аз.\"\n                    ", "date": "2018.01.17", "title": "Папазов: Ще търсим завръщане в дивизия А"}
{"url": "http://www.monitor.bg/a/view/56230-%D0%9B%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%A0%D0%BE%D0%BD%D0%B0%D0%BB%D0%B4%D0%B8%D0%BD%D1%8C%D0%BE-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D0%B1%D0%BB%D1%8F%D1%81%D0%BA%D0%B0%D0%B2%D0%B0%D1%82%D0%B0-%D1%81%D0%B8-%D0%BA%D0%B0%D1%80%D0%B8%D0%B5%D1%80%D0%B0/", "text": "Влиза в политиката на изборите за сенатор\n                    Бразилската легенда Роналдиньо окончателно се отказа от футбола. Това обяви брат му Роберто де Азис, който бе и негов мениджър. За последно халфът изигра официален мач през 2015-а с екипа на „Флуминензе“, след което вземаше участие единствено в благотворителни и шоу срещи.Роналдиньо си бе оставил вратичка, че може да се завърне на терена в професионалния футбол, но в крайна сметка реши да сложи край на бляскавата си кариера.\"Роналдиньо спря с футбола. Край. Възможно е след Мондиал 2018 да организираме нещо голямо като бенефис, може би през август. Ще организираме събития в Бразилия, Европа и Азия. Естествено, планираме и прощален мач с националния отбор\", заяви братът на магьосника с номер 10 в интервю за Globo.Според бразилските медии футболната звезда планира да влезе в политиката, като ще се кандидатира за сенатор на предстоящите през октомври избори. Той ще бъде издигнат от патриотичната партия. Както е ясно, в политиката от няколко години е друга бразилска футболна легенда – Ромарио, който обаче влезе от името на социалистическата партия.Във впечатляващата си кариера на практика Роналдиньо спечели всичко на клубно, национално и индивидуално ниво. Гениалният халф е световен шампион с Бразилия през 2002 година, а освен това е печелил Купата на конфедерациите (2005) и Копа Америка (1999). На клубно ниво Роналдиньо е победител в Шампионската лига през 2006 година, двукратен шампион на Испания (2005, 2006), двукратен носител на Суперкупата на Испания (2005, 2006), шампион на Италия (2011) и победител в Копа Либертадорес (2013). През 2005 година бразилецът спечели и \"Златната топка“. В кариерата си 37-годишната легенда е носил екипите на „Гремио“, ПСЖ, „Барселона“, „Милан“, „Фламенго“, „Атлетико Минейро“ и мексиканския „Керетаро“. \n\n\n                    ", "date": "2018.01.17", "title": "Легендата Роналдиньо сложи край на бляскавата си кариера"}
{"url": "http://www.monitor.bg/a/view/9741-%D0%9F%D0%BB%D0%B0%D0%BC%D0%B5%D0%BD-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D1%81-%D1%82%D1%80%D0%B5%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "Националките ни с 3 домакинства на старта на сезона\n                    \"Локомотив\" (Новосибирск), воден от селекционера на волейболните ни национали Пламен Константинов, записа три победи от три мача в Шампионската лига на Европа. Руският тим стигна до третия си успех в най-престижния евротурнир при драматично гостуване на френския \"Шомон\", завършило с резултат 3:2 (27,-22,-18, 19, 15) след 2 часа и 53 минути игра пред 1690 зрители в едноименния град.Бившият български селекционер Силвано Пранди водеше френския отбор.Най-резултатен за \"Локомотив\" в мача беше германският национал Георг Грозер с 23 точки (1 ас, 2 блока), а Иляс Куркаев добави 18 (1 ас, 3 блока). За \"Шомон\" с 23 т. (2 блока, 1 ас) отличникът беше френският национал Стефан Бойер, с 15 се отчете пък Ясин Вуати.С този успех \"Локомотив\" оглави класирането на група С с 8 точки от 3 победи в актива. \"Шомон\" е втори с 6 т. от 2 победи и 1 загуба.Трети е друг руски гранд - \"Динамо\" (Москва), който играе по-късно с четвъртия - полския СКРА, в който е нашият национал Николай Пенчев.Междувременно бившият национал Боян Йорданов, който пристигна в България за мача на своя \"Фойникас\" с \"Монтана\" от турнира \"Чалъндж къп\", сподели пред репортер на bgvolleyball.com, че е готов да се завърне в представителния ни тим, ако получи покана за това. \"Все още нямам разговори по тази тема, но ако Пламен Константинов ми се обади да се включа в първия лагер, ще приема\", каза левичарят, който има бронзови отличия от световното 2006 и от Световната купа 2007 г.От Българската федерация по волейбол пък обявиха програмата на националките ни в турнира на Златната европейска лига през 2018 г. В него женският ни отбор стартира с 3 поредни домакинства. В първия мач нашите посрещат Португалия на 19 или 20 май. На 23 май пак пред своя публика играят с Украйна, а на 26 или 27-и - с Азербайджан. След това ги чакат 3 поредни гостувания - на азерките на 30 май, на 2 юни на Украйна и на 6 юни на Португалия.\n\n\n                    ", "date": "2018.01.17", "title": "Пламен Константинов с трета победа в Шампионската лига"}
{"url": "http://www.monitor.bg/a/view/8211-%D0%94%D0%B2%D0%B5%D1%82%D0%B5-%D0%9A%D0%BE%D1%80%D0%B5%D0%B8-%D0%BF%D0%BE%D0%B4-%D0%B5%D0%B4%D0%B8%D0%BD-%D1%84%D0%BB%D0%B0%D0%B3-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": "\n                    Република Корея и Корейската народна демократична република (КНДР) ще участват в церемонията по откриването на зимните игри в Пьончан под един флаг. На третата среща от преговорите между двете страни, която се състоя вчера, беше решено още те да пуснат и общ женски отбор по хокей на лед.\n\nНа олимпиадата делегацията на КНДР ще бъде от общо 550 души, като в нея се включени 230 фенове, 140 артисти и 30 състезатели по таекуондо, които ще участват в демонстративните спектакли. Отделно ще бъдат изпратени 150 души за параолимпийските игри.\n\nНа 20 януари в щаб квартирата на МОК ще се проведе среща с представители на националните олимпийски комитети на двете Кореи и на организаторите на зимните игри. Тя ще бъде под председателството на президента на МОК Томас Бах. На нея ще бъдат определени и имената на спортистите и на длъжностните лица, които ще присъстват в Пьончан.\n\nЗа последен път отборите на двете страни минаха под един флаг на зимната олимпиада в Торино през 2006 г.\n                    ", "date": "2018.01.17", "title": "Двете Кореи под един флаг на олимпиадата"}
{"url": "http://www.monitor.bg/a/view/43306-%D0%9A%D0%B0%D1%84%D1%83-%D0%B2%D0%B1%D0%B5%D1%81%D0%B8-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%91%D0%BE%D1%80%D0%B4%D0%BE/", "text": "\n                    Бившият футболист на “Лудогорец” Джонатан Кафу се забърка в скандал в новия си клуб „Бордо“, а освен това замеси и съотборниците си Отавио и Малком. След домакинската загуба с 0:2 от “Каен” бразилецът и неговите сънародници, в компанията на техен приятел и няколко момичета се разходили из града. Кафу направил кратко клипче, на което се вижда как всички са щастливи и се забавляват, заливайки се от смях. След това той споделил видеото в социалните мрежи, без да подозира какво го очаква. Ядосаните от поражението запалянковци на „Бордо“ заляха с обиди тримата футболисти, обвинявайки ги в липса на дисциплина и морал, след като не се притесняват да празнуват след такава издънка. Реакцията от ръководството на „Бордо“ също не закъсня. “Клубът остро осъжда публикуваното видео. Заради проявената липса на зрялост, солидарност и уважение към клуба съвсем скоро тримата играчи ще бъдат привикани да дадат обяснение”, се казва в официалното становище на жирондинците.\n\n\n                    ", "date": "2018.01.17", "title": "Кафу вбеси шефовете и феновете на „Бордо“"}
{"url": "http://www.monitor.bg/a/view/26156-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%95%D1%81%D0%BA%D0%BE%D0%B1%D0%B0%D1%80-%D0%BE%D1%82-%D0%A1%D0%90%D0%A9-94/", "text": "\n                    Почти 24 години след Мондиал '94 в САЩ арестуваха убиеца на колумбийския национал Андрес Ескобар. Както е ясно, футболистът беше застрелян в родината си само няколко дни след като си вкара автогол при загубата с 1:2 от домакините по време на световното. Убиецът е Хуан Сантяго Гайон Хенао, който е арестуван в град Кукута, близо до границата с Венецуела. Задържането му е част от акция срещу наркотрафика, а самият той се е укривал в продължение на 4 месеца.Според полицията килърът и брат му засичат Ескобар пред ресторант в Меделин няколко дни след отпадането на Колумбия и му търсят сметка за автогола. Във възникналия спор Хенао вади пистолет и го застрелва на място. Причината е, че наркомафията е загубила огромна сума пари от залози. Убийството шокира света, като влезе в историята на футбола като най-смъртоносния автогол.\n\n\n                    ", "date": "2018.01.17", "title": "Арестуваха убиеца на Ескобар от САЩ '94"}
{"url": "http://www.monitor.bg/a/view/52385-%D0%AE%D0%B2%D0%B5%D0%BD%D1%82%D1%83%D1%81-%D0%BE%D1%82%D0%BA%D0%B0%D0%B7%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B7%D0%B0%D1%80%D0%B0%D0%B4%D0%B8-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD/", "text": "\n                    Севернокорейският лидер Ким Чен Ун е станал причина за проваления трансфер на 19-годишната звезда Хан Кван Сонг в „Ювентус“. Скаути на \"Старата госпожа\" набелязали нападателя, който прикова вниманието с изявите си за „Каляри“ и „Перуджа“, но силните му връзки с режима на Ким Чен Ун накарали торинския гранд да се откаже. Кван Сонг дори се отказал от участие в италианска телевизия след обаждане от хора на севернокорейския лидер, което говори за сериозната му зависимост. \"Той е прекалено зависим от режима и поставя клуба пред морален избор. Ако го купи, „Ювентус“ ще финансира държава, която дори няма посланик в Италия\", коментират медиите на Апенините. Според тях също така играчът е обект на специално внимание от местните служби за сигурност, като е излишно торинският гранд да си набавя негативни емоции с евентуален трансфер.\n                    ", "date": "2018.01.17", "title": "„Ювентус“ отказа трансфер заради Ким Чен Ун"}
{"url": "http://www.monitor.bg/a/view/25909-%D0%9F%D1%80%D0%BE%D0%BC%D0%B5%D0%BD%D1%8F%D1%82-%D0%BA%D0%BB%D0%B8%D0%BD%D0%B8%D1%87%D0%BD%D0%B8%D1%82%D0%B5-%D0%BF%D1%8A%D1%82%D0%B5%D0%BA%D0%B8-%D0%B7%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%82%D0%B5-%D0%B1%D0%BE%D0%BB%D0%BD%D0%B8%D1%86%D0%B8/", "text": "МЗ орязва собствения си бюджет, дава им парите \n                    Клиничните пътеки, по които работят общинските болници ще бъдат преразгледани и променени. Целта е на тези лечебни заведения да се даде възможност да намалят разходите си и да не фалират. Това съобщиха от Министерството на здравеопазването след среща на здравният министър Кирил Ананиев с управителния съвет на Сдружението на общинските болници.\n\nМЗ ще прегледа всички възможностите за икономии в бюджета си, за да предостави спестените средства на закъсалите лечебници. Те ще им бъдат предоставени по Методиката за субсидиране, по която всяка година им се привеждат средства за спешни дейности, детско и майчино здравеопазване.\n\nАлгоритмите на клиничните пътеки пък, ще бъдат преразгледани в рамките на преговорите с Българския лекарски съюз по новия рамков договор. От своя страна Сдружението на общинските болници в България ще предостави на ведомството своята експертиза при актуализацията на медицинските стандарти. Тези ангажименти бяха поети от здравният министър и от представителите на Сдружението по време на самата среща.\n\nАнаниев беше категоричен, че решението на проблема с тежкото финансово състояние на общинските болници е свързан с оптимизиране на дейността им така, че да се предоставя на хората качествена медицинска помощ и да се осигури достъп до здравни услуги и в най-отдалечените райони на страната. „Готови сме да съдействаме, така че мерките да бъдат ефективни и да гарантират качествено здравеопазване“, посочи той.\n\nСред проблемите, които бяха обсъдени, бяха недостигът на кадри и апаратура ниските възнаграждения и медицинските стандарти.\n\nЗдравният министър поясни, че в момента за актуализиране са отворени всички медицински стандарти и окончателните текстове ще бъдат съобразени с всички разумни становища, които постъпят в Министерството на здравеопазването.\n\nВ понеделник предстои втора среща между представители на Сдружението, на министерството и на НЗОК, на която се очаква да бъдат набелязани конкретни мерки за подпомагане на общинското здравеопазване.\n\n \n                    ", "date": "2018.01.17", "title": "Променят клиничните пътеки за общинските болници"}
{"url": "http://www.monitor.bg/a/view/87599-%D0%91%D0%BE%D0%BB%D0%BD%D0%B8%D1%82%D0%B5-%D0%B7%D1%8A%D0%B1%D0%B8-%D1%83%D0%B4%D1%80%D1%8F%D1%82-%D1%81%D1%8A%D1%80%D1%86%D0%B5%D1%82%D0%BE-%D0%B8-%D0%B1%D1%8A%D0%B1%D1%80%D0%B5%D1%86%D0%B8%D1%82%D0%B5/", "text": "Нарушават биоелектрическото равновесие в тялото\n                    Болните зъби не са за подценяване, те могат да доведат до редица заболявания на организма, за които дори не подозираме. Доказано е, че дори удрят панкреасната жлеза, като довеждат до рак на панкреаса. Това предупреди д-р Николай Шарков – председател на Българския зъболекарски съюз и преподавател в Стоматологичния факултет на Медицинския университет в София. Нелекуваните венци пък поразяват сърцето, допълни той и посочи, че дори при най-дребни проблеми в устната кухина прегледът и лечението при дентален лекар не бива да се забавя.\n\nЧовешкият организъм е устроен така, че всички органи и системи са свързани сложно помежду си и са във взаимна зависимост един от друг. Затова, когато един орган заболее, неизбежно това се отразява и на друг, макар и без симптоми.\n\nВсяко заболяване на зъбите се отразява най-напред върху храносмилателния тракт. Тъй като интензитетът на дъвкането отслабва, човек просто пести усилията, за да не натоварва проблемното място в челюстта. Освен това, когато зъбите са развалени, бактериите от устата преминават в кръвта чрез лимфните възли и започват бавно да трупат токсини в нея. Такива бактериални огнища може да има не само в нелекувания кариес, но и в умъртвените зъби. Тривиалният признак за наличието им е зъбоболът и отокът. Случва се обаче той да отсъства, за тях да подскажат уголемените лимфни възли и леко повишена, но упорита температура.\n\nСпоред денталните лекари болните зъби могат да се окажат причина за не по-малко от 80 заболявания. Сред тях са такива на сърдечносъдовата и ендокринната система, ревматизъм, увреждане на стомашно-чревния тракт, бъбреците, ушите и очите. Макар и рядко се оказва, че те довеждат и до нервни разстройства.\n\nД-р Цветан Пешев пък предупреждава, че проблемните зъби влияят на организма по пътя на нарушаване на т.нар. биоелектрическо равновесие на процесите в тялото. Болният зъб създава фокално огнище, което от своя страна нарушава баланса в тялото. Така човек започва да чувства лесна умора, главоболие и болки с неясен произход.\n\nВ някои случаи, когато болният зъб бъде излекуван, преминава болката и в индиректно засегнатия орган или система. Не всякога обаче е така. При продължително нелекуване и една стрептококова инфекция от зъбен произход по пътя на автоимунната реакция може да се стигне до ревматоиден артрит. Повечето хора имат поне по два умъртвени зъби в устата си под коронките. Оказва се, че те също не са напълно безопасни. Един умъртвен корен е потенциално фокално огнище, макар и не всякога да е активно. Затова, когато човек почувства дискомфорт под коронката с такъв корен, следва да отиде на зъболекар.\n                    ", "date": "2018.01.17", "title": "Болните зъби удрят сърцето и бъбреците"}
{"url": "http://www.monitor.bg/a/view/72647-%D0%94%D1%8A%D0%B2%D0%BA%D0%B8%D1%82%D0%B5-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0%D1%82-%D0%B0%D1%80%D1%82%D1%80%D0%B8%D1%82-%D0%BD%D0%B0-%D1%87%D0%B5%D0%BB%D1%8E%D1%81%D1%82%D1%82%D0%B0/", "text": "\n                    Двете стави на устната кухина, както всички други стави в човешкото тяло, могат да бъдат засегнати от артрит и артроза. Причина за това е пренатоварването им и възпалителните процеси. Затова някои дентални лекари смятат, че прекомерното дъвчене на дъвка е особено опасно. Те препоръчват тя да се употребява не повече от 5 минути на ден, колкото чрез нея да се направи своеобразен масаж и гимнастика на зъбите.\n\nЧовешкият череп е еволюирал така, че заради мозъка е развит повече в горната част на глава, отколкото в лицевата част. Така за последните два зъба – мъдреците, нямат място за израстване. Затова и зародишите им в повечето случаи са заложени накриво. Когато те не могат да пробият, е възможно тежка инфекция с възпаления. От своя страна възпалението на венците провокира най-тежката болест в устната кухина - гингивит. Той се провокира и от лоша зъбна хигиена. Тежката му форма се нарича\n\nулцеронекротичен гингивит, който се проявява подобно на рака на устата.\n                    ", "date": "2018.01.17", "title": "Дъвките причиняват артрит на челюстта"}
{"url": "http://www.monitor.bg/a/view/47617-%D0%9C%D0%B0%D1%80%D1%82%D0%B0-%D0%92%D0%B0%D1%87%D0%BA%D0%BE%D0%B2%D0%B0-%D0%BE%D1%82%D1%81%D0%BB%D0%B0%D0%B1%D0%B2%D0%B0-%D1%81%D1%8A%D1%81-%D1%81%D0%B8%D0%BD%D0%B8-%D1%87%D0%B8%D0%BD%D0%B8%D0%B8/", "text": "\n                    Да аранжира вечерята си в синя чиния – това е трикът, с който Марта Вачкова успя да смъкне цели 15 килограма в рамките на само няколко месеца. Причината – по думите на звездата от „Откраднат живот“ синият цвят намалява апетита й. „Известно време изкарахме с приятели по Скандинавието. Там започнах, когато усетя глад, да помирисвам банан или ябълка. Другата тайна е любовта ми към синия цвят, в който предпочитам да се обличам. Синьото намалява апетита и затова отскоро ям в сини чинии на синя покривка“, разкри актрисата, чийто хранителен режим към момента включва предимно пресни салати и пилешко бяло месо. \"По принцип салати можете да консумирате в огромни количества, стига да са само от зеленчуци и подправки, а не смесени салати, в които има сварени яйца, месо, колбас, майонеза и други\", обяснява още комедийната звезда.\n                    ", "date": "2018.01.17", "title": "Марта Вачкова отслабва със сини чинии"}
{"url": "http://www.monitor.bg/a/view/72014-%D0%9C%D0%B5%D1%80%D0%B8-%D0%91%D0%BE%D0%B9%D1%81-%D0%91%D0%B5%D0%BD%D0%B4-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D0%B8-%D0%A9%D0%B0%D1%81%D1%82%D0%BB%D0%B8%D0%B2%D0%B8-%D0%B4%D0%BD%D0%B8/", "text": "\n                    Една от най-лиричните бг банди - „Мери Бойс Бенд“, ще отбележи рождения си ден на 27 януари в Sofia Live Club. В шеги, закачки, пет албума, три песни в учебниците по музика и една епична битка с левкемията, която прерасна в лична кауза за всеки фен, групата става на цели 23 години. Като жест към публиката Мария Мутафчиева и компания ще пуснат новия сингъл „Щастливи дни“ и лирик-видеото към него, дело на режисьора Васил Стефанов. „Публиката в клуба ще има възможност първа да изгледа романтичния клип. Ще има и една сантиментална изненада. А на живо ще прозвучат любимите сингли от албумите „Непознати улици“, „Само за теб“ и „Дългият път към дома“, както и нови, неиздадени досега песни.“, коментира за „Монитор“ Мери. Билети за шоуто се продават в eventim.bg.\n\n \n                    ", "date": "2018.01.17", "title": "„Мери Бойс Бенд“ празнуват рожден ден и „Щастливи дни“"}
{"url": "http://www.monitor.bg/a/view/27675-%D0%9A%D0%B0%D0%BC%D0%B8%D0%BB%D0%B0-%D0%9A%D0%B0%D0%B1%D0%B5%D0%B9%D0%BE-%D1%80%D0%B0%D0%B7%D0%B1%D0%B8-itunes-%D1%87%D0%B0%D1%80%D1%82%D0%BE%D0%B2%D0%B5%D1%82%D0%B5-%D0%B2-96-%D1%81%D1%82%D1%80%D0%B0%D0%BD%D0%B8/", "text": "\n                     \n\nДенонощие след излизането си дебютният солов проект на Камила Кабейо – Camila (“Вирджиния рекърдс“/Sony Music) оглави чартовете на iTunes за продажба на албуми в 96 държави по целия свят. Дискът включва 10 песни, сред които и двойно платиненият хит сингъл Havana – прилепчивия му рефрен накара дори 8-годишните момиченца у нас да си мисля, че столицата на Куба е „Хавана Уля-ля“, а лежерната, секси мелодия детронира „Герои“ на Криско и Павел и Венци Венц като любим ринг тон за тийн телефоните.\n\nHavana е номер две в глобалния чарт на Spotify, като от платформата обявиха, че Кабейо е „четвъртият най-слушан артист в света“. Във Великобритания сингълът оглави официалния чарт в продължение на пет последователни седмици и регистрира най-големия успех от жена изпълнител в чарта след Адел.\n                    ", "date": "2018.01.17", "title": "Камила Кабейо разби iTunes чартовете в 96 страни"}
{"url": "http://www.monitor.bg/a/view/55302-%D0%A0%D0%BE%D0%BA%D0%B5%D0%BD%D0%B4%D1%80%D0%BE%D0%BB-%D0%A1%D0%B0%D0%BC%D0%BE-%D0%BD%D0%B0-%D0%B4%D1%83%D0%BC%D0%B8-%D0%BE%D1%82-nico/", "text": "\n                    Забелязахме тази група в периода, в който „Мастило“ им дадоха рамо в лейбъла си и продуцираха сингли като „Грам срам“ и „Да останеш тук“. Прилични текстове, радиофонични мелодии с китарен гръбнак, фронтмен извън клишето на Рицаря на печалния образ с акустична китара. Новият сингъл на NI.co “Само на думи“ също е приятен за слушане, но в него има толкова рокендрол, колкото европейски столици в главата на една Мис Плеймейт. Парчето завива неуверено към чистия денс-поп и при едно друго канто на вокала и повече скокливи моменти в аранжимента Ники Николов можеше да зазвучи и като бг аналог на Адам Ливайн от Maroon 5.\n\nТекстът и музиката на „Само на думи“ са негови, като има участие и в аранжимента, направен съвместно с Дани Димитров от Deep Zone Project. Главната роля в режисурата отново е за Ники, като сюжета на видеото лавира между хотелска стая с мацка по татуси за декор и нощно шофиране.\n\n \n                    ", "date": "2018.01.17", "title": " Рокендрол „Само на думи“ от NI.co"}
{"url": "http://www.monitor.bg/a/view/10803-%D0%A1%D1%82%D0%B5%D1%84%D0%B0%D0%BD-%D0%98%D0%BB%D0%B8%D0%B5%D0%B2-%D1%89%D0%B5-%D0%B8%D0%B3%D1%80%D0%B0%D0%B5-%D1%81%D1%80%D0%B5%D0%B4-%D0%BE%D0%B1%D0%BB%D0%B0%D1%86%D0%B8%D1%82%D0%B5/", "text": "\n                    Популярният актьор и дългогодишен председател на Съюза на артистите в България Стефан Илиев почина, съобщиха от съсловната организация. Роден в Истанбул през 1935 г., той бе начело на САБ в продължение на 15 години, като за последно бе на поста през 2005 г. Илиев ще остане завинаги в сърцата на любителите на седмото изкуство с ролите си в ленти като „Куче в чекмедже“, „Петък вечер“, „Господин Никой“, „Този истински мъж“ и др. Сред отличителните му театрални превъплъщения пък са Авакум Захов в „Спящата красавица” (А. Гуляшки), Херцогът в „Скъперникът рицар” (А. С. Пушкин), Поручикът в „Поручикът и Марютка” (Б. А. Лавреньов), Браун в „Опера за три гроша” (Б. Брехт) и т.н.\n\nВъзпитаник на Николай Осипович Масалитинов, Илиев завършва ВИТИЗ през 1958 г. Дебюта си на театралната сцена той прави същата година в представлението на габровския театър „Лукреция Борджия” от Виктор Юго. През годините актьорът е получавал отличия за Заслужил артист, орден „Кирил и Методий“ втора степен, а през 2015 г. става носител на наградата „Икар“ на Съюза на артистите в България за чест и достойнство.\n                    ", "date": "2018.01.17", "title": "Стефан Илиев ще играе сред облаците"}
{"url": "http://www.monitor.bg/a/view/424-%D0%98%D0%BB%D0%B4%D0%B8%D0%BA%D0%BE-%D0%95%D0%BD%D0%B5%D0%B4%D0%B8-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%B6%D1%83%D1%80%D0%B8%D1%82%D0%BE-%D0%BD%D0%B0-%D0%A1%D0%A4%D0%A4/", "text": "\n                    Унгарската режисьорка Илдико Енеди ще оглави панела на оценяващите в международната програма на тазгодишния София Филм Фест. У нас тя ще представи и филма си „За тялото и душата“, носител на „Златна мечка“ от Берлинале миналата година. На официална церемония Енеди ще получи и наградата „ФИПРЕССИ Платиниум 90” – специално отличие, което беше връчено в София на големите режисьори Бела Тар и Горан Паскалевич. Визитата на режисьорката у нас е организирана в партньорство с Унгарския културен институт.\n\nЕнеди се очаква да акостира на български терен на 8 март, когато ще стартира 22-то издание на София Филм Фест. То ще продължи до 29 март, а основен акцент в програмата му ще бъде симбиозата между спорта и киното. За трета поредна година „Ню Бояна“ ще връчат Голямата награда „Дани Лернер“, само че сега за пръв път наградите ще са две, като едната по условие ще бъде присъдена на български проект. Всяка от тях е на стойност 50 000 евро в кинаджийски услуги във филмовото студио и чек за 5000 евро.\n                    ", "date": "2018.01.17", "title": "Илдико Енеди ще оглави журито на СФФ"}
{"url": "http://www.monitor.bg/a/view/65316-%D0%94%D0%B8%D0%BD%D0%BA%D0%BE-%D0%BF%D0%BB%D0%B0%D1%89%D0%B0-1666-%D0%BB%D0%B2-%D0%BD%D0%B0-%D0%9B%D1%83%D0%BD%D0%B0-%D0%B7%D0%B0-%D1%81%D1%87%D1%83%D0%BF%D0%B5%D0%BD%D0%B8-%D0%BE%D1%87%D0%B8%D0%BB%D0%B0/", "text": "\n                    Месец след като слънчевите очила на Луна генерираха главоломен скандал в къщата на „Биг Брадър: Most Wanted”, Динко Вълев подписа уведомление, с което се задължава да ги изплати в размер, десет пъти по-голям от стойността им. Така популярният като „ловец на бежанци“ ямболия ще трябва да преброи на фолк певицата 1666 лв. До тук се стигна, след като по договора, сключен между Динко и продуцентите на риалитито, той е задължен да компенсира всяко счупено от него движимо имущество на друг участник. Самата Луна също не се отказва от правото си да получи възмездие за потрошените очила. „Играта няма общо с личните ми вещи, за които ти и представа нямаш и нямаш никакво право да решаваш вместо мен. Цяла България оправдано ти се подиграва. Съжалявам те и те допуснах в шоуто, за да станеш популярен, но ти не ставаш за нищо“, казва Луна според кадър, запечатал чат между двамата и публикуван от Вълев.\n                    ", "date": "2018.01.17", "title": "Динко плаща 1666 лв. на Луна за счупени очила"}
{"url": "http://www.monitor.bg/a/view/31198-%D0%A1%D1%8A%D0%B4%D1%8F%D1%82-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%93%D0%BB%D0%B5%D0%BD-%D0%A4%D1%80%D0%B5%D0%B9/", "text": "\n                    Вдовицата на основателя на групата Eagles Глен Фрей съди болницата, която го е лекувала преди смъртта му, съобщи Ройтерс. Сидни Фрей е подала иск в щата Ню Йорк срещу медицинското заведение \"Маунт Синай\" в Манхатън и гастроентеролога Стив Ицковиц. По нейни думи, докторът не е осигурили подобаващото лечение на знаменития китарист, който бил приет с язвен колит. В иска се посочва, че той е бил подложен на на физически и морални страдания в болницата, заради неглижиране на случая. Ицковиц се е грижил за здравето на музиканта от 19 октомври до месец ноември 2015 година.Гласът на Eagles Глен Фрей почина на 18 януари 2016-а. Авторът на Hotel California си отиде след усложнения, свързани с язвения му колит, пневмония и ревматоиден артрит на 67-годишна възраст.    \n\n\n                    ", "date": "2018.01.17", "title": "Съдят болница за смъртта на Глен Фрей"}
{"url": "http://www.monitor.bg/a/view/10708-%D0%90%D0%BB%D0%B5%D0%BA-%D0%91%D0%BE%D0%BB%D0%B4%D1%83%D0%B8%D0%BD-%D0%B7%D0%B0%D1%89%D0%B8%D1%82%D0%B8-%D0%A3%D0%B4%D0%B8-%D0%90%D0%BB%D1%8A%D0%BD-%D0%B7%D0%B0-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%B0/", "text": "\n                    Актьорът Алек Болдуин подкрепи Уди Алън, след като редица лица от кино индустрията обвиниха режисьора в сексуален тормоз. Звездата от „Рокфелер плаза 30“ написа в Туитър, че \"отричането\" от режисьора е \"несправедливо\" и го натъжава, а работата му с Алън по три продукции за него е била \"привилегия\". Знаменитият режисьор отрича обвиненията на осиновената си дъщеря Дилън Фароу, че когато е била малка, й е посягал сексуално. Болдуин казва още, че не омаловажава твърденията на Фароу, но напомня, че срещу 82-годишния Алън никога не са повдигани криминални обвинения.Сред обявилите се срещу Уди актриси е звездата от „Джуно“ Елън Пейдж. „Снимах се в негов филм и това е най-голямата грешка в кариерата ми. Срам ме е, че го направих. Тогава обаче все още не бях открила своя глас, не бях човекът, който съм днес, бях под натиск, защото \"естествено, че ще се съгласиш, когато те канят във филм на Уди Алън\", изповяда се тя.    \n\n\n                    ", "date": "2018.01.17", "title": "Алек Болдуин защити Уди Алън за секс скандала"}
{"url": "http://www.monitor.bg/a/view/57421-%D0%A0%D0%B0%D0%B4%D0%B8%D0%BD%D0%B0-%D1%81%D0%BD%D0%B8%D0%BC%D0%B0-%D0%BB%D1%8E%D0%B1%D0%B8%D0%BC%D0%B8%D1%82%D0%B5-%D1%81%D0%B8-%D0%BC%D1%8A%D0%B6%D0%B5-%D0%B2%D1%8A%D0%B2-%D0%B2%D0%BB%D0%BE%D0%B3/", "text": "Кърджилова споделя с феновете физзарядка от сцената на „Декамерон“ и дупките по улиците, докато разхожда сина си \n                    Колко хубаво е да си нещо средно между клоун, приспивна люлка и боксова круша, която синът ти да прегръща със скок и да засипва с целувки – това показва Радина Кърджилова в едно от дебютните си клипчета като влогър. Герой в него е малкият й син Христо, а естествен декор на снимките е апартаментът на харизматичната актриса и Деян Донков в столичния център. „Денят на Радина“ е проект, който принцесата на съвременната драма прави съвместно с moeto-zdrave.life и в него индиректно участие взима и Деян – предимно като оператор, който влиза в кадър,\n\n \n\n\n\n \n\nили да й помогне да прескочи пропаст на тротоара с детската количка. В първия си опит да заснема забавно видео съдържание със селфи стик в ръка Кърджилова е повече от очарователна без грим, обезоръжаващо честна и заредена със самоирония.\n\nОт пускането на прахосмукачка за по-малко минута, през четенето на приказки на Христо, до репетициите си в Театър „Българска армия“ - „Денят на Радина“ не спестява на драгия зрител нищо – от досадната пъпка на челото, която умело скрива с фондьотен в гримьорната, преди да играе „Декамерон“, до възгледите си за тривиални неща от живота, като хигиената. „Чистотата тръгва от нас, от това кои сме ние и средата, в която живеем. Излизам на разходка и на всяка крачка попадам на мини, хората не чистят изпражненията на домашните си любимци. С Деян имаме две кучета и винаги събираме след тях.\n\n \n\n\n\n \n\nв които можеш да счупиш я крак, я колелото на количката“, откровена е хубавицата, чиято звезда изгря със сериалите „Стъклен дом“ и „Фамилията“.\n\nНай-сладка актрисата е сред декорите на „Декамерон“ под режисурата на Диана Добрева. В белия, фееричен костюм на Изабета тя прави цяла физзарядка, за да загрее за ролята, както и артикулационна гимнастика, част от която се свежда до обикновено блеене и конско пръхтене с устни. В момента актрисата е в Тулуза, за да представи „Танцът „Делхи“ в Народния театър, чийто шеф вече е нашенецът Галин Стоев.\n                    ", "date": "2018.01.17", "title": "Радина снима любимите си мъже във влог "}
{"url": "http://www.monitor.bg/a/view/25352-%D0%94%D0%B6%D0%B5%D0%B9-%D0%A2%D0%B8-%D0%B5-%D0%B2%D1%81%D0%B5-%D0%BF%D0%BE%D0%BC%D1%80%D1%8A%D1%81%D0%B5%D0%BD-%D0%B8-%D0%B4%D0%BE%D0%B1%D1%8A%D1%80/", "text": "В  Man Of The Woods поп идолът гъделичка статуса си на семеен тип и кънтри корена си в Мемфис\n                     Загърнат с одеяло, Джъстин Тимбърлейк крачи сред снежните поля. Ако концентрацията в изражението му можеше да пуска искри, то със сигурност трябваше да изгледаме до край промо видеото за албума Man of the Woods („Вирджиния рекърдс“/Sony Music) с пожарогасител под мищница. Десеткратният носител на „Грами“ прилича повече на съвременен шаман, отколкото на поп идол. Белите кецове и неизбежния спортен панталон ала „Вълкът от Уолстрийт“ в следващите кадри се сменят от прегорели като вчерашен вестник джинси, сив потник и каубойска шапка. Джъстин прегръща нежно съпругата си Джесика Бийл, докато край тях препускат коне, виждаме го в отбранителна позиция в близост до клада, както и с кожен жак, към който най-естествения рокендрол аксесоар е две годишният му син Сайлъс. Тийзърът, който без кратката лична изповед на певеца можеше да мине и за рекламен спот на продукция на National Geographic, казва всичко в аванс за духа на новия му студиен проект. Той е зрял, много личен, а дебютния сингъл Filthy („Мръсен“) загатва и наличието на огромни продуцентски топки по отношение на звука - танцувалните трап моменти са щедро подплътени с истерични китарни рифове, човешки стонове и дори ръмжащ лъв, а вокалните фрази са безпощадни и кратки като къртечен откос. Иначе казано, Джей ти прибира надуваемата си бонбонена дъга от Can't Stop The Feeling и от анимационен герой в \"Тролчетата\" се превръща в пълнокръвен поп джедай, който не се страхува да показва всичките си лица – на грижовен баща, раздърпан скейтър от Мемфис, хулиган с точен мерник, изискан Дон Жуан с кецове и шоумен с харизма за милиони.Man of the Woods ще стане пазарен факт на 2 февруари и ще бъде наличен у нас в денят на световната си премиера, но до тогава Джъстин ще представи още три видеоклипа, всеки в отделна стилистика, цветна среда и с различни режисьори. Man Of The Woods се очертава като най-амбициозния проект в дискографията на Тимбърлейк до момента. От тийзъра прозират кънтри моменти и чист рокендрол, както и танцувални химни с абонамент за милиарди като приход. Криейтив ядрото на екипа включва обичайните заподозрени от обкръжението на звездата като вездесъщия Тимбаленд и Даня. В изповедта на Джей Ти за израстването му от Мемфис до върховете на шоубизнеса се включват и The Neptunes в лицето на големия Фарел Уилямс и Чад Хюго. Фарел, естествено, е задавал хитов курс за доста от парчетата на Джъстин през годините, но като дуо това е първата им колаборация от дебютния Justified (2002) насам. Албумът ще включва 16 парчета, две от които са фичъринг. Дуетните партньори на Тимбърлейк първоначално бяха загатнати в Туитър само с инициалите им, но малко по-късно стана ясно, че това са Алиша Кийс и Крис Стейпълтън. Слуховете за дискретна кънтри инвазия в диска се подсилват и от визията на обложката, която показва Джей Ти в режим „хванал гората“, а дрес кодът му прелива от спортно елегантния черен костюм към карираната риза и джинсите на редови работяга. Като един Стив Джобс с великолепна двигателна култура виждаме Тимбърлейк във видеото към Filthy. Поп звездата скача в пуловера на изобретател, представящ пред азиатска публика последното си хай-тей творение – в случая робот с неговия лик, който повтаря с изумителна прецизност всичките му задкулисни движения. Парчето е създадено от Тимбаленд и Флойд Хилс, по-известен като Даня. В портфолиото на продуцента от Вирджиния влизат артисти като Марая Кери, Бритни Спиърс и Пинк. „Исках освен здравите китари в песента да има и други неща, които грабват вниманието – като леки писъци, стонове, учестено дишане, а във втория куплет, където Джъстин пее за „клетката“, се чува и рева на лъв. Целта беше човек като слуша да няма и секунда да се разсее. По време на записите Джъстин не беше „звездата“, а лежерно облеченото момче от Мемфис, което слуша и не спира да работи дори тогава, когато си мислиш, че е фокусиран само върху обяда си. Той притежава изключителното качество да не се меси генерално в суровия материал, който му даваме, а на финала да добави само един лек щрих, който да го стикова.“, споделя Даня пред The Rolling Stone.Два дни след премиерата на албума Джъстин Тимбърлейк ще бъде звездата на шоуто в полувремето на Супербоул, което ще се състои на U.S. Bank Stadium в Минесота. Това ще бъде третото участие на артиста на сцената на най-гледаното тв събитие в САЩ, което е безпрецедентен рекорд в историята му. Дебютът му бе през 2001-ва, а през 2004-та бившият фронтмен на N Sync направи паметна колаборация с Джанет Джаксън и немирната й гола гърда.\n \n\n\n                    ", "date": "2018.01.17", "title": "Джей Ти е все по-мръсен и добър"}
{"url": "http://www.monitor.bg/a/view/19844-%D0%90%D0%BC%D0%B1%D1%8A%D1%80-%D0%A5%D1%8A%D1%80%D0%B4-%D1%81%D0%B5-%D0%B2%D1%8A%D1%80%D0%BD%D0%B0-%D0%BF%D1%80%D0%B8-%D0%98%D0%BB%D1%8A%D0%BD-%D0%9C%D1%8A%D1%81%D0%BA/", "text": "\n                    Актрисата Амбър Хърд дава втори шанс на връзката си с бизнесмена Илън Мъск. Звездната двойка тръгна по различни пътища преди 5 месеца, но през това време чаровната блондинка и милиардерът се виждаха периодично като приятели. „Отново са заедно. Амбър си прекарва добре с Илън, а той иска да е с нея през цялото време. На нея й пука за него и го мисли за невероятен. Имат много общи интереси и тя го намира за много интелигентен и интересен“, издаде пред сп. Us Weekly близък до Мъск.Главен виновник за краха на едногодишната им връзка се оказа разстоянието, което ги дели по време на работни ангажименти. Раздялата им изненада феновете, тъй като по всичко личеше, че двойката е готова да направи следващата стъпка в отношенията си. Бащата на Амбър - Дейвид Хърд, сподели, че известната му щерка и милиардерът обсъждат сериозно брак и деца. Звездата от „Момичето от Дания“ се държеше и като доведена майка на петте сина на 46-годишния бизнес магнат. Припомняме, че преди да залюби Илън Мъск, Хърд се славеше като нежната половинка на Джони Деп. Двамата се разведоха миналия януари.\n\n\n                    ", "date": "2018.01.17", "title": "Амбър Хърд се върна при Илън Мъск"}
{"url": "http://www.monitor.bg/a/view/30931-%D0%9F%D1%80%D0%B5%D0%B4-%D0%9D%D0%B0%D0%B7%D0%B0%D1%80%D0%B1%D0%B0%D0%B5%D0%B2-%D0%A2%D1%80%D1%8A%D0%BC%D0%BF-%D1%81%D0%B8-%D0%BF%D0%BE%D0%B6%D0%B5%D0%BB%D0%B0-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8/", "text": "\n                    Президентът на САЩ Доналд Тръмп каза, че иска да приеме имигранти отвсякъде, само дни след като бе обвинен, че не харесва мигрантите. На обща пресконференция с президента на Казахстан Нурсултан Назарбаев, който му е на гости, Тръмп заяви, че иска имигрантите да дойдат отвсякъде.\n\nПреди седмица по повод обвиненията, че използвал вулгарни думи по адрес на африкански страни и на Хаити в разговор за имиграцията, на който са присъствали американски конгресмени от Републиканската и Демократическата партия, Тръмп заяви, че , които бяха цитирани в медиите и които породиха критики по света.\n\nСега на срещата с Назарбаев, американският президент нарече Казахстан ценен партньор в работа за денуклеаризация на Корейския полуостров. Назарбаев пък предложи Северна Корея да последва примера на страната му по въпроса за ядреното разоръжаване. Той припомни, че Казахстан навремето се е отказал от четвъртия в света ядрен арсенал и е затворил най-големия в света полигон за ядрени изпитания в Семипалатинск. Поради това Казахстан има моралното право да дава предложения в тази насока на ядрените страни, каза Назарбаев.\n\nПо време на визитата казахстанският президент е постигнал споразумение с редица американски компании на обща стойност 7,5 милиарда долара. Сред договорените стоки са локомотиви и пътнически самолети от компаниите Дженеръл електрик и Боинг.\n\nПо повод миграцията и поискана справка от Тръмп се оказва, че , осъдени след 2001 г. в САЩ за престъпления, свързани с тероризъм, са родени в чужбина, съобщи американското министерство на вътрешната сигурност. След атентатите на 11 септември 2001 г. 549 души са били признати за виновни от федерални съдилища в САЩ по обвинения за тероризъм. От тях 402-ама, тоест 73% са родени в друга страна - 148 натурализирани и 254 с друго гражданство. Останалите 147 осъдени са граждани на САЩ по рождение, гласят данните на ведомството по сигурността.\n\nСъщевременно лекарят на Белия дом Рони Джаксън оповести официалния доклад за здравето на президента на САЩ. Тръмп е в отлично здраве, без никакви признаци на когнитивни нарушения и се очаква да остане здрав до края на мандата си, а и на втория, ако бъде преизбран през 2020 г., заяви Джаксън. Извършените изследвания биха открили симптоми, издаващи болестта на Алцхаймер или други заболявания, отбеляза медикът, но няма такива.\n\nЛекарят похвали \"изключително добрите гени\" на президента и неговата голяма енергичност и издръжливост, като подчерта, че Тръмп\n\nСпоред Джаксън Тръмп е получил максималните 30 точки на масово прилагания по света тест за проверка на паметта и вниманието Montreal cognitive assessment. От 26 точки нагоре вече няма основания за тревога, посочва АФП. Резултатът и всекидневните наблюдения на лекаря по думите му дават основания за извода, че американският лидер няма нарушени функции на мозъка и \"мисли ясно\".\n\nПри все това за президента, който, би било полезно да мине на диета с по-малко мазнини и да прави физически упражнения. Лекарят съобщи, че Тръмп би желал да свали тази година между 4 и 7 кг, и обеща да отдели специално внимание на хранителния му режим.\n\nПо повод здравето на Тръмп Москва не закъсня да се похвали с цветущото здраве на своя президент. „Руският президент, но Кремъл няма намерение официално да се отчита за здравословното състояние на държавния глава“, заяви президентският говорител Дмитрий Песков. \"Не ми е известно да се подготвят подобни формати. Нашето законодателство не предвижда задължително да се огласяват данни за здравето на президента\", каза той.\n                    ", "date": "2018.01.17", "title": "Пред Назарбаев Тръмп си пожела всякакви имигранти "}
{"url": "http://www.monitor.bg/a/view/38860-%D0%A0%D0%B5%D0%B4%D0%BE%D0%B2%D0%BD%D0%B8%D1%8F%D1%82-%D0%BE%D1%80%D0%B3%D0%B0%D0%B7%D1%8A%D0%BC-%D0%BF%D0%BE%D0%BB%D0%B5%D0%B7%D0%B5%D0%BD-%D0%B7%D0%B0-%D0%BC%D0%BE%D0%B7%D1%8A%D0%BA%D0%B0/", "text": "\n                    Редовният оргазъм предлага не само моментно удоволствие, но и редица ползи за здравето.\n\nСпоред американска специалистка, цитирана от изданието, кулминацията в половия акт стимулира мозъка и дори може да помогне срещу депресия.\n\nД-р Никол Прауз, която ръководи специализирана лаборатория за сексуални изследвания в САЩ, от десетилетие изучава ползите от оргазма.\n\nСпециалистката изтъква проучване от 2016 г., показващо, че хората, които редовно се отдават на интимни страсти, се справят по-добре на тестове за мислене и запаметяване.\n\nРедовните оргазми също така могат да помогнат в борбата срещу депресията. Удоволствието от секса и достигането до кулминацията в половия акт се свързват с отделянето на хормона на доброто настроение серотонин.\n\nОтделно честото практикуване на секс допринася за заздравяването на връзката.\n\nИмайки предвид всички тези ползи, д-р Прауз съветва партньорите по отношение на оргазма да се придържат към правилото \"Колкото повече, толкова по-добре\".\n\n \n                    ", "date": "2018.01.17", "title": "Редовният оргазъм полезен за мозъка "}
{"url": "http://www.monitor.bg/a/view/27512-%D0%98-%D0%9F%D1%83%D1%82%D0%B8%D0%BD-%D0%B5-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B7%D0%B4%D1%80%D0%B0%D0%B2-%D0%BD%D0%BE-%D0%9C%D0%BE%D1%81%D0%BA%D0%B2%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%85%D0%B2%D0%B0%D0%BB%D0%B8-%D1%81-%D1%82%D0%BE%D0%B2%D0%B0/", "text": "\n                    Руският президент Владимир Путин е в чудесна физическа форма, но Кремъл няма намерение официално да се отчита за здравословното състояние на държавния глава. Това заяви днес пред журналисти президентският прессекретар Дмитрий Песков, който коментира доклада на Белия дом за здравословното състояние на Доналд Тръмп, предаде ТАСС.\n\"Не ми е известно да се подготвят подобни формати. Нашето законодателство не предвижда задължително да се огласяват данни за здравето на президента\", каза той.\n\"На свой ред мога да ви уверя, че президентът (Путин) е абсолютно здрав, може да сложи мнозина в джоба\", подчерта говорителят на Кремъл.\n \n                    ", "date": "2018.01.17", "title": "И Путин е абсолютно здрав, но Москва няма да се хвали с това"}
{"url": "http://www.monitor.bg/a/view/37267-%D1%87%D0%B5%D1%88%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    Чешкото правителство на премиера Андрей Бабиш подаде оставка, след като вчера не успя да получи вот на доверие от парламента, съобщиха световните агенции. Правителството ще изпълнява задълженията си до назначаването от президента на нов кабинет.\nГоворител на президента Милош Земан каза, че той ще приеме оставката на правителството до края на седмицата.\nВчера във вота на доверие на кабинета на Бабиш участваха 195 депутати от общо 200. 78 депутати, всичките от партията на Бабиш, подкрепиха новото правителство. Срещу кабинета се обявиха 117 депутати от осемте други представени в долната камара партии. На Бабиш, чийто кабинет е съставен от експерти и от представители на неговата партия, не му достигнаха 23 гласа. Гласувалите против казаха, че го правят заради обвиненията срещу него в мошеничество.\nБабиш, който е магнат в областта на химическата и хранително-вкусовата промишленост и притежава важни медии, преди няколко месеца той бе обвинен в присвояване на европейски субсидии в размер на 50 милиона крони (2,4 милиона долара). Магнатът отрича да има вина и твърди, че обвиненията срещу него са провокация от страна на политическите му противници.\nПреди време президентът Земан каза, че ще връчи втори мандат на Бабиш за съставяне на правителство, но предупреди, че ще го направи, ако си е осигурил подкрепата на най-малко 101 депутати в парламента. \"В момента, в който Бабиш дойде и ми каже, че разполага с минимум 101 гарантирани гласа в долната камара на парламента, аз ще го назнача за втори път за премиер\", предупреди Земан, припомня ТАСС.\nОще днес Бабиш има намерение да започне преговори с лидерите на другите партии в парламента, за да си осигури подкрепа за второ правителство. Съгласно прогнозите на политолозите Бабиш може да спечели подкрепата на комунистите и на социалдемократите, които имат общо 30 депутати в долната камара. Но лидерът на социалдемократите вече каза, че те ще гласуват за новото правителство, ако начело му не е подсъдимият Бабиш и ако представителите на АНО се откажат от министерствата на правосъдието, вътрешните работи и финансите, предаде ТАСС.\nПарламентът междувременно ще решава дали да снеме имунитета на Бабиш заради аферата със субсидиите. Това ще стане в петък, предадоха световните агенции. Бабиш поиска вчера от депутатите да разгледат този въпрос и каза, че е готов да се откаже от имунитета си, за да докаже в съда, че е невинен.\nСъставянето на ново правителство се усложнява и от президентските избори, които Земан не успя да спечели на първия тур в края на миналата седмица. Вторият тур ще е в края на месеца. Мандатът на Земан приключва на 8 март. На първия тур Земан получи 38,56 процента, а основният му съперник, прозападният учен Иржи Драхош спечели 26,60 процента, отбелязва Франс прес.\n/Габриела Големанска/\n                    ", "date": "2018.01.17", "title": "Чешкото правителство подаде оставка "}
{"url": "http://www.monitor.bg/a/view/35793-14-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%80%D1%83%D1%81%D0%BA%D0%B8-%D0%BF%D0%BE%D0%BF-%D0%BF%D0%B5%D0%B4%D0%BE%D1%84%D0%B8%D0%BB/", "text": "\n                              14 години строг затвор получи руският свещеник Глеб Грозовски, обвинен в педофилия и изнасилване на малолетни, предаде Интерфакс. Присъдата бе произнесена в сряда от Приозерския градски съд на Ленинградска област, след четири години разследване на злодеянията на попа. Освен това осъденият ще трябва да изплати на всеки от потърпевшите по 400 000 рубли или по 5800 евро морална компенсация.\n\n          Пресата не съобщава подробности и детайли по делото за сексуалните престъпления на Грозовски, тъй то като се слуша при закрити врата, а публично бяха огласени само уводната и заключителната част на присъдата. Свещеникът не е съгласен с решението на съда и заяви, че ще го обжалва, предаде РИА Новости. По версията на следствието, през лятото на 2011 г. на територията на православния детски лагер, разположен на остров Коневец в Ленинградска област, свещеникът педофил изнасилил няколко деца, като точният брой на жертвите не се уточнява. Към онзи момент пострадалите са били на възраст под 14 години, уточняват от обвинението. Аналогични действия Грозовски извършил и през юни 2013 г. на гръцкия остров Кос в лагера на православния детско-юношески клуб „Филаделфия“. Още един епизод на сексуално насилие над деца, фиксиран от следствието, се отнася за 2009 г.\n\n          По думите на едно от пострадалите момичета, в лагера на остров Кос всички буквално наричали попа „маняк“. Девойката разказва как един ден свещеникът влязъл в стаята на момичетата, легнал между тях и започнал да ги опипва. Според други показания отец Глеб всяка нощ посещавал момичетата и ги „целувал по устата, шията, корема и гениталиите“, допълва НТВ. След като бил обявен за издирване в Русия, Грозовски избягал в Израел, където по искане на Интерпол през 2014 г. е арестуван и екстрадиран в родината си. На този етап Руската православна църква не е лишила от църковния сан осъдения отец Глеб, обяснявайки че очаква окончателното решение на съда, което те-първа ще бъде обжалвано.   \n                    ", "date": "2018.01.17", "title": "14 г. затвор за руски поп педофил "}
{"url": "http://www.monitor.bg/a/view/1294-%D0%AE%D0%BD%D0%BA%D0%B5%D1%80-%D0%BF%D0%B0%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%95%D0%A1/", "text": "\n                    Председателят на Европейската комисия Жан-Клод Юнкер заяви, че все още е валидно предложението Великобритания да остане в ЕС, независимо че двете страни навлязоха във втората фаза от преговорите си за разделяне, предадоха световните агенции.\nЮнкер каза днес пред Европейския парламент, че член 50 бе задействан, за да може Великобритания да напусне блока, но добави, че има друг член, който \"им позволява да се присъединят отново и аз с радост бих улеснил това\". Юнкер има предвид член 49 от Лисабонския договор, разрешаващ ново членство, припомня Франс прес.\n\"Не изхвърляме британците навън. Искаме да останат. И ако те пожелаят, трябва да им бъде позволено да останат\", каза Юнкер пред евродепутатите.\nЗа втори път за два дни Юнкер се обръща по този начин към британците. Подобно изявление той направи вчера заедно с председателя на Европейския съвет Доналд Туск, отново говорейки пред евродепутати.\n\"Вчера господин Туск и аз самият протегнахме още веднъж ръка и казахме на британското правителство, че в случай, че искат да следват друг път, различен от този на Брекзита, ние ще бъдем готови да говорим за това\", заяви Юнкер. \"Забелязах, че в Лондон това предложение предизвика почти раздразнение\", допълни Юнкер.\nТой заяви още, че иска да има \"разумни отношения\" с британското правителство в следващия етап на преговорите за Брекзит.\n\"Бих искал да имаме едни разумни отношения и да не опитваме всеки път да се вадим взаимно от играта\", каза Юнкер. \"За мен излизането на Великобритания е катастрофа, провал, за който ние всички носим отговорност\", допълни той и каза, че Брекзит води до ситуация, в която и двете страни са губещи. \"Британският премиер Тереза Мей самата каза, че британците никога не са се чувствали добре в ЕС и за 40 години не са получили възможността да се почувстват по-добре. И затова мнозина могат да бъдат упреквани\", допълни Юнкер, цитиран от ДПА.\nСъщевременно днес съветник на френския президент Еманюел Макрон каза, че Франция е готова да помогне на британците да останат в съюза или да се върнат в него, ако поискат, предаде Ройтерс.\n \n\n\n                    ", "date": "2018.01.17", "title": "Юнкер пак предлага на Лондон влизане в ЕС "}
{"url": "http://www.monitor.bg/a/view/37319-%D0%A6%D0%B8%D0%BF%D1%80%D0%B0%D1%81-%D0%B3%D0%BE%D1%82%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0/", "text": "\n                    Гръцкият премиер Алексис Ципрас обмисля промени в своя кабинет, за които решението по всяка вероятност ще дойде след срещата на Еврогрупата, планирана за 22 януари, съобщава Нюз.ин.\nСондажите около тези промени зачестиха, след като заместник-министърът на образованието подаде оставка по собствено желание и това стана преди гласуването на законопроекта с новите мерки за икономии.\nЦипрас прие оставката на Костас Зурарис, но остави вакантен неговия пост, което навежда на мисълта, че ново назначение би могло да се очаква в рамките на замислените от премиера промени в неговия кабинет.\nКакви обаче ще са тези промени - радикални или коригиращи? За момента няма ясен отговор поради факта, че Ципрас все още не е разкрил картите си, отбелязва изданието.\nОт близкото му обкръжение твърдят, че министър-председателят възнамерявал да направи структурни, а не широки промени, като щял да остави открита възможността във всеки момент да може да прибегне, ако поиска, до предсрочен вот. Засега е неизвестно кога точно Ципрас ще обяви своите намерения.\nПреценява се, че това би могло да стане не по-късно от края на януари - началото на февруари, тоест след срещата на Еврогрупата /от нея Атина очаква зелена светлина за поредния транш от договорените заеми/. По същото време гръцкият премиер се предвижда да бъде и в Давос за участие в Световния икономически форум.\nМеждувременно интерес представлява и фактът, че правителственото мнозинство в парламента нарасна с още един депутат и вече наброява не 154, а 155 депутати. Това е независимата представителка Теодора Мегалоиконому, която при гласуването в понеделник подкрепи законопроекта с новите мерки, като по този начин заяви своята подкрепа за парламентарното мнозинство на коалицията.\nАнализатори смятат, че \"възлова\" в тази насока ще е евентуална преоценка, която би могла да се очаква за връзките между коалиционните партньори в кабинета - Ципрас и Каменос, а също и за ролята на партията Независими гърци в правителствената схема.\nПричината за това е, че отношенията между двете партии от коалицията се оценявали като може би непредвидим фактор, след като лидерът на партията Независими гърци Панос Каменос се разграничи от позицията на кабинета по спора за Македония.\nОпитни представители от кабинета за момента не са констатирали сериозни сътресения или пукнатини в коалицията, но през последните дни те се дистанцираха от водача на Независимите гърци, който поиска референдум за името на Македония, въпреки несъгласието, изразено от другия коалиционен партньор - партията СИРИЗА, а след това в парламента Панос Каменос запази мълчание на дебатите по законопроекта с новите мерки за икономии, посочва Нюз.ин.\n\n\n                    ", "date": "2018.01.17", "title": "Ципрас готви промени в кабинета "}
{"url": "http://www.monitor.bg/a/view/34517-%D0%9F%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%9E%D0%BB%D0%B8%D0%B2%D0%B5%D1%80-%D0%98%D0%B2%D0%B0%D0%BD%D0%BE%D0%B2%D0%B8%D1%87-%D1%83%D1%82%D1%80%D0%B5-%D0%B2-%D0%91%D0%B5%D0%BB%D0%B3%D1%80%D0%B0%D0%B4/", "text": "\n                    Погребението на убития в Косовска Митровица косовски сръбски политик Оливер Иванович ще се състои утре на белградското гробище Ново Гробле, предаде Радио Ес.\nТленните останки на убития Иванович бяха предадени вчера на семейството му след извършените необходими следствени действия.\nДо 11 часа (местно време) на 18 януари тленните останки ще бъдат в офиса на неговото движение - Гражданска инициатива \"Свобода, демокрация, истина\", където с убития ще може да си кажат последно сбогом жителите на Косовска Митровица. След това тленните останки ще бъдат транспортирани в Белград.\n64-годишният Иванович бе убит вчера сутринта в Косовска Митровица.\n                    ", "date": "2018.01.17", "title": "Погребват Оливер Иванович утре в Белград "}
{"url": "http://www.monitor.bg/a/view/65841-%D0%90%D0%B2%D1%81%D1%82%D1%80%D0%B8%D1%8F-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F/", "text": "\n                    Канцлерът на Австрия Себастиян Курц смята за целесъобразно постепенното снемане на атнируските санкции при прогрес в прилагането на Минските споразумения. Това заяви той в интервю пред немското издание Frankfurter Allgemeine Zeitung, публикувано във вторник.\n\n„Европейският съюз трябва да настоява за прогрес около украинския конфликт и в реализацията на минските споразумения. Ако има прогрес, то ще бъде желателно да се отменят санкциите една по една, за да, както предложи навремето Франк-Валтер Щайнмайер, когато беше начело на Министерството на външните работи на ФРГ, създадем стимули за по-нататъшен прогрес“, заяви Курц.\n\nСпоред неговите думи, „в дългосрочна перспектива, мир в Европа може да има само с Русия“ в качевството на партньор, а не в качеството на опонент. Но това не трябва да означава, че ЕС може да „си затваря очите за нарушенията в международното право“.\n                    ", "date": "2018.01.17", "title": "Австрия се обяви за отмяна на санкции срещу Русия "}
{"url": "http://www.monitor.bg/a/view/63926-%D0%9F%D0%BE%D1%87%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Предложение, което ще съдържа термина \"Македония\" като част от названието на бившата югорепублика, сочи посредникът на ООН Матю Нимиц по въпроса за името на страната с оглед на започващите в Ню Йорк преговори между представителите на Гърция и Македония.\n\nВ интервю за гръцката телевизия Антена специалният посредник на ООН каза, че \"в момента името на страната в ООН е Бивша югославска република Македония, следователно терминът \"Македония\" е част от името и Гърция е признала страната с това име\".\n\n\"Над 100 страни са признали държавата под името \"Република Македония\", следователно думата \"Македония\" за тях фигурира. \"А това означава, че тя е свързана с тази страна\", посочи Нимиц, изказвайки надежда, че \"в рамките на преговорния процес може да се намери решение, което да задоволява амбициите и на двете държави\".\n\nНаред с това Матю Нимиц изтъкна, че \"ако чакаме още 25 години, проблемът ще стане още по-лош\", пояснявайки, че \"предложението ще е ново, защото конюнктурата е нова. Някои идеите бяха разисквани дълги години, но магическо решение няма\", допълни той, избягвайки да разкрие по-нататък своите карти. В Скопие доминира схващането, че някои от идеите в миналото не са били обезателно благоприятни и че е настъпил моментът да се реши този въпрос и те да се заемат с европейския и североатлантически път на страната\", коментира Нимиц.\n                    ", "date": "2018.01.17", "title": "Почват преговори за името на Македония в Ню Йорк "}
{"url": "http://www.monitor.bg/a/view/1689-%D0%90%D0%B7%D0%BE%D1%82-%D1%83%D0%B1%D0%B8-%D1%82%D1%80%D0%B8%D0%BC%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Азотен окис уби във вторник привечер трима работника в свръхмодерна фабрика за производство на специални стомани и титан в Милано. Жертвите са Марко Сантамария на 43 г., Джузепе Сетцу на 49 г. и Ариго Барбиери на 58 г., чиито брат Джанкарло бере душа в много тежко състояние в елитната местна болница „Сан Рафаеле”. За други двама работници се грижат докторите от университетската клиника, които посочиха тази сутрин в нарочно съобщение, че няма опасност за живота им. Инцидентът бе обявен от медиите в Италия за най-тежката трудова злополука, случила се в страната през последните петнайсетина години.\n\nСпоред версията на колегите на загиналите трима души и на берящия душа Джанкарло четиримата били слезли в шахта с цистерна с азотен окис за проверка на инсталацията. Минути след това обаче загубили свяст, строполи ли се и шумът от падането на телата им привлякъл вниманието на намиращите се наблизо двама други колеги, които им се притекли на помощ. Опитали се да извлекат на повърхността четирите тела, успели в начинанието, но накрая също пипаднали. Междувременно пристигнали линейките на бърза помощ, чиито екипи започнали да реанимират все още живите трима работници. За съжаление лекарите констатирали смъртта на другите и телата им били откарани също в болница, но за аутопсия.\n\nС разследването на случая още снощи бяха натоварени прокурорите от Милано Тициана Сичилиано и Гаетано Рута, които разпоредиха фабриката – газова камера веднага да бъде затворена. В същото време магистратите вписаха собствениците й и отговарящите за сигурността служители в регистъра за следствени с хипотетичното засега обвинение масово умишлено убийство. Според досегашните проверки на специализираните екипи от пожарникари и карабинери най-вероятно трагедията е резултат от авария на алармената система за сигнализиране на течове на отровни газове. Нейните датчици се намират навсякъде в производствените помещения, включително и в шахтата – гроб, но във вторник вечерта те не са се активирали и не са задействали предупредителната инсталация.\n                    ", "date": "2018.01.17", "title": "Азот уби трима работници в Италия"}
{"url": "http://www.monitor.bg/a/view/47656-%D0%9F%D1%8A%D1%80%D0%B2%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82/", "text": "\n                    Партиите, привърженици на независимостта на Каталуния, избраха Роже Торен за председател на новия каталунски парламент, предадоха световните агенции.\nТорен бе предложен за поста вчера от Републиканската левица на Каталуния. За него днес гласуваха 65 депутати, а 56 бяха против. Във вота не участваха осемте депутати от партиите, подкрепящи независимостта, които са в ареста или в доброволно изгнание в Брюксел. Сред тях е и отстраненият от Мадрид каталунски лидер Карлес Пучдемон.\nРоже Торен е на 38 години. Той е политолог по образование и е бил депутат в предишните два парламента на Каталуния. Той е най-младият председател в историята на каталунския парламент.\nКаталунският парламент, в който мнозинство имат партиите, които са за независимост на автономната област, се събра на първото си заседание след изборите на 21 декември, предаде Франс прес.\nСесията се провежда два месеца след безпрецедентната политическа криза в Каталуния, породена от опита за отцепване на областта.\nЗаседанието започна в 11 ч. местно време. Пред сградата на парламента се бяха събрали стотици привърженици на независимостта на областта, които могат да гледат заседанието на огромен екран.\nНа изборите на 21 декември партиите, поддържащи независимостта на Каталуния, спечелиха 47,5 процента от гласовете и имат 70 депутати в 135-местния парламент. Това абсолютно мнозинство им позволява по принцип да предложат кандидат за регионален лидер. Вчера двете основни партии - \"Заедно за Каталуния\" и \"Републиканска левица на Каталуния\", обявиха официално, че са постигнали споразумение за издигане на Карлес Пучдемон за регионален лидер. Двете партии имат съответно 34 и 32 депутати в парламента. Пучдемон е лидер на първата. Предстои подкрепата си за него да обявят и четирима депутати от крайната десница на Каталуния, партията \"Кандидатура за народно единство\", която също е за независимост.\nМнозинството от 70 депутати обаче е само теоретично. Осем от депутатите поддръжници на независимостта са в ареста или избягаха в чужбина и не могат да участват в гласуването в пленарната зала. Трима са в ареста, обвинени в бунт и отклоняване на средства, а петима, сред които самият Карлес Пучдемон, за които има също издадена заповед за арест, избягаха в Брюксел.\nПървата цел на партиите, борещи се за независимост на областта, е да получат контрол върху поста председател на парламента и органа, който следи за спазването на регламента и дневния ред. Именно този орган одобрява или не дистанционното гласуване на едни или други депутати. За депутатите, които са в ареста, това изглежда е възможно, въпреки че парламентарният правилник не го предвижда, казва правителствен източник от Мадрид. Тези хора не са избрали сами да отидат в ареста, а са там с решение на съдия. Но дистанционното гласуване не може да важи за онези, които по своя инициатива са в Брюксел, казва източникът.\nМадрид предупреди, че ако днес бъде направен опит да гласуват депутати, които са в Брюксел, това веднага ще бъде обжалвано и ще блокира нормалната работа на парламента.\nПривържениците на независимостта на Каталуния могат да запазят контрола върху парламента и само с 62 присъстващи в пленарната зала депутати плюс гласовете на тримата депутати в ареста, тъй като опозицията, съставена от либералната партия \"Гражданите\" (\"Сиудаданос\"), социалистическата партия и Народната партия на Мариано Рахой, има само 57 депутати. Осемте депутати от групата \"Обща Каталуния\", която е близка до партията \"Ние можем\" (\"Подемос\"), казаха, че ще се въздържат от гласуване и така ще е невъзможно сформирането на мнозинство, което да подкрепя оставането на областта в Испания.\nИспанският премиер Мариано Рахой вече каза, че няма никога да допусне Карлес Пучдемон да ръководи Каталуния от Брюксел, било то чрез интернет или видеоконферентна връзка. При първия административен акт, който ще бъде взет в тази насока, ще бъде сезиран Конституционният съд на Испания. Ще се стигне до блокаж на издигането на кандидатура за регионален лидер и правителството в Мадрид ще продължи да управлява директно Каталуния, която бе лишена от автономия след неконституционния референдум за независимост на 1 октомври.\nСпоред испанския министър на икономиката Луис де Гиндос политическата криза вече коства 1 милиард евро на страната от забавяне на икономическия растеж на Каталуния, която осигурява 19 процента от БВП на Испания. Над 3000 предприятия, обезпокоени от кризата, предпочетоха да преместят централите си извън Каталуния след референдума.\n\n\n                    ", "date": "2018.01.17", "title": "Каталунците с нов лидер"}
{"url": "http://www.monitor.bg/a/view/19005-%D0%9A%D0%B8%D0%BC-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%81-%D1%82%D1%80%D0%B5%D1%82%D0%BE-%D0%B4%D0%B5%D1%82%D0%B5-%D0%9A%D1%83%D1%80%D0%BD%D0%B8%D0%BA%D0%BE%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5/", "text": "\n                    Риалити звездата Ким Кардашиян Уест и съпругът й, рапърът Кание Уест станаха родители на момиченце, което бе износено от сурогатна майка, съобщи АП.Ким оповести, че е невероятно щастлива след раждането на третото им дете. \"Двамата с Кание сме много благодарни на сурогатната майка, която сбъдна мечтите ни\", каза тя, преди да благодари също на лекарите и медсестрите, помогнали за раждането на дъщеричката й. Ким отбеляза, че децата й Норт и Сейнт, които има от Кание, са развълнувани от появата на сестричката им на бял свят. Ким Кардашиян Уест не разкри как се казва новороденото, а феновете й се чудят коя е сурогатната майка. Според тях най-вероятно става дума за сестрата на Ким – Кайли Дженър. След като Ким потвърди, че с Кание очакват появата на третото си дете в началото на 2018 година, а анонимен източник, приближен до Кайли обяви, че тя ще роди момиченце през февруари следващата година, спекулациите избухнаха. Феновете на конспиративните теории бяха 100% сигурни, че Кайли е бременна с детето на сестра си! Саймън Ъриан, който е пластичният хирург на звезди като Дженифър Лопес, Клоуи Кардашиян и Кайли, заяви, че филърите за устни не трябва да се инжектират на жени, които са бременни, говорейки за Кайли Дженър.Каквато и да е истината, едно е сигурно: кланът Кардашиян се увеличава, а предстоящият юбилеен десети сезон на семейното риалити шоу обещава да бъде още по-интригуващ. А мистериите, тайните и загадките около едни от най-влиятелните знаменитости на нашето време, обещават да поддържат интереса към тях.Енрике Иглесиас и Ана Курникова показаха за първи път своите близнаци. Двойката, която е заедно от 2001 г., изненадващо обявиха в края на миналата година, че са станали родители. Бебетата са момче и момиче и носят имената Николас и Люси. Енрике и Ана пуснаха отделни снимки на своите наследници, които са озаглавени „Моето слънце“. Новината за появата на близнаците изненада мнозина, най-вече заради факта, че никой не бе виждал Ана бременна. В нейната родина се тиражира версията, че двойката е използвала услугата на сурогатна майка. Факт е обаче, че те се радват на 16-годишна връзка, а от месец са и в ролята на родители.\n \n\n\n                    ", "date": "2018.01.17", "title": "Ким Кардашиян с трето дете, Курникова показа близнаците "}
{"url": "http://www.monitor.bg/a/view/46514-%D0%9D%D0%B0%D0%B2%D0%B0%D0%BB%D0%BD%D0%B8-%D0%9F%D1%83%D1%82%D0%B8%D0%BD-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80/", "text": "\n                    Насрочените за месец март президентски избори в Русия имат за цел да потвърдят преназначаването на президента Владимир Путин, който иска да стане доживотен император, заяви опозиционният лидер Алексей Навални, цитиран от Франс прес.\n\"Тези избори не са избори и моята роля сега ще бъде да обясня, че тази процедура, която наричат избори, на практика се състои в преназначаване на Путин\", заяви в интервю за АФП 41-годишният юрист, на когото не беше разрешено да се кандидатира. \"Ние ще докажем и ще убедим хората, че не може да бъдат признавани нито тези избори, нито тази власт\".\nВ края на миналата година Централната избирателна комисия не допусна Навални до участие в изборите, позовавайки се на наложената му присъда за отклоняване на средства. Според опозиционния лидер, който призова поддръжниците си да бойкотират изборите, присъдата е имала за цел да го отстрани от политиката.\n\"Путин иска да бъде доживотен император. Антуражът му, съставен от милиардери и хора, които са сред най-богатите в света, иска същото\", подчерта опозиционният лидер.\nДипломати от други страни ще могат да посещават избирателните секции за президентските избори през март само ако получат съответна покана от руската ЦИК, президента Путин или някоя от двете камари на парламента, предаде ТАСС, цитирайки член на комисията.\n\"За да може някой дипломат да получи акредитация от ЦИК, трябва да бъде поканен от някоя от тези четири страни. За момента на никого не сме отказали, защото никой не ни е ни искал покана\", обясни той, коментирайки информация в медиите, че руското външно министерство е поискало от комисията да откаже достъп до секциите на дипломатите от САЩ.\n                    ", "date": "2018.01.17", "title": "Навални: Путин иска да стане император"}
{"url": "http://www.monitor.bg/a/view/36777-%D0%9C%D0%B5%D1%80%D0%BA%D0%B5%D0%BB-%D1%81%D1%80%D0%B5%D1%89%D0%BD%D0%B0-%D0%9A%D1%83%D1%80%D1%86-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5/", "text": "\n                    Германският канцлер Ангела Меркел посрещна в германското канцлерство с пълни военни почести младия си австрийски колега, 31-годишния Себастиан Курц, предаде ДПА.\nНа обща пресконференция Меркел каза на Курц, че Берлин ще съди по действията неговото правителство, включващо консерватори и крайнодесни.\nТова е първа визита на Курц в Берлин, откакто през декември бе сформиран новият австрийски кабинет.\nКурц и Меркел обсъдиха политиката по бежанския въпрос и бъдещето на ЕС. Австрия ще бъде ротационен председател на ЕС през втората половина на 2018 г.\nСрещата им става в момент, в който Меркел промени политиката си спрямо бежанците. В миналото, когато Курц беше външен министър в предишното австрийско правителство на социалдемократа Вернер Файман, той критикуваше Меркел за либералната й бежанска политика. Миналата седмица германският канцлер се съгласи да установи годишен лимит за бежанци в Германия, вариращ между 180 000 и 220 000 души.\nТемата за годишен лимит за прием на бежанци бе предмет на дебати в Австрия преди две години. Тогава австрийското правителство наложи ограничение за 2016 г. от 37 500 кандидати за убежище. Новата австрийска коалиция, оглавявана от Курц, вече обяви планове да намали помощите, получавани от бежанците в Австрия, за да може страната да се превърне в по-малко атрактивна дестинация за тях.\nБроят на бежанците в Германия също е спаднал. Официални данни, оповестени вчера, показаха, че през 2017 г. в Германия е имало 186 000 кандидатстващи за предоставяне на убежище. През 2016 г. те са били 280 000. А през 2015 г., когато Меркел отвори вратите на Германия за бежанците, молбите бяха 890 000.\nДнес Меркел и Курц подчертаха важността на защитата на външните граници на ЕС. Те подчертаха и значението на по-тясното сътрудничество със страните, от които идват мигрантите. Курц заяви, че решение на миграционната криза не може да има, като се говори само за мигрантски квоти, а като се говори и за оказване на помощ на място на страните, от които идват мигрантите в ЕС.\n                    ", "date": "2018.01.17", "title": "Меркел срещна Курц за мигрантите "}
{"url": "http://www.monitor.bg/a/view/35217-%D0%97%D0%B0%D0%BC%D0%B1%D0%B8%D1%8F-%D1%81-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%BD%D0%B0-pr-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%97%D0%B0%D0%BF%D0%BE%D0%B2%D1%8F%D0%B4%D0%B0%D0%B9%D1%82%D0%B5-%D0%B2-%D0%B7%D0%B0%D0%B4%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%B0/", "text": "\n                    Замбия излезе с оригинална кампания за привличане на туристи, възползвайки се от уж казаното изказване на американския президент Доналд Тръмп, според когото разни страни от Африка са \"лайняни\" дупки, откоито идват имигранти в САЩ. Афринканската страна кани всички да заповядат в... Задницата на света!\n\nВ анонса се казва, че там единствените звезди, които ще видите, са на небето, а единствените райета са върху гърбовете на зебрите. С това очевидно се прави намек за звездите и райетата в американското знаме.\n\n \n                    ", "date": "2018.01.17", "title": "Замбия с оригинална PR кампания: Заповядайте в задницата на света!"}
{"url": "http://www.monitor.bg/a/view/57139-%D0%A7%D0%B5%D1%82%D0%B2%D1%8A%D1%80%D1%82%D0%B0-%D0%B1%D0%B0%D0%BD%D0%BA%D0%B0-%D1%81%D0%B5-%D1%81%D1%80%D0%B8%D0%BD%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    Контролът върху още една руска банка беше поет от Централната банка и повечето от кредиторите и трябваше да бъдат  спасявани. Този път това сполетя десетата по големина банка в Русия – Промсвязбанк, след като номер седем - Банка Откритие, рухна през август, номер 12 - Банка Б&Н, се разпадна през септември, а Югра Банк загуби лиценза си за банкова дейност през юли, защото фалшифицира сметките си.\nМакар и да няма конкретни данни за влоговете на частни лица, един от големите пенсионни фондове „Сафмар“ е голям акционер в Промсвязбанк и дългосрочните спестявания на много руснаци имат шанс значително да пострадат, за разлика от дългосрочно инвестиралите в злато техни сънародници, съобщи Tavex .\nПроцедурата по спасяването на Промсвязбанк (ПСБ) ще изисква между 100 милиарда и 200 милиарда рубли (между 1,7 милиарда и 3,4 милиарда долара), въз основа на предварителната прогноза, заяви заместник-управителят на Централната банка Василий Поздишев в петък.\nПредварителните оценки на разходите за спасителното банково финансиране могат да станат и по-големи. Централната банка, която е и банков регулатор, вече увеличи оценката си за комбинираните разходи за спасителните операции на Откритие и Б&Н на 820 милиарда рубли (14 милиарда долара), но сега смята и двете за твърде финансово слаби, за да продължат.\nКризата има паралел с България, където банковите трусове от последните години, накараха много хора да преосмислят сигурността на влоговете си и предпочетоха да хеджират спестяванията си в злато, недвижими имоти и други активи.\nПодчиненият дълг на ПСБ вероятно ще бъде отписан, съобщава Поздишев. Ако Руската Централна Банка не се намеси, акционерите също така има вероятност да понесат тежестта на загубите или активите им да бъдат заличени. Към края на ноември те са: Европейската Банка за Възстановяване и Развитие, Руската финансова група Будущчее, Московската кредитна банка и недържавния пенсионен фонд Сафмар.\nДруги мерки за финансова стабилност на Централната банка на Русия са тенденцията й да увеличава златните си резерви. Банката удвои темпа на придобиване на злато в през последните месеци. През октомври покупките на ЦБР са били 38% от тези на всички централни банки в света. По всичко личи, че и през 2017г. Русия е постигнала неофициалния си таргет да закупи 200 тона от благородния метал, коментират експерти на Tavex .\n                    ", "date": "2018.01.17", "title": "Четвърта банка се срина в Русия "}
{"url": "http://www.monitor.bg/a/view/78215-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%9F%D0%BE%D0%BB%D1%88%D0%B0-%D1%80%D0%B0%D0%B7%D0%B1%D0%B8%D1%85%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D1%85%D0%BE%D1%80%D0%B0/", "text": "\n                    Германската и полската полиция съобщиха, че са разбили мрежа за трафик на мигранти, за която се смята, че е позволила на множество сирийци да достигнат Германия, предадоха Асошиейтед прес и Франс прес.\nАрестувани са двама души, трети се издирва. Конфискувани са мобилни телефони и устройства за съхраняване на данни.\nМрежата се е състояла от семейство поляци от сирийски произход, заподозрени, че са използвали фалшиви полски туристически визи, за да позволят на сирийци, живеещи в страни от Персийския залив, да достигнат германска територия. След пристигането си в Полша със самолет, мигрантите са били отвеждани в Германия по суша, за да подадат молби за убежище, съобщи германската федерална полиция.\nВсеки от хората, използвали услугите на трафикантите, е платил по 8000 евро. Мрежата е натрупала по този начин общо над 300 000 евро.\nОколо 170 полицаи са участвали в обиските в Берлин.\n                    ", "date": "2018.01.17", "title": "Германия и Полша разбиха мрежа за трафик на хора"}
{"url": "http://www.monitor.bg/a/view/60349-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D1%81%D1%8A%D0%B7%D0%B4%D0%B0%D0%B2%D0%B0-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D1%81%D0%B0%D0%BC%D0%BE%D1%82%D0%BD%D0%B8%D1%86%D0%B8%D1%82%D0%B5/", "text": "\n                    Британският премиер Тереза Мей обяви днес, че назначава държавен министър, отговарящ за хората, страдащи от самота, предаде Франс прес.\nАгенцията отбелязва, че с това Мей е изпълнила една от каузите, за които се бореше депутатката Джо Кокс, убита през 2016 г.\nБританският премиер заяви, че иска да вземе \"мерки срещу самотата, която изпитват възрастните хора, болногледачите, тези, които са загубили любими хора, онези, които нямат с кого да си говорят\".\nТрейси Крауч, държавният министър за спорта и гражданското общество, ще поеме и този ресор.\nПо данни на Червения кръст над 9 милиона жители на Великобритания, чието население е общо 65,6 милиона души, страдат от самота. Според проучване на неправителствена организация от юни 2016 г. около 200 000 души на острова не са обменили и дума с приятел или близък от повече от месец.\nЛейбъристката депутатка Джо Кокс, която бе силно ангажирана с този въпрос, бе убита от симпатизант на неонацистки движения през юни 2016 г.\n                    ", "date": "2018.01.17", "title": "Тереза Мей създава министерство на самотниците "}
{"url": "http://www.monitor.bg/a/view/38286-%D0%90%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%94%D0%B6%D0%BE%D0%BB%D0%B8-%D0%B7%D0%B0%D0%B1%D0%B8-%D0%BA%D0%B0%D0%BC%D0%B1%D0%BE%D0%B4%D0%B6%D0%B0%D0%BD%D1%81%D0%BA%D0%B8-%D1%80%D0%B5%D0%B6%D0%B8%D1%81%D1%8C%D0%BE%D1%80/", "text": "\n                    Бившата на Брад Пит - Анджелина Джоли е забила камбоджански режисьор.\n\nГовори се, че 38-годишният Прач Ли е покорил сърцето на красавицата буквално още на първото им запознанство. Те са се видели за първи път на снимачната площадка на \"Първо те убиха моя баща\", в който се разказва за масовите убийства в Камбоджа.\n\n \n                    ", "date": "2018.01.17", "title": "Анджелина Джоли заби камбоджански режисьор "}
{"url": "http://www.monitor.bg/a/view/43718-%D0%A3%D0%B1%D0%B8%D0%B5%D1%86-%D0%B7%D0%B0%D0%B2%D1%80%D1%8F-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B0%D1%82%D0%B0-%D1%81%D0%B8-%D0%B2-%D0%BD%D0%B0%D0%B9%D0%BB%D0%BE%D0%BD%D0%BE%D0%B2%D0%B0-%D1%82%D0%BE%D1%80%D0%B1%D0%B0/", "text": "\n                    Труп на мъж е намерен в дома му в козлодуйското село Бутан във вторник вечерта, съобщиха от полицията. 50-годишният Едуард Тодоров бил проснат на пода в една от стаите, а главата му била завряна в пазарска найлонова торба. На зловещата находка се натъкнал приятеля му по чашка Венчо Адаша, с когото убития разпивал предишната вечер. Двамата се разделили малко след полунощ, но към 18,30 часа Адаша отишъл да провери какво става с Едуард, с когото не можел да се свърже по телефона.\n\nПри огледа на трупа е открита голяма рана в областта на темето, която най-вероятно е причинила смъртта на Едуард. В селото недоумяват кой може да го е пречукал и защо, тъй като не бил изобщо конфликтен човек. Той живеел сам, не ходел на работа и обичал да си попийва, но не създавал никакви проблеми, разкриват местните. Има брат и сестра, които живеят в столицата и Враца.   \n                    ", "date": "2018.01.17", "title": " Убиец завря главата на жертвата си в найлонова торба"}
{"url": "http://www.monitor.bg/a/view/51097-30%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%B0%D0%B4%D0%BD%D0%B0-%D0%BE%D1%82-%D0%B4%D0%B5%D0%B2%D0%B5%D1%82%D0%B8%D1%8F-%D0%B5%D1%82%D0%B0%D0%B6/", "text": "\n                    30-годишна жена загина, след като падна от деветия етаж на блок \"Балатон\" в кърджалийския квартал \"Веселчане\", съобщи 24rodopi.com. Сигналът за инцидента е подаден в полицията в 10.57 часа. \n\nТялото на загиналата е транспортирано до спешното отделение на МБАЛ „Д-р Атанас Дафовски“.  На мястото на трагедията се извършва оглед. Криминалисти установяват дали се касае за самоубийство. Според неофициална информация, 30-годишната жена сама е скочила от терасата на жилището си, в което живее от година.\n\nВчера 43-годишен софиянец скочи от 15-ия етаж на блок в жк \"Гоце Делчев\" и загина на място. На място бяха изпратени екипи на полицията и Спешна помощ, но лекарите само регистрираха смъртта на мъжа.\n                    ", "date": "2018.01.17", "title": "30-годишна жена загина, след като падна от деветия етаж "}
{"url": "http://www.monitor.bg/a/view/83716-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D1%80%D0%B5%D0%BD%D0%B5%D1%81%D0%B5-%D0%B2-%D0%98%D1%82%D0%B0%D0%BB%D0%B8%D1%8F-3000-%D0%BA%D1%83%D1%82%D0%B8%D0%B8-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D1%86%D0%B8%D0%B3%D0%B0%D1%80%D0%B8/", "text": "Хванаха я на граничния пункт в Гюргево\n                    Българка се опита да пренесе в Италия 3120 кутии нелегални цигари. Те са открити при проверка на багажа й на граничния пункт в Гюргево, съобщават от румънската Гранична полиция.\n\nКъм 12,00 часа на 16 януари т.г. служителите отклонили за щателна проверка микробус, управляван от български гражданин, движещ се по маршрута България – Италия. В пътните чанти на 39-годишната българка Н.Д. били открити голямо количество цигари от различни марки. Жената не могла да представи документ за легалното им пренасяне.\n\nНа проверяващите обяснила, че купила цигарите от магазин в България и целта й била да ги пренесе до Италия и от там във Франция, за да ги продаде на свои познати.\n\nЦигарите са на стойност 53 680 леи, което е над 22 000 лева. Контрабандната стока е иззета от румънските власти.\n                    ", "date": "2018.01.17", "title": "Българка опита да пренесе  в Италия 3000 кутии нелегални цигари"}
{"url": "http://www.monitor.bg/a/view/3407-%D0%9F%D0%B8%D1%8F%D0%BD-%D0%B8-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Пиян и без книжка младеж, седнал зад волана на микробус“ Форд“, е предизвикал катастрофа в брациговското село Исперихово. Това информираха от Областната дирекция на МВР в Пазарджик. 25-годишният А.Ч. бил с 2,02 промила концентрация на алкохол в кръвта, отчел дрегерът. Инцидентът е станал на улица в селото, където почерпеният А.Ч. се блъснал в лек автомобил“ Пежо“. За радост, нямало пострадали хора, само материални щети по возилата, установили униформените от Районното управление на МВР в Пещера. Когато те пристигнали на мястото на произшествието и поискали документите на двамата шофьори на ударените превозни средства, констатирали, че водачът на буса е неправоспособен и няма шофьорско свидетелство за управление на МПС. На всичкото отгоре бил и солидно пийнал-уредът засякъл 2,02 промила концентрация на алкохол. 35-годишен шофьор на камион“Ивеко“ пък бил спипан с марихуана. С.Т. от Велинград бил засечен в района на гара Костандово и в предната врата до шофьора униформените открили полиетиленово топче, съдържащо суха зелена листна маса. При направения полеви наркотест се оказало, че става дума за марихуана. Мъжът също бил тестван с дрегер, като пробата му за употреба на наркотици се оказала положителна.\n\n \n                    ", "date": "2018.01.17", "title": "Пиян и без книжка предизвика катастрофа"}
{"url": "http://www.monitor.bg/a/view/69366-%D0%A2%D1%80%D1%8A%D0%B3%D0%BD%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D1%82%D1%8E%D1%82%D1%8E%D0%BD%D0%B5%D0%B2%D0%B8%D1%8F-%D1%81%D0%BA%D0%BB%D0%B0%D0%B4-%D0%BD%D0%B0-%D1%83%D0%BB-%D0%9E%D0%B4%D1%80%D0%B8%D0%BD8/", "text": "Подсъдимите бизнесмени не знаели бутнатият „Ориент табако” да е паметник на културата\n                    Събореният тихомълком в почивните дни покрай 3 март 2016г. тютюнев склад на ул. „Одрин” 8 не е бил паметник на културата. Това се твърди в протокол №10 на Националния институт за недвижимо културно наследство (НИНКН) от 2014г., подписан от същите длъжностни лица, сложили парафите си под протокол със същия номер, от същата дата, но с друг текст. Според втория протокол №10 складът на ул. „Одрин” 8 в Пловдив е част от групов паметник на културата.Незаверени копия на двата протокола с еднакви номера от една и съща дата представи пред окръжния съд в Пловдив адвокат Розалина Апостолова, която, заедно с колежката си адвокат Маркова, защитава правата на подсъдимите за събарянето на склада „Ориент Табако” Георги Бранеков и Александър Николич. Тя обясни, че двата протокола са част от делото в Административния съд в София за това дали складът да бъде досъборен и на неговото място да бъде построен висок хотел. В момента делото се обжалва пред Върховния административен съд.Прокурорът по делото в Пловдив Дилян Пинчев веднага поиска от съдебния състав да изиска от колегите си в София заверени копия на двата протокола и обясни, че ще им бъде назначена графологична експертиза. Целта е да се установи знаели ли са двамата подсъдими, че „Ориент Табако” е част от групов паметник на културата, или не, както те самите твърдят.Друг протокол, който също ще се иска от софийското дело, е с номер 20 от 16 март 2016г., в който също е обсъждано дали складът е паметник на културата. Като никога защитата в лицето на адвокат Апостолова се съгласи с абсолютно всички доказателствени искания на прокурора и в съдебната зала многократно проехтяваше фразата: „Напълно подкрепям искането на прокуратурата…” за различни документи, чиято цел е да изяснят основния въпрос – дали складът е част от групов паметник на културата, или не.Още на старта на делото бе разпитана и служителка в община Пловдив, чиято работа е да изготвя заповеди за изменения на ПУП-овете след решения на Експертния съвет по устройство на територията (ЕСУТ). Тя призна, че в преписката имало становище от МК, че обектът не е паметник на културата. Това й направило впечатление, защото знаела, че сградите по ул. „Иван Вазов” са част от групов паметник и проверила. Оказала се права и уведомила шефката на отдела си, но въпреки това след няколко дни на бюрото й дошло решението на ЕСУТ за изменение на ПУП-ПРЗ и разрешаване на ново високо застрояване. Делото продължава с разпити на свидетели и вещи лица на 18 и 19 януари т.г.\n\n\n                    ", "date": "2018.01.17", "title": "Тръгна делото за тютюневия склад на ул. „Одрин”8"}
{"url": "http://www.monitor.bg/a/view/42803-%D0%9F%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%81-524-%D0%BF%D1%80%D0%BE%D0%BC%D0%B8%D0%BB%D0%B0-%D1%81%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4%D0%B0-%D0%BF%D0%BE-%D0%BA%D0%B0%D1%80%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%B4%D1%83%D1%81-%D0%B2-%D0%A0%D1%83%D1%81%D0%B5/", "text": "\n                    Пиян шофьор на 36-годишна възраст счупи рекорда по каране на градус в Русе. Кръвната му проба е показала, че е седнал зад волана с 5,24 промила алкохол в кръвта.\n\nПоводът да бъде проверен бил пътно произшествие, станало на 9 януари т.г. към 19,00 часа на бул. „Христо Ботев“ в Русе, информират от областната дирекция на МВР в Русе. Тогава на платното за движение в посока към Варна се сблъскали два леки автомобила – „Фолксваген Голф“ и „Шкода Фелиция“. Катастрофата причинила само материални щети, а хора не са пострадали.\n\nНа свидетели им направило впечатление, че единият от водачите е във видимо нетрезво състояние. Пристигналият на мястото патрул изпробвал с техническо средство за употреба на алкохол двамата водачи. При 36-годишният водач уредът отчел 3,16 промила. Химическият анализ на взетата след това кръвна проба показал 5,24 промила.\n\nМедици коментират, че такива стойности означават, че водачът е седнал зад волана, след като е изпил повече от литър и половина твърд алкохол. Алкохолът обаче действал индивидуално при всеки организъм.\n                    ", "date": "2018.01.17", "title": "Пиян шофьор с 5,24 промила счупи  рекорда по каране на градус в Русе "}
{"url": "http://www.monitor.bg/a/view/46014-%D0%96%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BA%D0%BE%D1%88%D0%BC%D0%B0%D1%80%D0%B5%D0%BD-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%B2-%D0%BC%D1%8A%D0%B3%D0%BB%D0%B0%D1%82%D0%B0-%D0%BA%D1%80%D0%B0%D0%B9-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Жена на 53 години загина на място при зверска катастрофа на международния път Е-80, край Хасково. Жестокият челен удар стана около 7,55 часа в сряда в гъста мъгла в местността „Ходжова чешма“.\n\nЗагиналата жена е била зад волана на лек автомобил „Форд Фиеста“, който се движил в посока Харманли. По неизяснени засега обстоятелства колата се е ударила челно в идващия отсреща лек автомобил „Мицубиши“.\n\nОт жестокия удар и двете коли са смачкани до неузнаваемост.\n\nПострадали, но без опасност за живота са две млади момичета, които са пътували в другата кола. Пожарникари разрязаха с флексове покрива на мицубишито, за да успеят да извадят заклеещеената вътре шофьорка на 21 години. Преди това линейка откара 20-годишната й спътничка в МБАЛ-Хасково.\n\nМомичетата имат счувания по краката и контузии, но няма пряка опасност за живота им.\n\nЗаради катастрофата движението по Е-80 беше спряно за няколко часа. От пътна полиция съобщиха, че причина за злополуката е превишена скорост, несъобразена с гъстата мъгла. Все още не е ясно как е станал сблъсъка и кой го е причинил. Това ще разкрие назначената техническата експертиза.\n                    ", "date": "2018.01.17", "title": " Жена загина в кошмарен челен удар в мъглата край Хасково"}
{"url": "http://www.monitor.bg/a/view/36936-%D0%9E%D1%81%D1%8A%D0%B4%D0%B8%D1%85%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D1%88%D0%B5%D1%84-%D0%BD%D0%B0-%D0%B0%D0%BD%D1%82%D0%B8%D0%BC%D0%B0%D1%84%D0%B8%D0%BE%D1%82%D0%B8-%D1%82%D0%BE%D0%B9-%D0%BE%D0%B1%D0%B6%D0%B0%D0%BB%D0%B2%D0%B0/", "text": "\n                    Едногодишна присъда при тригодишен отлагателен срок постанови състав на сливенския окръжен съд по дело срещу началника на сектор Борба с организираната престъпност в Стара Загора Ивайло Димов.\n\nАнтимафиотът беше  обвинен за престъпление по служба и срещу правосъдието. Според разследващите Димов се пробвал да закриля наркодилър, който бил закопчан на 6 октомври 2015 г. при полицейска операция в Стара Загора. Задържаният бил известен като част от кримиконтингента и често попадал в полезрението на разследващите за наркоразпространение. Мъжът многократно е осъждан за същото престъпление, а последната си присъда изтърпял през 2011 г.,коментира преди време  говорителят на главния прокурор Сотир Цацаров – Румяна Арнаудова.\n\nНа 7 октомври 2015 г. арестуваният бил обвинен за продажба на хероин на двама души и с решение на съда е оставен зад решетките. Тогава Димов отишъл при окръжния прокурор на Стара Загора Дичо Атанасов и един от заместниците му и поискал съдействие –към арестувания да има специално отношение, като разследването или да бъде забавено, или да се сключи споразумение  за по-леко наказание заради многобройни смекчаващи доказателства, каквито всъщност нямало. Магистратите заявили на Димов, че това, което иска, е „нередно“ и че не могат да въздействат на наблюдаващия прокурор под каквато и да е форма как да реши делото си.\n\nТогава шефът на сектор БОП посетил и наблюдаващия  прокурор и пред него поставил същите искания, но получил отказ. По-късно се срещнал и с председателя на окръжния съд в Стара Загора Красимир Георгиев, пред когото продължил да се опитва да помогне на арестувания. Димов не е казал на магистратите защо иска от тях съдействие за помощ на наркодилъра. Не им е предлагал пари.В крайна сметка на 28 април 2016 г. прокуратурата внесла обвинителен акт срещу търговеца на хероин и на 24 юни 2017-а. той бил осъден на 5 г. затвор, след като признал вината си.\n\n \n\nДосъдебното производство срещу антимафиота беше образувано на 1 август 2016 година, главният прокурор Сотир Цацаров разпореди  разследването да се извърши от спецзвеното „Антикорупция“ при  СГП.\n\nНа Димов беше наложена мярка за неотклонение „подписка“, от СГП поискаха отстраняването му от длъжност, но в крайна сметка съдът не се съгласи.\n\nСъдът в Сливен е оправдал шефа на БОП – Стара Загора по обвинението за извършено престъпление по служба и в тази си част присъдата ще бъде протестирана, уточниха от СГП.\n\nНамирате ме на работното място, ще се въздържа от коментари, обжалваме решението на сливенския окръжен съд, заяви по телефона в сряда Ивайло Димов.\n                    ", "date": "2018.01.17", "title": "Осъдиха условно шеф на антимафиоти, той обжалва "}
{"url": "http://www.monitor.bg/a/view/21509-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BB%D0%B0%D1%89%D0%B0-90-%D0%B1%D0%BE%D0%BD%D0%B0-%D0%BD%D0%B0-%D0%BD%D0%B0%D0%B1%D0%B5%D0%B4%D0%B5%D0%BD-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D1%82%D0%B0%D0%BD%D0%BA%D0%BE%D0%B2%D0%B5/", "text": "\n                     \n\n \n\n90 000 лв за преживени страдания и претърпени неимуществени вреди ще трябва да заплати прокуратурата на набеден за кражба и износ през границата на два немски танка „Майбах“ бивш офицер от армията. Решението е на състав на сливенския окръжен съд по иск на Алексей Петров, бивш началник-щаб на поделение в Ямбол, който през декември 2007 година беше обвинен в кражбата на закопани край село Факия танкове в услуга на чуждестранни колекционери. По този начин ексмайорът нанесъл щети в размер на 20 бона.\n\nСлучаят нашумя в пресата по онова време след като в интернет се появиха снимки на колекционерските оръжия, които по незнайни канали се озовали в Австрия. Майор Петров е бил арестуван, срещу него и немските граждани  Томас Гмайнер и Матеус Майер.  е било повдигнато обвинение , като първите двама са били осъдени на първа инстанция  на по 4 години затвор, глоба в общ размер на 1,9 млн лв в полза на МО и конфискацията на ¼ от имуществото им. Майер тогава се разминал с двугодишна условна присъда.Първоначалното наказание  от 2010 година било обжалвано на няколко инстанции и в крайна сметка с решение на ВКС от 1 юни 2016 година мъжът е бил признат за изцяло невинен.\n\nОбщо 150 000 лв е поискал да му бъдат изплатени от прокуратурата уволненият от БА офицер, сред аргументите за преживени страдания той е посочил че покрай множеството публикации в медиите през годините си спечелил прозвището „Альошата танкиста“.За да изчисти доброто си име Петров пръснал по адвокати над 10 000 лв , сдобил се с диабет и дори преживял сърдечна операция.\n\nОсвен 90 000 лв за щети и страдания магистратите ще трябва да се бръкнат и с още 4 бона за направените от него деловодни разходи.\n\nВ разгара на скандала около изчезването на двата немски Майбаха се твърдеше ,че майор Петров е подавал информация на колекционерите за начина, по който се охранява закопаната преди десетилетия в земята техника.Появиха се дори твърдения, че изнасянето е станало с мълчаливото съгласие на тогавашните армейски спецслужби , които по този начин искали да стигнат до цялостната схема за търговия с колекционерската техника.\n                    ", "date": "2018.01.17", "title": " Прокуратурата плаща 90 бона на набеден за кражба на танкове"}
{"url": "http://www.monitor.bg/a/view/70852-%D0%90%D0%B2%D1%82%D0%BE%D0%B1%D1%83%D1%81-%D0%BF%D0%BE%D0%BC%D0%B5%D1%82%D0%B5-83%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D1%8F%D0%B4%D0%BE/", "text": "\n                    Рано тази сутрин, около 7 часа, на главен път Е-79 автобус блъсна 83-годишния дядо Димитър от Градешница и го изхвърли настрани.. Инцидентът е станал в центъра на селото до капанчетата със скара извън пътното платно. Спешен екип от болницата „Свети Врач“ в Сандански бързо пристигнал на мястото на пътния инцидент и транспортирал пострадалия възрастен човек в Спешен център.Въпреки бързата интервения на медиците вследствие на тежкия удар в главата дядото е починал малко по-късно в болницата. Полицията изяснява причините за трагичния пътен инцидент.\n                    ", "date": "2018.01.17", "title": "Автобус помете 83-годишен дядо"}
{"url": "http://www.monitor.bg/a/view/75791-%D0%A1%D1%8A%D0%B4%D1%8A%D1%82-%D0%BE%D1%81%D1%82%D0%B0%D0%B2%D0%B8-%D0%9C%D0%B5%D1%87%D0%BA%D0%B0%D1%82%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Пазарджишкият Окръжен съд остави в ареста Величко Димитров-Мечката, който бе задържан за притежаване на 0,5 кг кокаин. В съдебната зала се разбра, че дилърът е обвинен и за разпространението на 1,7 гр. кокаин на двама души. Мечката бе задържан преди 2 дни в къщата си в село Огняново и там спецполицаите иззеха дрогата. Намерено е и малко количество марихуана, три електронни везни, консумативи за разфасоване на дрогата. Акцията е проведена в резултат на целенасочени действия на криминалистите от пазарджишката Областна дирекция на МВР по противодействие на търговията с наркотици. Работата по случая продължава под наблюдението на прокуратурата. Според прокурор Димитрия Ганчева 6-ма свидетели са дали показания, че са си купували кокаин от Мечката, като грамът вървял по 120 лв. Периодът на продажбата е бил от 13 до 15 януари т.г. В досието на Димитров има кримипрестъпления  като блудство, изнасилване и разпространение на наркотици.\n                    ", "date": "2018.01.17", "title": "Съдът остави Мечката в ареста"}
{"url": "http://www.monitor.bg/a/view/27360-%D0%A1%D0%B2%D0%B8%D0%B4%D0%B5%D1%82%D0%B5%D0%BB-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%A1%D0%B0%D1%80%D0%B0%D1%84%D0%BE%D0%B2%D0%BE-%D0%A5%D0%B2%D1%8A%D1%80%D1%87%D0%B0%D1%85%D0%B0-%D1%80%D1%8A%D1%86%D0%B5-%D0%B3%D0%BB%D0%B0%D0%B2%D0%B8-%D0%BA%D1%83%D1%84%D0%B0%D1%80%D0%B8-%D0%B8-%D0%BF%D0%B0%D1%80%D0%B8/", "text": "\n                    Спецсъдът даде ход по същество на делото за атентата на летище „Сарафово”. На 18 юли 2012 г. автобус с току-що пристигнали в Бургас израелски туристи стана мишена на терористична атака. При взрива загинаха петима израелски граждани и българският шофьор, както и извършителят на атентата. В кървавата баня бяха ранени 38 души. \n\nПодсъдими по делото са Мелиад Фарах – ливанец с австралийски паспорт и Хасан Ел Хадж Пасан – с канадско и ливанско гражданство. Те са обвинени в помагачество към тероризъм. Двамата се издирват с червена бюлетина на Интерпол.  \nСлед изчитането на диспозитива от обвинителния акт от прокурора по делото съдът разпита първите 8 свидетели. Те са български граждани, пострадалите израелци и близките на загиналите не присъстваха в съдебната зала. Чужденците желаят да  бъдат разпитани чрез видеоконферентна връзка. Израелският им адвокат също не присъства на старта на делото, а те бяха представлявани от български адвокат. На двамата подсъдими са осигурени служебни защитници. \nНай-близо до мишените на атентата са се оказали двама мъже, които работели в казиното на хотел в Слънчев бряг. Както при всеки пристигащ в Бургас полет от Израел, те били на летището, за да раздават рекламни материали за казиното. Единият от тях е работил 5 г. в Израел и затова знае иврит, на който разговарял с пристигащите израелски туристи. Двамата разказаха как на вратата на изхода на летището те раздали рекламите и чужденците тръгнали към паркираните на 10-ина метра автобуси. „Чу се страшен взрив. Първо израелците казаха, че това е от климатика. След минута-две казаха, че е атентат. Автобусът пламна. Помогнах на екскурзоводката Дана, като я дръпнах и заведох вътре в летището. Вървеше, но беше зле. Каза, че не чува“, разказа Еджеб Шабан. „След взрива всички тичаха, само служителите на летището бяха спокойни“, разказа пък колегата му Пламен. Те не са видели мъжът, който бе показан от полицията като извършител на атентата. Таксиметровият шофьор Стоян Стоянов също не го е видял, но колегата му Димитър Шабов по-късно видял на видеоматериал, че се е разминал с него. „Докато бях в таксито, чух гърмеж, а след няколко секунди и втори. Вълната малко ме разтресе. Стигнах до мястото, чух писъци, хвърчаха ръце и глави. Бях на 5-6 м от автобуса. Миришеше на взрив и месо. На 50-60 м от автобуса бяха разпръснати куфари и банкноти“, разказа Стоянов. \nПоказания дадоха и шефът на сигурността на летището, както и служители на Гранична полиция. На следващото заседание в началото на февруари ще бъдат разпитани други 10 свидетели. \n                    ", "date": "2018.01.17", "title": "Свидетел по делото „Сарафово“: Хвърчаха ръце, глави, куфари и пари"}
{"url": "http://www.monitor.bg/a/view/73862-%D0%A1%D1%82%D0%BE%D0%BA%D0%BE%D0%BE%D0%B1%D0%BC%D0%B5%D0%BD%D1%8A%D1%82-%D0%BD%D0%B8-%D1%81-%D0%A2%D1%83%D1%80%D1%86%D0%B8%D1%8F-%D1%81%D0%B5-%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB-%D1%81%D1%8A%D1%81-174/", "text": "\n                    Стокообменът между България и Турция се е увеличил със 17.4% и достига близо 3 млрд. евро за първите девет месеца на 2017 г., стана ясно по време на среща на министърът на икономиката Емил Караниколов с посланика на Турция у нас Н.Пр. д-р Хасан Улусой, съобщиха от ресорното министерство.\n\nЗа периода януари-септември 2017 г. износът ни за Турция е в размер на 1,527 млрд. евро, което е 7.7% дял от общия износ на страната и ръст от 12.5%, спрямо същия период на миналата година. Над 3000 фирми с турско участие работят в България. През февруари предстои посещение на турския министър на икономиката в началото на февруари у нас.\n\nМинистър Караниколов е представил възможностите за инвестиции в индустриалните зони в страната ни. Министърът е посочил, че реализирането на проекта за индустриална зона в района на Кърджали ще засили интереса на потенциални турски инвеститори, заради благоприятната локация и допълнителните възможности по Закона за насърчаване на инвестициите.\n                    ", "date": "2018.01.17", "title": "Стокообменът ни с Турция се е увеличил със 17.4% "}
{"url": "http://www.monitor.bg/a/view/62158-%D0%92%D1%81%D1%8F%D0%BA%D0%BE-%D1%82%D1%80%D0%B5%D1%82%D0%BE-%D0%B6%D0%B8%D0%BB%D0%B8%D1%89%D0%B5-%D1%81%D0%BF%D0%B0%D0%B7%D0%B0%D1%80%D0%B5%D0%BD%D0%BE-%D1%81-%D0%BE%D1%82%D1%81%D1%82%D1%8A%D0%BF%D0%BA%D0%B0-%D0%B4%D0%BE-5000/", "text": "\n                    Всяко трето жилище в столицата е купено с отстъпка от 1000 до 5000 евро, сочат данните за миналата година на една от големите посреднически агенции в страната. В същото време предоговарянията за суми между 10 000 и 20 000 евро са нараснали двойно спрямо 2016 г. Много по-малък е делът на сделките с отстъпки за над 20 000 евро - 3%.\n\nСредният ръст на цените в София през 2017 г. достигна 6,3 %, като по-голямата част от поскъпването е регистрирано през второто полугодие, като навсякъде то е под 10 на сто. „Най-значително покачване е отбелязано в кварталите „Младост“ и „Изток“, „Изгрев“ и „Иван Вазов“.\n\nНа двустайните и тристайните жилища продължават да се падат съответно 38% и 35% от всички сключени през годината сделки. На трето място за най-предпочитани имоти се нареждат гаражите и едностайните апартаменти - всеки с дял от 6%.\n\nПрез миналата година най-често изтеглените кредити за покупка на жилище са покривали между 50% и 80% от стойността на имота. По този начин са били реализирани 18% от покупко-продажбите в сегмента. Едновременно с това значително намаляват сделките с ипотека до 30% от цената, като делът им се е паднал над 3 пъти и до едва 3%. 14 на сто от жилищата пък са били купени с банков заем, покриващ 80%-100% от стойността, сочи докладът на „Адрес“.\n\nНай-много сделки са сключени на цени от 50 000 до 70 000 евро, следвани от сегмента 70 000 - 100 000 евро, като формират съответно 30% и 24% от покупко-продажбите всички сделки за 2017 г. Малък ръст има и при покупките над 100 000 евро и делът им достига 19%. Почти наполовина обаче са се понижили сделките на стойност под 30 000 евро, които са едва 5%.\n                    ", "date": "2018.01.17", "title": "Всяко трето жилище спазарено с отстъпка до €5000"}
{"url": "http://www.monitor.bg/a/view/32187-%D0%96%D0%B8%D0%B2%D0%BE%D1%82%D0%BD%D0%BE%D0%B2%D1%8A%D0%B4%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-31-%D0%BC%D0%BB%D0%BD-%D0%BB%D0%B5%D0%B2%D0%B0/", "text": "\n                    Животновъдите ще получат над 31 млн. лева като втори транш по Схемата за преходна национална помощ за говеда, необвързани с производството и по Схемата за преходна национална помощ за овце-майки и кози-майки, обвързани с производството (ПНДЖЗ) за миналата година, съобщиха от министерството на земеделието, храните и горите (МЗХГ).\n\nМалко над 20 млн. лева ще получат фермерите, които се занимават с отглеждане на говеда, а с почти 11 млн. лева ще бъдат финансирани животновъдите, които гледат овци и кози. До края на януари 2018 г. парите за втория транш в двете направления ще бъдат оторизирани, посочиха от министерството.\n\nПрез октомври 2017 г. за първи транш схемата за говеда на земеделските стопани са изплатени 21,3 млн. лева. Месец по-късно животновъдите получиха 23,9 млн. лева по програмата за овце и кози, отчитат от агро ведомството.\n\nОт министерството припомнят, че максималният допустим таван по Схемата за преходна национална помощ за говеда е в размер до 41,7 млн. лева, а за овце-майки и кози-майки определената сума е 34,9 млн. лева.\n                    ", "date": "2018.01.17", "title": "Животновъди ще получат 31 млн. лева"}
{"url": "http://www.monitor.bg/a/view/63092-%D0%98%D1%82%D0%B0%D0%BB%D0%B8%D1%8F-%D0%B8%D0%B7%D0%BD%D0%B5%D1%81%D0%BB%D0%B0-%D0%B2%D0%B8%D0%BD%D0%BE-%D0%B8-%D0%BC%D0%BE%D1%86%D0%B0%D1%80%D0%B5%D0%BB%D0%B0-%D0%B7%D0%B0-41-%D0%BC%D0%BB%D1%80%D0%B4-%D0%B5%D0%B2%D1%80%D0%BE/", "text": "\n                    Италия е изнесла вино, прошуто и моцарела за 41 млрд. евро, съобщи основният селскостопански синдикат Coldiretti, цитиран от АФП. Близо две трети от износа в сектора са били за ЕС, където увеличението е 5%. Най-голям дял в износа на италиански продукти има виното, като стойността му е 6 млрд. евро, което е увеличение от 7 на сто на годишна основа. На второ място се нарежда експортът на плодовете и зеленчуците. Ръст е отчетен и при износа на сирена - с 9 на сто и на колбаси - с 8%. Спад от 3% обаче е отчетен при износа на паста. Германия, Франция и САЩ са най-големите почитатели на италианските храни и напитки.\n                    ", "date": "2018.01.17", "title": "Италия изнесла вино и моцарела за 41 млрд. евро"}
{"url": "http://www.monitor.bg/a/view/81694-%D0%95%D0%B4%D0%BD%D0%B0-%D1%82%D1%80%D0%B5%D1%82%D0%B0-%D1%80%D1%8A%D1%81%D1%82-%D0%BD%D0%B0-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8/", "text": "\n                    С около една трета се е увеличил броят на чуждестранните туристи в Каварна през миналата година. Това каза кметът на града Нина Ставрева, цитирана от Радио „Фокус“.\n\nСпоред нея главна причина за това е обликът на курортната зона и положените усилия за обновяване на централния плаж. По думите на Ставрева прогнозите са тенденцията да се запази и през 2018 г. и все повече чужденци да идват в летовището. Тя каза още, че през 2017 г. е била изградена и система за видеонаблюдение в града.\nЦелта е Каварна да се превърне в целогодишна туристическа дестинация, увери кметът, като представи и приоритетите на града за настоящата година.\n\nПо думите й през следващите месеци се очаква в Каварна на посещение да пристигне полска делегация с участието на полски инвеститори.\n                    ", "date": "2018.01.17", "title": "Една трета ръст на чуждестранните туристи "}
{"url": "http://www.monitor.bg/a/view/50098-%D0%9F%D0%B8%D0%B5%D0%BC-%D0%B1%D1%8F%D0%BB-%D0%BA%D0%BE%D0%BD%D1%8F%D0%BA-%D0%BD%D0%B0-%D0%92%D0%B8%D0%BD%D0%B0%D1%80%D0%B8%D1%8F/", "text": "Новост на изложението са крушовият  коняк  и конякът за храносмилане с вкус на портокал\n                    Единственият в света бял коняк е сред изненадите на  изложбата „Винария 2018“. „Антарктика“ е първият и единствен коняк без цвят. Прозрачната течност има мирис на цветя и плътен вкус, определен от създателите му като „смразяващо неповторим“. Произведен е от известна френска дестилерия, както и 50-годишният коняк „Ренесанс“, който се предлага в гарафа от кристал и злато. Международната изложба „Винария” ще започне на 21 февруари и ще продължи до 25 февруари в пловдивския панаир.\n\nНовост са крушовият  коняк  и конякът за храносмилане с вкус на портокал. Те се вписват в модната тенденция за ясно изразени плодови акценти  при  високо алкохолните напитки.  На  „Винария 2018“ ще видим триумфално завръщане на плодовите ракии, прогнозират експерти.  Според тях се очакват изненади и при виното. Те ще блеснат в колекциите на над 50 изби, които ще се представят в уникалния Град на виното и деликатесите. Ценителите ще тестват продукти на елитни български производители и малки серии с ексклузивно качество от бутикови винарни. Посетителите ще могат да опитат вина от Португалия, Франция, Италия и други страни, изделия на дестилерии от Сърбия,  Черна гора, Босна и Херцеговина.  Своя дебют на изложбата правят най-изтънчените и стари марки шотландско уиски, луксозни видове гръцко узо. За първи път присъстват и пурите – изискана добавка към хубавата кухня, вино или коняк. Пурите са ръчно свити от подбрани сортове тютюн, отглеждани в  Южна Америка. Някои от тях са в премиум сегмента, защото отлежават до 5 години в специална кедрова стая.\n                    ", "date": "2018.01.17", "title": "Пием бял коняк на „Винария”"}
{"url": "http://www.monitor.bg/a/view/53916-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D0%B5%D1%82%D0%B0-%D0%BF%D0%BE-%D1%80%D1%8A%D1%81%D1%82-%D0%BD%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%BD%D0%BE%D0%B2%D0%B8-%D0%BA%D0%BE%D0%BB%D0%B8-%D0%B2-%D0%95%D0%A1/", "text": "\n                    България за 2017 г. е трета по ръст на продажбите на нови коли от 18,5%, като пред нас са само , който е сред най-силните в Евросъюза, съобщи Асоциацията на европейските автомобилостроители (ACEA), цитирана от ДПА. По-голямо е увеличението само в Литва (27,3%) и Унгария (20,4%). През декември продажбите на българския пазар са спаднали с 13,8 на сто, като това се дължи на многото почивни дни.\n\nПродажбите на нови автомобили в ЕС през 2017 г. за първи път от 2007 г. са преминали прага от 15 милиона. Близо 15,1 милиона возила са продадени в ЕС за миналата година, което е повишение с 3,4% спрямо 2016 г. Търсенето се е повишило на всички големи пазари, освен във Великобритания, която е засегната от несигурността около Брекзит и отчита спад от 5,7 на сто, първият годишен спад от 6 години. Продажбите на нови автомобили се възприемат като показател за здравето на икономиката. В ЕС те отчетоха рязък спад след финансовата криза от 2008 година, но като цяло нарастват стабилно от септември 2013 година.\n\nГерманският автомобилостроител Volkswagen запазва лидерската си позиция в ЕС с пазарен дял от 23,7%, следван от френската PSA Group с 12%, Renault с 10,6 на сто и Fiat-Crysler с 6,8%.\n                    ", "date": "2018.01.17", "title": "България трета по ръст на продажби на нови коли в ЕС"}
{"url": "http://www.monitor.bg/a/view/71680-%D0%9E%D1%89%D0%B5-12-%D0%BC%D0%BB%D0%BD-%D0%B7%D0%B0-%D0%BF%D1%80%D0%BE%D0%B5%D0%BA%D1%82%D0%B8-%D0%B2-%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D1%80%D0%B0%D0%B9%D0%BE%D0%BD%D0%B8-%D0%BC%D0%B5%D0%B6%D0%B4%D1%83-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A1%D1%8A%D1%80%D0%B1%D0%B8%D1%8F/", "text": "\n                    Още 12 млн. евро бяха отпуснати по програмата за трансгранично сътрудничество ИНТЕРРЕГ - ИПП България-Сърбия 2014 - 2020 г. Това обяви заместник-министърът на регионалното развитие и благоустройството Деница Николова, която председателства заседание на комитета за наблюдение на програмата. Сумите са достъпни за кандидатстване на потенциалните бенефициети по европроекти от двете страни на границата, като документите вече ще се подават по електронен път. В края на месец април ще бъде отворена процедурата за подаване на следващите проекти предложения,като ще бъдат оценени до края на есента, съобщи Николова.\n\nОбщият ресурс на програмата е малко над 34 млн. евро. До настоящия момент са одобрени проекти за половината от сумата, а 20 на сто са разплатените по договорите средства. 31 от 39 проекта са инвестиционни в сферата на околната среда, защита на природата, развитие на младежта и устойчив туризъм.\n\n„Програмата е с много голям принос относно приоритетите на председателството на Европейския съвет, защото с нея допринасяме за интеграцията на Западните Балкани към европейското семейство“, изтъкна зам.-министърът. Николова отбеляза, че кандидатстването онлайн ще даде възможност за подаване на по-широк спектър от проекти, прозрачност и ще улесни условията за сътрудничество между двете страни, а и ще ускори процеса на оценка на проектите.\n                    ", "date": "2018.01.17", "title": "Още €12 млн. за проекти в граничните райони между България и Сърбия"}
{"url": "http://www.monitor.bg/a/view/74162-%D0%9C%D1%82%D0%B5%D0%BB-%D1%89%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B8%D0%BD%D0%B4%D0%B8%D0%B2%D0%B8%D0%B4%D1%83%D0%B0%D0%BB%D0%BD%D0%B8-%D0%BC%D0%BE%D0%B1%D0%B8%D0%BB%D0%BD%D0%B8-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-%D0%B1%D0%B8%D0%B7%D0%BD%D0%B5%D1%81-%D0%BA%D0%BB%D0%B8%D0%B5%D0%BD%D1%82%D0%B8/", "text": "Mtel Smart App е нова услуга, която ще позволи на бизнес клиентите на телекома да разполагат със собствено, брандирано мобилно приложение\n                    Мтел, част от A1 Group, стартира нова услуга, която ще позволи на бизнес клиентите на телекома да имат мобилно приложение, с което да представят своя бизнес и да поддържат постоянен контакт със своите клиенти в дигиталното пространство. С Mtel Smart App потребителите ще управляват собствено брандирано приложение за смартфони. Приложенията се създават бързо, а съдържанието в тях се управлява лесно и интуитивно без да са необходими IT познания.\n\nMtel Smart App е предназначена за всеки бизнес, който има редовни клиенти и се нуждае от постоянен контакт с тях. Услугата е подходяща за заведения и ресторанти, семейни хотели, магазини, аптеки, частни лекарски и зъболекарски кабинети, сервизи за ремонт на автомобили и домашна техника, салони за красота, фитнес центрове и др.\n\nУслугата не изисква първоначална инвестиция, дава възможност за изпращане на неограничен брой push съобщения, като с нея могат да се приемат поръчки и да се осъществяват доставки. Освен това приложението от Мтел осигурява на бизнес организациите директен контакт с техните клиенти, приемане на резервации (ресторанти и хотели), провеждане на лоялна програма чрез събиране на точки и предметни награди и др.\n\n\n\nБизнес клиентите на Мтел могат да се възползват от 3 варианта на услугата: Основно приложение, Премиум приложение и Приложение за поръчки. Основното приложение, само за 19,90 лева на месец, позволява създаването на визитка на дадена компания и включва модулите „За нас”, „Контакти”, „Галерия”, „Продукти” и „Форма за обратна връзка”.\n\nПремиум приложението прибавя модулите „Push съобщения”, „Лоялна програма”, „Регистрация”, „Резервации”, „Събития”, „Партньори и спонсори”. Цената на пакета е 39,80 лева на месец.\n\nПриложението за поръчки осигурява пълна функционалност за доставка до дома и офиса на клиента. То струва 79,80 лева на месец и включва функционалности като меню, кошница, избор на начин за плащане, push съобщения, лоялна програма, форма за обратна връзка, статистика за поръчките и др.\n                    ", "date": "2018.01.17", "title": "Мтел ще предлага индивидуални мобилни приложения за бизнес клиенти "}
{"url": "http://www.monitor.bg/a/view/85444-%D0%97%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%98%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-2017/", "text": "\n                    За дванадесети път Българската агенция за инвестиции (БАИ) организира годишните награди „Инвеститор на годината”. Конкурсът цели да отличи най-значимите инвестиционни проекти, реализирани през 2017 г. в България. Чрез „Инвеститор на годината” агенцията желае да поощри както нови проекти, реализирани „на зелено”, така и добре развиващи се бизнеси.\n\nОфициалната церемония по награждаването ще се състои на 27 февруари. Ще бъдат раздадени 5 награди статуетки „Златен бик“, изработени от скулптора Сейфетин Шекеров в следните категории:\n\n1. Инвеститор на 2017 г. (комплексна оценка);\n\n2. Инвестиция на зелено на годината;\n\n3. Инвестиция в разширяване на бизнес;\n\n4. Инвестиция в иновативен бизнес;\n\n5. Инвестиция в човешки капитал;\n\n \n\nПочетни награди - плакети на БАИ, ще бъдат раздадени в следните категории:\n\n1. Успешен стартъп;\n\n2. Община в България с най – много инвестиции;\n\n3. Награда за социална инвестиция.\n                    ", "date": "2018.01.17", "title": "Започнаха номинациите за „Инвеститор на годината 2017“"}
{"url": "http://www.monitor.bg/a/view/85643-%D0%9F%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC%D0%B5-%D1%80%D0%BE%D0%B4%D0%BD%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    България представя културните ни забележителности в Испания. Това обяви министърът на туризма Николина Ангелкова при откриването българския щанд на изложение в Мадрид - FITUR. Събитието е от 17 до 21 януари, като първите три дни са предназначени само за представители на сектора и срещи между бизнес организации от различни държави. В последните два дни достъпът ще е свободен и за индивидуални посетители и туристи, съобщиха от туристическото ведомство.\n\nПосетителите и професионалистите от Испания се интересували основно от възможностите за разглеждане на църкви и манастири, както и природни забележителности в нашата държава. Също търсени продукти са свързани с адвенчър турове - рафтинг, скално катерене и преходи в планината. Освен че ще могат да се запознаят с разнообразните възможности за туризъм в България, в последните два дни на форума посетителите ще могат и да дегустират традиционни български вина.\n\nВ периода януари-ноември 2017 г. чуждестранните туристи от Испания у нас нарастват с повече от 37 на сто спрямо същия период на миналата година и надвишават 77 хил., каза министър Ангелкова при откриването. Тя уточни, че страната е сред водещите 30 пазари за входящ туризъм в България, а от страните от ЕС се нарежда на 11-о място. Българите, които са пътували към Испания в периода януари-ноември 2017 г. са близо 160 хил. и се отбелязва ръст от 24% в сравнение с година по-рано.\n                    ", "date": "2018.01.17", "title": "Представяме родния туризъм в Испания"}
{"url": "http://www.monitor.bg/a/view/48772-%D0%93%D1%80%D1%8A%D1%86%D0%BA%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B4%D1%85%D0%B2%D1%8A%D1%80%D0%BB%D0%B8%D1%85%D0%B0-1-%D0%BC%D0%B8%D0%BB%D0%B8%D0%BE%D0%BD/", "text": "\n                    Гръцките туристи в България са надхвърлили 1 милион за периода от януари до ноември миналата година, което е ръст от над 8%. Сънародниците ни, които са посетили южната ни съседка през този период, пък са били над 1 250 000, сочат данните на НСИ. Това е заявила Николина Ангелкова, министър на туризма на работна среща с гръцкия си колега Елена Кунтура. Разговорът се е провел по време на туристическото изложение в Испания.\n\nДвамата министри са обсъдили възможността за съвместни туристически проекти с Гърция. Могат да бъдат създадени общи продукти за сектора в областта на културно-историческия, морския, уелнес, фестивалния, религиозния и други видове туризъм, допълни министър Ангелкова.\n\nДруга тема на разговора е била и обменът на опит и добри практики в рекламата и маркетинга, които да стимулират туризма в двете държави.\n\nМинистър Ангелкова постави фокус също върху реализирането на повече бизнес инициативи в туризма. България създаде Карта на инвестиционните проекти, която Министерството на туризма активно промотира пред чуждестранни потенциални вложители в сектора. Основната ни цел е да превърнем страната в целогодишна туристическа дестинация, която да предлага качествен и конкурентен продукт.\n                    ", "date": "2018.01.17", "title": "Гръцките туристи в България надхвърлиха 1 милион"}
{"url": "http://www.monitor.bg/a/view/24199-%D0%98%D0%B7%D1%82%D0%B5%D0%B3%D0%BB%D0%B8%D1%85%D0%B0-%D0%BD%D0%B0%D0%B4-53-%D1%82%D0%BE%D0%BD%D0%B0-%D1%80%D0%B0%D0%B7%D0%B2%D0%B0%D0%BB%D0%B5%D0%BD%D0%BE-%D0%BC%D0%B5%D1%81%D0%BE-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5/", "text": "\n                    Служители на МВР, НАП, КЗП, БАБХ и Митниците изтеглиха над 53 тона развалено месо от магазините. Това е станало при съвместни проверки от 22 декември м.г до 14 януари тази година. Акцията е била както в търговските обекти, така и в складовете за преработки и автомобилите за превоз на стоките. Проверките са реализирани на територията на цялата страна и са обхванали общо 1258 обекта и 1709 моторни превозни средства. В резултат на предприетите действия е наложена забрана за продажбата на общо 53 840, 905 кг месо и местни продукти, поради изтекъл срок на годност, други 201,700 кг месо са иззети от физически лица, които са продавали стоката без документи за произход. Най-голямо количество месо е иззето от обекти във Велико Търново – 37 533 кг, Търговище – 20 910 кг, Ямбол – 2500 кг и Пловдив – 1300 кг.\nЗа установени административни нарушения са съставени общо 38 акта и пет протокола. Четири от тях са съставени в София, три – в Пловдив и Кюстендил, два – в Стара Загора и Габрово.\n                    ", "date": "2018.01.17", "title": "Изтеглиха над 53 тона развалено месо от магазините"}
{"url": "http://www.monitor.bg/a/view/47211-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%91%D0%BE%D0%B9%D0%BA%D0%BE-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B8-%D0%B2-%D0%A1%D1%82%D1%80%D0%B0%D1%81%D0%B1%D1%83%D1%80%D0%B3/", "text": "Предстои му среща и с председателя на ЕП Антонио Таяни\n                    Приоритетите на българското европредседателство ще представи в европейския парламент в Страсбург премиерът Бойко Борисов днес. Преди пленарната сесия на европарламента Борисов ще се срещне и с неговия председател Антонио Таяни.\n\nВ понеделник българският премиер запозна европейската десница с приоритетите на българските 6 месеца на върха на Съвета на Европейския съюз. Членовете на Европейската народна партия дадоха своята подкрепа за фокуса върху Западните Балкани. А лидерът на групата Манфред Вебер нарече Борисов силен лидер, който винаги се е водел от европейските ценности.\n                    ", "date": "2018.01.17", "title": "Премиерът Бойко Борисов представя приоритетите на европредседателството ни в Страсбург"}
{"url": "http://www.monitor.bg/a/view/58630-%D0%91%D0%A1%D0%9F-%D0%B2%D0%BD%D0%B0%D1%81%D1%8F-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%8A%D0%BC-%D0%BA%D0%B0%D0%B1%D0%B8%D0%BD%D0%B5%D1%82%D0%B0/", "text": "\n                    БСП внася днес вот на недоверие срещу правителството. Мотивите са свързани със сивата икономика и контрабандата у нас.\nВъпреки че първоначалната идея беше вотът за бъде внесен заедно с ДПС, миналата седмица стана ясно, че той ще бъде иницииран само от левицата. Въпреки това от движението дадоха заявка, че ще гласуват против правителството, защото това е политическо решение на политическата сила отдавна.\nЗаместник-председателя на БСП Желю Бойчев обясни, че акцизната централизирана информационна система в страната има редица слабости, въпреки похарчените за нея милиони левове.\nСпоред него премиерът бяга от отговорност по този въпрос.\nОсвен вота, БСП ще започне инициатива за разсекретяване на доклада на ДАНС и прокуратурата за работата на акцизната информационна система, поръчан с постановление от лятото на 2016 година.\nБойчев твърди, че има приходи, които не са били събрани от държавата и допълни, че става въпрос за стотици милиони левове.\n                    ", "date": "2018.01.17", "title": "БСП внася вот на недоверие към кабинета"}
{"url": "http://www.monitor.bg/a/view/35006-%D0%92%D0%BD%D0%B0%D1%81%D1%8F%D0%BC%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BE%D1%82-%D0%90%D1%80%D0%BC%D0%B5%D0%BD%D0%B8%D1%8F-%D0%9C%D0%BE%D0%BB%D0%B4%D0%BE%D0%B2%D0%B0-%D0%B8-%D0%A3%D0%BA%D1%80%D0%B0%D0%B9%D0%BD%D0%B0/", "text": "\n                    Преговари с Армения, Молдова и Украйна за подписването на спогодби за регулиране на работната ръка води страната ни. Това съобщи пред БНТ министърът на труда и социалната политика Бисер Петков. Документът с Армения се очаква да бъде подписан през февруари. Документът е двустранен, но инициативата е на България, уточни той.\n\nОбсъжда се и възможността държавата и работодателите да отправят конкретни оферти за работа на българи, които сега работят в чужбина на позиции, изискващи по-ниска квалификация от тяхната..\n\n\"Можем да предложим конкретни оферти да се върнат. Някои български работодатели могат да предложат заплати, конкурентни на чуждите работодатели\", каза Петков.\n\nМинистерският съвет се очаква утре да приеме Националния план за действие по заетостта за 2018 г. С общ бюджет от 73 млн. лв. планът се фокусира върху подобряването на качеството на работната ръка, каза министърът.\nТой припомни, че в разчетите на държавата за тази година е планирано средно увеличение на заплатите с 6.6%.\n                    ", "date": "2018.01.17", "title": "Внасяме работници от Армения, Молдова и Украйна"}
{"url": "http://www.monitor.bg/a/view/79497-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D0%95%D0%9F-%D0%94%D0%BE-23-%D0%B3%D0%BE%D0%B4%D0%B8%D0%BD%D0%B8-%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8%D0%BC-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0/", "text": "Премиерът Борисов пред ЕП: До 2-3 години ще се справим с корупцията  \n                    България е пример за успех. Това заяви председателят на ЕК Жан-Клод Юнкер пред депутатите в ЕП. Поводът бе обръщението към тях в Страсбург на премиера Бойко Борисов, който представи приоритетите за БГ председателството на ЕС. Юнкер изтъкна, че следващите шест месеца ще бъдат от изключително значение за съюза, а при посещението си в София преди дни установил, че България е добре подготвена. Въпросите, по които трябвало да има европейско сътрудничество, били свързани с миграцията, дигитализацията, сигурността и Западните Балкани. „България неведнъж е доказала, че може да допринесе за общоевропейски компромиси, за изграждането на мостове не само между страните от ЕС, но и със страните от Западните Балкани. България е предопределена за тази роля. Винаги давам за пример България, която е постигнала големи успехи“, каза Юнкер и изтъкна растежа в родната икономика и ниската безработица у нас, като отбеляза, че трябва да се направи повече за борбата срещу корупцията. Според него България може да бъде цитирана като пример за успех и може да бъдеизточник на вдъхновениеза Западните Балкани. Юнкер е убеден, че страните от региона заслужават реална европейска перспектива.България до 2-3 години ще се справи с корупцията, заяви на свой ред Борисов, след като бе засипан от канонада от въпроси от страна на зелените, които много повече се интересуваха от вътрешните въпроси, отколкото от приоритетите на БГ председателството. „Корупция има навсякъде и водим огромна битка. Избиран съм 11 пъти като победител на избори в България. София имаше криза с боклука, когато станах кмет. Нямаше завод, нямаше внищо. Сега София след Цюрих е най-добре организираната система. В същото време, ако има такава корупция, каквато казвате, ще има ли ръст на икономиката и инвестициите\", попита реторично той. Борисов дори припомни, че част от протестиращите за Банско и Пирин са бивши коалиционни партньори и не е виновен, че не са спечелили изборите и са се разделили на „три партии с три вожда“. Премиерът изяви готовност да се подпише пред евродепутатката Ска Келер, че в Банско няма да бъде поставена и една керемида извън евентуалния втори кабинков лифт. „Аз самият съм зелен човек. Опазването на природата е в огромна степен защитена от нашето правителство. Преди десетина дена се срещнах с природозащитните организации. Спирал съм проекти с години, за да се излюпят щъркелчета. Министрите съм карал да пренасят лично блатни кокичета, за да не ги стъпче валяк. Всичките ни проекти са с тунели за мечки, вълци и костенурки\", изтъкна още премиерът.Борбата с корупцията и контрабандата ще продължи на всички нива, гарантира по-късно Борисов на общата си пресконференция с шефа на ЕП Антонио Таяни, с когото обявиха, че заедно ще работят за успеха на ЕС. „Готов съм с подписа си да гарантирам, че става дума само за втори лифт на Банско“, декларира отново Борисов и даде да се разбере, че страната ни се подкрепя от всички в своите усилия зафинансова стабилностПремиерът дори припомни,че България с години е забавяла инфраструктурни проекти, сред които и строежи на магистрали, „за да не отлетят щъркелите или да не нарушим покоя на костенурките“. „Гарантирам, че ще се стараем много\", отсече пък той по повод БГ председателството. Важна била темата за кохезионната политика, която трябвало да продължи, както и другите предизвикателства пред Европа - миграцията, общата отбрана, дигиталната икономика и киберсигурността и други. Борисов, който бе попитан и за страните от Вишеградската четворка, обясни, че той поддържа много добър диалог с тях. По думите му всички, които идват от Източния блок и са живели в социализма, знаят какво е нищета. „Знаем какво е да има банан само за Нова година, колкото и смешно да звучи“, каза той. Премиерът допълни, че всичко, което са постигнали страните от бившия соцлагер, е уникално, като според него „ние също допринасяме за конкурентоспособността, културата и многообразието в ЕС“.\n                    ", "date": "2018.01.17", "title": "Юнкер пред ЕП: България е пример за успех"}
{"url": "http://www.monitor.bg/a/view/4011-%D0%9F%D0%BE%D0%BF%D1%80%D0%B0%D0%B2%D0%BA%D0%B8%D1%82%D0%B5-%D0%B7%D0%B0-%D0%9A%D0%A2%D0%91-%D0%BC%D0%B8%D0%BD%D0%B0%D1%85%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5-%D0%B2-%D0%B7%D0%B0%D0%BB%D0%B0/", "text": "  Йордан Цонев: Това е грабежът на века от собственика на банката и неговия екип\n                    Поправките в Закона за банковата несъстоятелност, които целят да спрат вторичното ограбване на КТБ и да върнат вече откраднатото, минаха на първо четене в пленарна зала. Те бяха внесени от депутатите от ДПС Делян Пеевски, Йордан Цонев и Хамид Хамид, като зад измененията 96 от народните представители, само 10 от депутатите гласуваха против, а 37 се въздържаха. Законът бе подкрепен освен от групата на вносителите -ДПС, и от депутатите от мнозинството – ГЕРБ и Обединените патриоти. Групата на БСП се раздели, като част от червените гласуваха „въздържал се“, а други - „против“, а наличните в зала четирима депутати от „Воля“ бяха „против“. Промените предвиждат да се обявят за недействителни всички фиктивни прихващания, цесии и прехвърляния, по които няма действителни плащания. Другите предложения са за обявяване за нищожни на заличаването на всички обезпечения и ипотеки от страна на квесторите, както и да се увеличи от 2 на 5 години срокът, в който синдиците да предявят искове срещу трети лица за разграбването имущество.Хамид Хамид подчерта, че в КТБ е имало схема за разграбване на банката чрез предоставяне на необезпечени заеми на кухи фирми, които са го прехвърляли една на друга, а мерките сега целят да се пресекат всички порочни практики. От своя страна колегата му Йордан Цонев подчерта, че източването на КТБ е грабежът на века, като е дело на собственика на трезора и екипа му и направи кратка ретроспекция на това какво се случило и какво е предприела държава, за да спаси влоговете на гражданите в КТБ.  Той припомни, че е имало и друг път за решението на проблема. По думите му след икономическата криза в Европа редица държави са приели законови механизми за преструктуриране на банките при несъстоятелност.  У нас обаче това не било направена. „Ние нямахме такъв механизъм, с който да се увеличи капитала от страна на държавата”, каза той и обясни,че така банката е щяла да бъде одържавена , преструктурирана и приватизирана. Такъв случай имало и в Португалия, където държавата налива 4,6 млр.евро в една от банките, която е спасена , след това продадена дори на печалба на китайски фонд. Подобно нещо предложили през юли 2014 година и БНБ, което  ДПС внесли в НС. В крайна сметка БСП били тези, които отказали извънредно заседание на НС, въпреки че дори и ГЕРБ били съгласни да подкрепят тези мерки, стана ясно от думите на Цонев. „Това щеше да позволи със същите 3,6 млрд, лева, които бюджета даде да бъдат върнати вложенията на гражданите, банката да бъде капитализирана и нищо от нея да не бъде изтеглено и откраднато. И днес може би щеше да бъде продадена и парите възстановени във фиска. Румен Гечев от БСП пък обяви, че се правят внушения, че именно социалистите са виновни и попита къде е бил банковия надзор. „С парите на българския народ няма да покриваме грабежите на разбойниците”, каза Гечев и намекна, че именно при първото правителство на ГЕРБ повечето институции си държат парите в КТБ. В отговор шефът на правната комисия Данаил Кирилов обясни, че при фалита на КТБ на власт всъщност е било правителството на Пламен Орешарски, а ГЕРБ винаги са се опитвали да бъдат градивна опозиция.обърна се Спас Гърневски от ГЕРБ към Гечев, като напомни, че той е бил финансов министър в правителството на Жан Виденов, когато БСП блокирали не една, а цели 17 банки. Веднага след приемането na законопроекта пък пръв скочи срещу него политическата марионетка на Иво Прокопиев Христо Иванов. Във Фейсбук лидерът на „Дай, България“ написа критична позиция срещу поправката „Пеевски“, което е очаквано, имайки предвид, че в стенограмите АРГО-гейт лъсна как при създаването на неговата партия заговорниците обясняваха, че за сиво финансиране ще разчитат на Цветан Василев. Друг виден финансов благодетел на „Дай, България“ - Сашо Дончев, също насъска медията си срещу поправката и в тон с останалите присъдружни сайтове на Прокопиев и Огнян Донев пръснаха фалшиви новини, че промените в закона няма да работят. Колкото и да бранят тримата олигарси своя побратим Цветан Василев, обаче те не бива да се безпокоят, че справедливостта ще възтържествува. Тъй като поправките са прецизно написани и ще гарантират връщането на откраднатите пари от вложителите на КТБ.\n\n\n                    ", "date": "2018.01.17", "title": "Поправките за КТБ минаха на първо четене в зала"}
{"url": "http://www.monitor.bg/a/view/55521-%D0%A3%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%81%D1%80%D0%BE%D0%BA%D0%B0-%D0%B7%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BA%D1%8A%D0%BC-%D0%B5%D0%B4%D0%BD%D0%B0-%D1%81%D0%BC%D1%8F%D0%BD%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "Сред другите мерки са свиване на приема и строеж на нови школа \n                    Училища в съседство могат да си разменят сградите, така че и в двете школа да се учи само в първа смяна. Това може да се случи, ако например две учебни заведения се намират на почти едно и също място. В едното се учи само в първа смяна и има празни етажи, а в другото редовни часове има и следобед, и няма свободен капацитет. В такъв случай е възможно сградите да бъдат разменени с цел зададеното от просветното ведомство изискване за \nпреминаване само към първа смяна на обучение\nТова обясни министърът на образованието и науката Красимир Вълчев, който участва в заседание на ресорната парламентарна комисия. „В някои градове имаме свободен фонд на професионални гимназии, недостиг в неспециализирани училища“, коментира Вълчев. Удължава се и зададеният срок до учебната 2020-2021 година за преминаване към едносменен режим. Причината е, че той не е реалистичен, не всички училища ще могат да го спазят и затова ще бъде коригиран. Вълчев обясни, че ще бъде обсъдено с големите общини какъв да бъде точния срок. „Най-вероятно ще регламентираме механизъм за планиране на преминаване към едносменен режим. В някои училища то изисква две или три, в други – седем или осем“, коментира министърът. Той обясни, че се прилагат \nчетири основни мерки за тази цел\nПървите две са свързани със строеж на нови училища и престрояване. Третата пък е насочена към постепенно и разумно намаляване на приема, а четвъртата е преглед и преструктуриране на училищната мрежа. \nНай-голям недостиг на база за преминаване към едносменен режим има в София, Варна, Пловдив и др., каза  Вълчев и добави, че общо в 298 школа в страната се учи на две смени. Общият брой на училищата пък е 2380. По повод новата учебна програма по история за 10 клас, която обхваща периода от древността до наши дни, министърът заяви, че има разнопосочни мнения. От една страна, се твърди, че не всичко било включено, както и обратното – че има прекалено много факти и термини, които трябва да бъдат усвоени. „Ние сме намерили баланса в това отношение, проведохме консултации и \nобсъждания с академичната общност \nи се надявам, че при преподаването на този материал също ще бъде намерен балансът“, обясни още той. Относно появилите се коментари, че след като програмата предвижда изучаване комунизма, трябва да залегне и антифашизма, Вълчев заяви, че „не може всичко, което ние знаем и искаме да изучават децата, да го видим в учебните програми“. „Голяма част, обаче от нещата, които се чуват най-вероятно ще ги видим в учебниците, защото те се съдържат в отделни теми и могат да бъдат развити от авторските колективи“, добави още Вълчев.\n\n\n                    ", "date": "2018.01.17", "title": " Училища разменят сгради заради втората смяна"}
{"url": "http://www.monitor.bg/a/view/45581-%D0%93%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B2-%D1%81%D0%B8%D0%BB%D0%B8%D1%81%D1%82%D1%80%D0%B5%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%A1%D1%80%D0%B5%D0%B4%D0%B8%D1%89%D0%B5/", "text": "\n                    Преустановяват се учебните занятия в основното училище „Цанко Церковски“ в силистренското село Средище. 18 и 19 януари са неучебни и децата ще влязат в класните стаи отново в понеделник, 22 януари. Заповедта е на кмета на община Кайнарджа, област Силистра, към която административно принадлежи Средище. Причината за неочакваната ваканция е в големия брой отсъстващи заради остри респираторни заболявания ученици. Общо 27 процента от децата не са в класните стаи.\n\nУчебни занятия обаче ще има в другото училище в Средище – Професионалната гимназия по механизация на селското стопанство „Никола Й. Вапцаров“, където заболеваемостта е много ниска. Няма да има грипна ваканция и в останалите школа на територията на общината – в селата Голеш и общинския център Кайнарджа.\n\nВ Силистренско се наблюдават предепидемични стойности на остри респираторни заболявания, съобщават от Регионалната здравна инспекция. Заболеваемостта е 213 на 10 000 души. Грипна епидемия се обявява при 250 болни на 10 000 души.\n\nВсе още няма обявена грипна епидемия и в другите области на Североизточна България. В Русенско заболеваемостта е 188 на 10 000 души.\n                    ", "date": "2018.01.17", "title": "Грипна ваканция в силистренското село Средище"}
{"url": "http://www.monitor.bg/a/view/14650-%D0%A0%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B8-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D0%B2%D0%BE-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B4%D0%BD%D0%B5%D1%81/", "text": "\n                    Договорът за сътрудничество и добросъседство с Република Македония ще бъде ратифициран утре. Това казаха по време на среща на председателят на Народното събрание г-жа Цвета Караянчева и Комисията по отбрана с офицери и преподаватели от курса “Стратегическо ръководство на отбраната и въоръжените сили на “Военна академия „ Г. С. Раковски”.\nГ-жа Караянчева и народните представители от Комисията поздравиха обучаващите се за пътя, който са избрали и посочиха, че те ще са следващите офицери, които ще оглавяват ръководните структури в армията.\n“Комисията по отбрана активно участва във формирането на отбранителната политика на Р България и съдейства за нейното провеждане. Законодателната ни дейност по развитието на отбранителните способности и осъществяването на контрол са основен приоритет от задълженията ни. Комисията ще направи всичко необходимо за да се променят условията и средата за развитие на модернизацията на въоръжените сили и отбраната. А Вие като бъдещи лидери ще имате съществено място и отговорност в този процес”, каза ген. Константин Попов, председател на Комисията по отбрана в приветствието си към обучаващите се слушатели.\nВ поздравленията си всички народни представители от Комисията изтъкнаха, че политическите цветове избледняват, когато се взимат решения по въпросите на армията.\nНа срещата се обсъдиха и актуални въпроси за бучението в ключовите компетенции, които придобиват обучаващите се в Академията.\nСред присъстващите офицери обучаващи се във Военната академия имаше двама представители от Република Македония, заемащи длъжности в Генералният им щаб.\n\n\n                    ", "date": "2018.01.17", "title": "Ратифицират договора за сътрудничество и добросъседство с Македония днес"}
