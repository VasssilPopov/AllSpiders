{"url": "https://www.monitor.bg/bg/a/view/bivol-s-1001-falshivi-novini-za-peevski-145557", "text": "Шехеразада може само да завижда на последователите си от сайта „Бивол“, заработващ като бухалка за рекет в полза на собственика си – самозвания разследващ журналист Асен Йорданов, половинката му Алберта Алкалай и спонсорите им. Откакто съществува, интернет страницата публикува под звучния етикет „разследваща журналистика“ измислици, достойни за нова селекция от приказки в стил „1001 нощ“, чиято единствена цел е да ударят рамо на менторите си, като атакуват враговете им. Поредната статия в тази стилистика е от вчера, когато „Бивол“ публикува твърдящ, че документи от митниците доказвали как тютюневият холдинг „Булгартабак“ генерира контрабанда за милиарди. Материалът е изпълнен с фактологични грешки, не става ясно и защо твърдят, че дружеството е свързано с контрабанда, но целта на статията далеч не е истината. Целта й е да внуши отново предъвкваната и опровергавана стотици пъти опорка на задкулисието и бутончетата им от Фабриката за фалшиви новини на олигарха Иво Прокопиев и аверите му Цветан Василев, Сашо Дончев и Огнян Донев, че издателят ни и депутат Делян Пеевски бил собственик на „Булгартабак“. Той не само никога не е бил такъв, а в началото на 2016 г. продаде и миноритарния си дял от 5% в него – факти, които лесно могат да бъдат проверени в Търговския регистър на страната. Това обаче не пречи на „Бивол“ да илюстрират заглавието си именно със снимка на депутата и да заявят, че собствеността на „Булгартабак“ се свързвала с Пеевски. И тъй като няма абсолютно никакви данни, доказващи това, укриващ се от 4 години в Белград от българското правосъдие – Цветан Василев, атакуващ от години издателя ни заради законовите промени, с които се пробва да спре вторичния грабеж на КТБ и да върне вече заграбеното от БГ Мадоф и аверите му от задкулисието. Само че сами се опровергават. „Цветан Василев така и не предостави никакви доказателства зад твърденията си“, пишат от самия „Бивол“, с което сами зачеркват статията. Защо тогава изобщо я пишат? Причините са елементарни. Пеевски отдавна е обявен за враг №1 на задкулисието от олигарсите в държавата и манифактурата им за клевети. Заради законопроектите с негово участие, да грабят държавата и гражданите й, както и заради разкритията на медиите му на аферите на същите тези хора. Менторите на Фабриката за фалшиви новини обаче се опитват да изкривят истината, като активират болтчетата като „Бивол“ от манифактурата за клевети да пишат неистини, за да може интернет пространството да е изпълнено с фейкове, клеймящи Пеевски. С надеждата, че така ще прикрият престъпленията си и ще се разминат с правосъдието. И тъй като опитите им се провалят все по-грандиозно, започнаха да активират всичките си бухалки за рекет Така освен „Бивол“, чиито собственици Асен Йорданов и Алберта Алкалай бяха уличени от кметове на морски общини в агресивен рекет, Прокопиев и компания активираха и присъдружната на Фабриката за фалшиви новини организация АЕЖ. НПО-то, съставено почти изцяло от хора от медиите на разградския олигарх и останалите му авери от Съюза на издателите в България, обвини институциите в страната, без изобщо да провери фактите в бездействие в становище, осъждащо побой над журналист, който вчера бе уличен в инсценировка. Дори да се приеме, че организацията е прибързала в първото си становище, защото не е знаела истинските факти, липсата на реакция на данните от вчера я прави съучастник в поредната фалшива новина и доказва, че не случайно се слави като присъдружна организация на „Прокопиев и фамилия“. Ние от вестниците „Телеграф“, „Монитор“, „Политика“ и Агенция Монитор обаче ще продължим да се противопоставяме на всякакви опити за подмяната на качествената журналистика с фалшиви новини. Ще продължим и с разкритията си за олигарсите, спонсориращи сайтовете и НПО-тата, които ги генерират.", "date": "2018.09.28", "title": "„Бивол“ с 1001 фалшиви новини за Пеевски"}
{"url": "https://www.monitor.bg:443/bg/a/view/zapochva-onlajn-dopitvane-za-predpochitanoto-chasovo-vreme-145555", "text": "До 11 октомври българските граждани могат да кажат дали са съгласни с отпадането на сезонните смени на часовото време и дали да остане лятното, или зимното време, като се аргументират. Консултацията по този въпрос се провежда онлайн, на сайта на дирекция \"Координация по въпросите на Европейския съюз\" към Министерския съвет. Въпреки че консултацията е стартирана на 20 септември, информация за тази възможност излезе едва днес, чрез социалните мрежи. Междувременно вицепремиерът Томислав Дончев съобщи пред Българската национална телевизия, че голяма част от българите са против смяната на времето, а е възможно още следващата пролет да направим последната смяна и да останем на лятното часово време. Националната консултация по въпроса за отпадане на смяната на часовото време през пролетта и есента изисква регистрация на сайта euaffairs.government.bg. Попълването на данните за регистрация отнема няколко минути, след което човек получава потвърждение на имейла си, с линк за активиране на регистрацията. Нужна е още една стъпка - одобрение от администратор, след което с избраното потребителско име и парола можете да влезете и да участвате в консултацията. А тя включва написване на становище по предложението на Европейската комисия за преустановяване на сезонната смяна на времето. В него можете да посочите, дали сте за или против отпадането на тази смяна, както и да обясните своето предпочитание за оставане на лятно или на зимно време. Пред националната телевизия тази сутрин вицепремиерът Томислав Дончев обясни, че е нужно представително проучване по този въпрос, както и дискусия с експерти. „По-широка дискусия с експерти от академичната общност, искам да чуя лекари, специалисти по енергийна ефективност за това дали да се отказваме от смяната на часа и кое да изберем - лятно или зимно. Според мен огромната част от хората са против смяната на времето. Тук има нюанси кое време избираме. Тук може би е редно да е лятното. Има и един трети момент - откога се случва всичко това? Има предложения - пролетта на следващата година да бъде последната дата, в която ще сменяме времето и след това да си остане“, посочи Дончев.", "date": "2018.09.28", "title": "Започва онлайн допитване за предпочитаното часово време"}
{"url": "https://www.monitor.bg:443/bg/a/view/irak-monitor-i-cennite-uroci-145556", "text": "„Будаче, говори се, че има още 10 ранени българи в Ирак. Провери!“. Не случайно казвахме на Марто Кръстев (мир на праха му!) “тихата стъпка”. Докато се обърна, за да проверя невярваща негов ли е гласът, дал нестандартната задача в ухото ми, и беше успял да изчезне също толкова безшумно, колкото се бе появил. Шанс за допълнителни въпроси – никакъв. Доказателство, че наистина трябва да звъня в Ирак – един брой. Листче с чина, името и телефона на говорителя на Полското командване в Ирак, към което бе българският батальон – капитан Люк. Няколко дни преди въпросната редакционна сценка, при придвижване на наш ескорт с джип „Хамър“ от база „Вирджиния“ към база „Еко“, един българин е убит, а друг ранен от приятелски огън. Данни за други пострадали при трагедията, няма, камо ли пък за група от 10 души, но пък задачата си е задача. Вдигам телефона и звъня на капитан Люк, който прави бърза проверка и след няколко минути обявява тържествено, че няма информация за каквито и да било други пострадали българи. Аз обаче не се предавам: Настойчивостта ми дава резултат и след малко вече си говоря с персонала на болницата. Оттам също правят проверка и още по-тържествено и от капитан Люк ми обясняват, че ранени българи при тях няма. Проверката обаче си е проверка – изстискваш всички хипотези докрай: За моя изненада след още няколко разменени реплики научавам, че има централа, където мога да направя справка за всички болници на територията на Ирак. Така, след двайсетина минути и половин дузина разговори, се запътвам към кабинета на зам.-главния с победоносния резултат от подпаленото ми от звънене ухо: А, така ли? Добре, отговаря ми той, свивайки рамене и продължава да щрака на компютъра си. Номерът на капитан Люк още е някъде в бележниците ми от онази жегава пролет на 2005 г. Оттогава е и един от най-важните уроци, които съм научавала в журналистиката – отговорът „не мога“ не съществува. Дори да се окаже, че ще проверяваш само на халос. Най-важното все пак е читателите да знаят истината. И да четат вестника си, знаейки, че са се доверили на екипа му с право, защото той им предоставя само проверени факти. Стажът ми в медиите е почти на възрастта на ежедневника в ръцете ви. Натрупала съм го в различни издания, но въпросният ценен урок получих именно в „Монитор“. Няколко месеца след тази случка го напуснах, но както често се случва с вечното (тогава наистина си мислех, че е така) – само временно. Имала съм шанса да работя с всичките му издатели – с Петьо Блъсков в далечната 2004/2005, с Ирена Кръстева и Делян Пеевски вече 10 години като кадър на „Телеграф“ и „Монитор“. И да науча от тях още много ценни уроци, чиято бройка отдавна съм загубила. Когато обаче преди три години оглавих екипа на „Монитор“, дори не предполагах какво учене тепърва ще пада. Защото стартирахме и нов проект - агенция „Монитор“. И новините вече не просто трябваше да са проверени, а да достигат до вас – читателите, и в реално време. Сигурно сте чували всякакви теории за бъдещето на вестниците. В това число и как новите технологии щели да ги изпратят в историята, както мишката убивала книжката. Слуховете за смъртта на вестникарството обаче са силно преувеличени, както би казал Марк Твен, защото когато говорим за качествена журналистика ежедневникът и интернет само се допълват. Традициите са традиции и когато стъпват на опита и уменията, натрупани през годините в една институция в пресата като „Монитор“, най-логичното следствие от преминаването му в онлайн средата е екипът му да налага тази качествена журналистика и там. За тези години преминахме през много предизвикателства. Хакерски атаки, денонощни битки с фалшиви новини, панически опити на обектите на разследванията ни да омаловажават с клевети разкритията ни как с грабежите си бъркат в джоба на всички граждани на държавата. Списъкът е дълъг, работата 24/7, но си струва всяка минута. Защото с кампаниите и разкритията си спасихме не една и две съдби, пострадали от пороците на здравната и социалната система на страната. Разкрихме безброй афери, ограбили всички данъкоплатци. И ще продължаваме да го правим, защото екипът ни е обединен от вярата, че журналистиката е като медицината, но нейният скалпел са думите. И колкото по-качествена е тя, толкова по-безпогрешен е скалпелът.", "date": "2018.09.28", "title": "Ирак, „Монитор“ и ценните уроци"}
{"url": "https://www.monitor.bg:443/bg/a/view/monitor-mnogo-rabota-i-goljam-kupon-145548", "text": "Известен факт е, че където Блъсков отвори редакция, веднага открива и ресторант. Така беше навсякъде през годините – и в полиграфическия „Димитър Благоев“, и в НИЕРА и т.н. В заведенията се вихреха яки купони, понякога с дни - около 10 септември (рождения ден на Петьо) често продължаваха 2-3 дни. Естествено през това време работата не спираше. Първият брой на „Монитор“ излезе на 28 септември 1998 г., но ми се иска да разкажа за подготвителния период, който лично за мен започна още през месец май. Тогава Петьо Блъсков и неговите съсобственици ме поканиха на среща в елитен софийски ресторант. Там бяха Петьо, Емо, Драго и Владо - отсъстваше само Радостина Константинова, която по това време беше в САЩ. Те вече се бяха разделили с Валери Найденов, който си остана главен редактор на „24 часа“. Аз се съгласих да участвам в тази нова „авантюра“ на Петьо, защото вече бях работил в Пресгрупа „168 часа“ и го познавах като голям професионалист вестникар. Първата задача, която ми поставиха, беше да участвам в издирването на журналисти – не само международници, но и политически репортери за вътрешна и за отдел „Анализи“. В тази дейност в началото водеща роля имаше Владо Райчев, а по-късно активно се включи и Радостина. Паралелно се търсеше сграда за редакцията, което се оказа голям проблем. Най-напред започнахме да се нанасяме в сградата на бул. „Никола Вапцаров“ и „Черни връх“ (по диагонал срещу „Кошарите“), където се помещаваше централният офис на банката на Вальо Моллов. Там на един от високите етажи се състоя една единствена среща на екипа с Петьо Блъсков. Бяха опънати кабелите за компютрите, беше положен мокет из стаите и т.н. Но на следващия ден се разбра, че се появил някакъв реститут, който претендираше за етажите на нашата редакция. Повече подробности не знам, но от Петьо разбрах че някои от хората в кабинета на премиера Иван Костов не са очаровани от намерението му да прави нов вестник и всячески пречеха. По същия начин бяхме отхвърлени от стария Полиграфически комбинат на „Цариградско шосе“. Най-накрая бе намерено подходящо място за редакцията – това беше една триетажна сграда на ул. „Райко Алексиев“, която преди това се използвала за училище към посолството на Ирак в София. Петьо купи тази сграда и след година, когато редакцията напусна, той я повери на най-големия си син, който ръководеше създадения там геймър клуб. По времето когато редакцията бе на „Райко Алексиев“, разпределението на отделите бе следното: на първия етаж бяха вътрешна и бизнесът, на втория – анализите, международна, спортът, Животът, кабинети на Блъсков и заместниците. На третия етаж – полутавански, беше документацията, офисът на домакинката баба Звезда, а в мазето бяха настанени фотографите. Горе-долу в този вид започнахме сухите тренировки, като едновременно с това отделите се попълваха. Трябва да се отбележи, че всеки отдел си имаше свой страньор и неговото работно място беше в отдела. Още в самото начало „Монитор“ се отличаваше със своя собствена графика и години наред печелеше първо място на конкурсите в тази област. Международният отдел започна със следния състав: В. Тунев, зав.-отдел, Павел Пашев, Цветана Кръстева, Николай Петров и Светла Берова. В този състав отделът се запази до 2001 г. През първата година на „Монитор“ много подробно отразявахме войната срещу Югославия. Всеки ден правехме по 5-6 страници. След края на войната от щаба на ПВО помолиха да им направим набор от броевете по време на войната, защото според нашите военни публикациите на „Монитор“ били най-подробни – нещо като военна сводка. Следяхме плътно и скандала Клинтън-Моника Люински, а Радостина беше донесла от САЩ много писания по случая, та падна и голямо превеждане. Направихме извънреден брой за атентатите на 11 септември 2001 г. в САЩ и т.н. Още в началото на дейността на „Монитор“ възникнаха проблеми с ИПК „Родина“. Според някои запознати това станало по нареждане на вицепремиера Бакърджиев. Бяха ни дали час за печатане почти в 23 ч. Целта била да се пречи на разпространението на вестника, както в София, така и в провинцията. При това положение в първите месеци ние затваряхме страниците към 21-21.30 ч. Спомням си, че почти никой не си тръгваше по-рано от 22.30-23 ч., когато пристигаха първите отпечатани вестници. В редакцията цареше дух на ентусиазъм, на първия етаж вървеше голям купон. Блъсков пращаше някой от шофьорите да купи ръчен бял хляб, кренвирши, буркани с лютеница и други сухи мезета, подходящи за водка, ракия, вино или бира. Уискито беше на особена почит сред ръководството. Не си спомням колко време продължи тази дискриминация с печатането на вестника, но на един по-късен етап (2004 г.) Петьо Блъсков реши проблема радикално като купи ИПК-то. Сградата на тази първа редакция на „Монитор“ беше много подходяща за купони. Имаше хубав двор с барбекю, маси и пейки. Нашата веселба обикновено беше доста шумна и една баба от къщата срещу реакцията редовно викаше полиция. Често посещавахме близката кръчма „Старата къща“, станала емблематична с изрисуваните врати и стени от Доньо Донев. Не беше рядкост уредниците там да му носят страници за редактиране. Колоритна беше групата страньори от първи етаж. Лидери бяха Атанас Куртян и Свилен Русев – Гойко. Зад гърба им стоеше Олег Даневски – сканьор, който редовно ги подпиваше. Наско и Гойко в един момент разбраха, че Олег не пие сливова ракия и веднага минаха на тази напитка. Интересен факт е, че Блъсков дълго време не назначаваше шеф на отдел „Анализи“ и лично той го ръководеше. Причината бе, че там си оспорваха първенството Графа (Паун Цонев) и Волен Сидеров. Тази ситуация продължи няколко години. Година по-късно (1999 г.) „Монитор“ се премести в сградата на НИЕРА. В началото всички отдели бяхме разположени в голямата зала на последния 7-ми етаж. Отделите бяха разделени чрез стенички от гипсокартон. Единствено кабинетът на Блъсков беше на 6-ия етаж. Постепенно редакцията започна да превзема сградата етаж по етаж. Стана така, че всеки отдел си имаше своя стая. В един момент Блъсков закупи цялата сграда. Знаменателно събитие бе откриването на ресторант бирария „Калифорния“ на партера и двора на сградата. След година-две Петьо продаде тази сграда на Първа инвестиционна банка, купи ИПК „Родина“ и цялата редакция на „Монитор“ се изнесе там на втория етаж. Всички бяхме в една огромна зала, където преди нас се помещаваше в. „Стандарт“. Петьо често разместваше (1-2 пъти на 6 месеца) отделите из залата, за да не се „отпускат“. През 2010 г. редакцията се премести в сегашната сграда на „Екзарх Йосиф“.", "date": "2018.09.28", "title": "„Монитор“ - много работа и голям купон"}
{"url": "https://www.monitor.bg:443/bg/a/view/rabotata-s-pero-moje-da-byde-i-mnogo-vesela-145550", "text": "Първото, което ще чуете от един журналист за работата му е колко е стресова, а второто колко е отговорна. Изучаването на занаята в „Монитор“ обаче ми даде да разбера, че работата с перо в ръка може да бъде и много забавна. Такава безспорно я правят мъничките гафове, от които и журналистите не са застраховани. Сещам се с усмивка на лицето за безброй такива моменти. Честно казано един от най-запомнящите се бе в първия ми работен ден. Или по-точно, случи се отдавна, при първата ми бойна закалка на терен, която трябваше да материализирам в първия си собственоръчно написан материал на страниците на вестника. Пратиха ме да отразя ритуала по хвърлянето на кръста в ледените води на езерото в столичния жк „Дружба“ на Йордановден. Всичко мина безаварийно, до утрото на следващия ден. На първата страница на вестника стоеше снимка на младежа, който се добра пръв до кръста, а върху нея с огромни букви пишеше „Студент от НАСА извади кръста в „Дружба“! Оказа се, че след като съм предал материала си на редакторите, с едно случайно чукване на клавиш от клавиатурата някой е сътворил истинска сензация. А всъщност кръста бе изваден от съвсем обикновен младеж, който тренираше плуване в НСА. Помня, сякаш е ден днешен и сконфузната ситуация, в която изпаднах водейки неравна битка с новите технологии. В мерака си да 'произведа“ поредна новина, реших да пратя есемес на един партиен лидер. На пръв поглед лесна работа, но ползвах чужд телефон и изпратих старо съобщение, което бе запаметено в него. Съдържанието му бе от рода: „Обичам те много, целувам те!“. Съвсем логично, получих мигновено ответно обаждане с обяснението от въпросния лидер на СДС, че „леко се е притеснил“, та преди да избухнем двамата в смях трябваше да го убеждавам, че симпатиите не прехвърлят общоприетите норми. Подобни паметни моменти зад гърба ми-много. А именно количеството им е показателно за това, че при нас е, било е и ще бъде весело.", "date": "2018.09.28", "title": "Работата с перо може да бъде и много весела"}
{"url": "https://www.monitor.bg:443/bg/a/view/ot-vechnite-derbita-do-obrazovanieto-145546", "text": "За първи път попаднах в редакцията на „Монитор“ края на юли 2017-а, водена от мечтата си от преди години да се занимавам със спорта журналистика и любовта си към футбола. Не че тогава знаех нещо за занаята, нямах идея какво е дописка или чело, а още повече как се пишат. За мой късмет попаднах на екип, който изтърпя хилядите ми глупави въпроси, обясняваше ми как да търся новината, да напиша точното заглавие (нещо, което още ми е проблем), помогнаха ми да направя първите си стъпки в журналистиката. Няма да забравя първата дописка – „Моуриньо хвана Конте за косата“, която пренаписах поне пет пъти, първата футболна пресконференция на бившия играч на ЦСКА – София с обещаващото „Каранга: вкарвам 20 гола и ставаме шампиони“ (б.а. не станаха те, а „Лудогорец“), както и една от най-забавните, когато „Тайсъна стана преводач от испански на Арате, а „любими“ ми бяха колонките. С края на лятото обаче приключи и стажът ми в „Монитор“. Март тази година ми предложиха да се върна, но не към спорта, а да продължа с образование. Беше нещо напълно ново за мен, но не се чудих дълго, пазех само хубави спомени от престоя си в редакцията. Вече половин година се боря с образователната система в България, като зад себе си отново имам страхотен екип, с който и неделните дежурства стават забавни. Освен с матури, нови учебни програми, класирания за гимназии и университет и какво ли още не за това време се занимавах със здравеопазване и социални политики, отразих няколко концерта, успяха да направят и „бойното ми кръщене“ на една от най-тежките катастрофи на „Хемус“. За няма и година \"Монитор\" не само изпълни една от мечтите ми, а ми помогна да се развия в най-различни посоки.", "date": "2018.09.28", "title": "От „вечните дербита“ до образованието "}
{"url": "https://www.monitor.bg:443/bg/a/view/na-starta-sjakash-me-vyrnaha-v-kazarmata-145547", "text": "Тегава работа са това мемоарите. Станаха 20 години, а сякаш вчера сме започнали. Губят ми се стотици неща и нещица, които са се случвали. Такава е обаче мелницата всекидневник. Няма по-старо нещо от напечатания вече вестник. И то всеки ден. В съзнанието ми е останало много ясно началото. Озовах се в бъдещия \"Монитор\" някъде около 15 септември 1998-а. Преди това работех в остатъците от спортния седмичник \"Старт\", който агонизираше като месечно списание. Художникът на \"Старт\" Борис Ачков ми каза да потърся Радостина Константинова, защото щели да правят нов вестник. А тя ме насочи към Владо Райчев, който отговарял и за спорта. Изслуша ме той, после си спомни една история, дето се носеше за мен от университета. Че са ме поканили да уча в ПУЦ, за да се образовам, докато карах камион \"Краз\" в Перник като студент по Българска филология последна година. Вярно беше, не можех да си пиша пътните листове, та бригадирът ме беше зарадвал с този неочакван шанс. Посмяхме се и Владо рече: \"Ами опитай, ако се справиш - оставаш.\" И след това сякаш ме върнаха 23 години назад - в казармата. Сухите тренировки понякога откарваха до след полунощ. А на работа се озовавахме към 8 сутринта. Все нещо не беше на фокус - я заглавие, я структурата на текста. Връщаха се материали, правеха се наново. Четирима зам.-главни - Владо Райчев, Емил Петков, Радостина Константинова, Драгомир Драганов - всеки гледаше страници. И правеше свои забележки. Никакви похвали. От Петьо Блъсков пък никога не се знаеше какво може да се очаква. После разбрах, че е било за тренинг и за скорост. Без обяснения, без коментари и оправдания. Със строги правила за заглавия, начин на изразяване, какво може и какво не. Допускаха се само дебати по съдържанията, но авторът си оставаше \"виноват\". Аз идвах от друга среда, с други отношения, но и с други, далеч по-бавни темпове. Затова бях доста шокиран. В отдела бяхме шестима - Емил Кожухаров - шеф, Джордже Пецу - автомобилен спец и \"френски ключ\", Николай Колев - Малкия Мичман, Владимир Николов, Миро и аз. И честно казано само Кожухаров не се стряскаше - дългогодишен шеф на спорта в радиото, явно беше свикнал на всякакви упражнения. Тогава научих може би най-важното. Във всекидневника нищо не е последно и нищо не е свършило, докато не се е завъртяла машината. Падат в последния момент цели теми, страници, пише се за минути, уж всичко е готово и - се почва отначало. Денонощието няма край. Никой не е по-важен от информацията, тя се следи непрекъснато. Дори когато си в отпуска. И сега е така. Само рутината топи стреса, та изглежда по-спокойно. Е, ако добавим на старта няколко месеца без заплати и ходене пеш по нощите до вкъщи - няма как да го забравиш. След първия брой на 28 септември нещата сякаш започнаха да улягат. Въпреки че работата оставаше същата по обем, напрежението сякаш намаля. А и на фона на всичко непрекъснато имаше някакъв купон - на място, в къщата на ул. \"Райко Алексиев\" - за това на Блъсков не му се свидеше. Понякога до зори. Още в началото обаче се завъртя някаква безсмислена \"схватка\" между журналисти и страньори (не всичките). Последните имаха стаж във всекидневници, пристигнаха със солидно самочувствие. Бяха хванали някаква система от шегички, които вървяха и сред другите. Къркаха си, коментираха текстовете, понякога доста язвително. На моменти - смешно, в други - обидно. Ние естествено не им прощавахме. За капак се водеше нещо като задочен спор - кой е по-нужен, без кого не може вестникът. Нещо като за яйцето и кокошката. Е, беше до време. Докато станахме приятели. После всичко тръгна като добре смазан конвейер. Страньорите имаха обаче едно неофициално предимство. Винаги вземаха първи заплатите си. Те идваха, когато се съберат парите и се плащаха на ръка, с подпис във ведомостта. Тогава всички бяхме почти милионери за кратко. До деноминацията. Но имаше списък по азбучен ред по отдели. В него периодично се обръщаше \"първи - последни\". Те един път бяха отбелязани като \"Арт дизайнери\", а после и като \"Страньори\". Така винаги бяха първи. Ето такива глупости се помнят най-ярко. Останалото машината на вестника и времето го е прегазила и изтрила. Уж много хора четяха всичко, но гафовете понякога успяваха да се прокраднат. Мой най-личен беше по време на олимпиадата в Сидни 2000 г., когато при щангистите Гълъбин Боевски стана шампион, а Георги Марков - втори. Искаха ми кратко заглавие за първа страница и аз набързо пуснах \"Боевски със злато, МРаков - със сребро\". Така и излезе. Никой май не го видя, поне аз не разбрах. Дано Марков го е преглътнал. По едно време правехме 7 страници спорт, а на последна трябваше да пишем три коментара. Когато си струва - получава се. Но в дни, в които нищо не се случва беше жива мъка. Някой ритнал топката на криво, ние - цял коментар му посвещаваме. Ето как намразих публицистиката по непублицистични теми. Ама вестникът трябва да се пълни. Най-важното, което ми остана от тези 20 години, са срещите с хората. Огромно многообразие от личности, характери, възгледи. От таланти, от упоритост, от издръжливост, от способности за адаптиране. Списъкът е безкраен, сякаш река е текла и е довеждала и отвеждала десетки от тези колеги, всеки от които е дал нещо от себе си. С някои се разделихме завинаги - Бог прибира обикновено най-добрите. Други си тръгваха най-често към държавни длъжности или PR позиции в разни институции, фирми, компании. Сякаш напук на обясненията, че журналистика дава огромна свобода на мисълта и носи щастие. Критериите за последното, разбира се, са чисто индивидуални. Не е за всеки този занаят. Та хората бяха голямото богатство на \"Монитор\" през тези години. И сега е така. Идват нови, едни с опит, други - почти деца. Последните гледат стреснато отначало. Окопитват се, доизкосурват правописа, идват им идеи, преживяват неуспехите, радват се, когато ги оценят. И носят надеждата, че във века на електронните медии и това чудо - вестникът, все още е нужен на някого. Може би повече от всякога...", "date": "2018.09.28", "title": "На старта сякаш ме върнаха в казармата"}
{"url": "https://www.monitor.bg:443/bg/a/view/pravi-kakvoto-obichash-i-njama-da-ti-se-naloji-da-rabotish-i-den-145552", "text": "От близо две години с гордост мога да се нарека светско перо на вестник „Монитор“. Истината е, че от малко дете знаех, че един ден ще се занимавам с журналистика. Но не съм предполагала, че това ще се случи още докато съм студентка и то в коренно различна специалност. Още в момента, в който прекрачих прага на редакцията ни, ме посрещнаха усмихнати хора, готови да протегнат ръка на едно дете, което дори не знаеше как се пише дописка. В „Монитор“ ме научиха търпеливо как се навлиза в дълбините на професията и тепърва ще продължават да го правят. Тук открих не само приятели, но и нови страсти, афинитет към непознати за мен теми, разви се усетът ми към модата и станах една идея по-напориста от преди. Освен опит, работата ми дава възможност да общувам с интересни личности и големи имена от българската и световната сцена, като Маргарита Хранова и Филип Киркоров. Никога няма да забравя как от първия ден, в който стартирах стажа си, мой материал влезе за следващия брой на вестника. Тъй като скромността краси човека, ще ви спестя повече примери. Макар да е като потупване по рамото, това ме мотивира да не разочаровам редакторите си и да се боря за място на страниците всеки ден. Най-важното за мен е, че съм изпълнила целта си – да осъществя поговорката: „Работи каквото обичаш и няма да ти се наложи да работиш и ден!“. Защото за мен търсенето и създаването на новини, интервютата с интересни хора, следенето на модните тенденции, писането на ревюта на концерти и сериали не е задължение, а страст.", "date": "2018.09.28", "title": "Прави каквото обичаш и няма да ти се наложи да работиш и ден     "}
{"url": "https://www.monitor.bg:443/bg/a/view/psihichno-bolen-izgori-cjal-blok-v-bojurishte-obnovena-145553", "text": "Психично болен мъж изгори цял блок в близкия до София град Божурище. Възрастният човек, който според съседите му бил над 80 години, заплашвал от няколко дни, че ще се самозапали. Той се полял с бензин и си драснал клечката. Това станало на последния етаж на старата кооперация, в близост до Народно читалище „Христо Ботев“. От огъня първо пламнал покривът на кооперацията, след което двата апартамента на втория етаж. Пламъците изпепелили всичко. Огънят унищожил около 600 квадратни метра покрив на сградата, три апартамента на втория етаж и засегнал още четири жилища на първия етаж. Последствията за последните били основно от гасенето на горния етаж. Сигналът за инцидента бил подаден около 22,12 часа. Веднага на място били насочени екипи от пожарникари и спасители, които през цялата нощ са гасили пламъците. След локализирането на пожара на място са оставени два екипа, които да разчистват и да доизгасяват локални огнища. Тлеенето продължи до късния следобед в петък. Основна версия за пожара в Божурище е умишлен палеж от психично болен мъж. Продължава работата по изясняване на причината за възникналия пожар в жилищната кооперация. Това съобщиха от пресцентъра на МВР. По случая е образувано досъдебно производство, работи се по версията и за умишлен палеж от психично болен обитател на апартамент на втория етаж, който до петък вечерта не беше открит. Очевидци разказаха, че пламъците лумнали към 22,15 часа в четвъртък от втория етаж. В цялата кооперация живеели около седем семейства, които останали без дом. От общината, в лицето на кмета Георги Димов им било предложено да се настанят безплатно в хотел, но божурчани предпочели да пазят имота си от набези, въпреки че цялата им покъщнина била изгоряла. Справка на „Монитор“ показва, че нито един от имотите не е бил застрахован, заради което и пострадалите няма да получат обезщетения.", "date": "2018.09.28", "title": "Психично болен изгори цял блок в Божурище (ОБНОВЕНА)"}
{"url": "https://www.monitor.bg:443/bg/a/view/borisov-pred-oon-bylgarija-se-dokaza-v-borbata-s-drogata-145545", "text": "Доказали сме с дела в своята ангажираност в борбата с наркотиците. Това коментира премиерът Бойко Борисов по време на своята реч пред делегатите на 73-та сесия на Общото събрание на ООН. Той припомни, че България е била домакин на провелата се преди дни среща на високо ниво в Ню Йорк за мерките срещу наркотрафика, организирана от американския премиер Доналд Тръмп. Борисов дори изтъкна, че и дори в момента в страната ни се провеждат акции, а България хваща стотици килограми хероин. заяви премиерът. Преди това той изтъкна, че има редица предизвикателства пред света – от климатичните проблеми през противодействието на тероризма до неравенството, което обаче по думите му не е по силите на отделните държави. Според министър-председателят устойчивият икономически растеж е предпоставка за устойчиво развитие на страните и за посрещане на предизвикателствата. В тази връзка той поясни, че по време на БГ председателството са положени значителни усилия и е постигнат напредък. „Гордеем се, че по време на нашия мандат започнаха преговори със 79 страни от Африка, Карибския и Тихоокенаския региона“, каза Борисов. Премиерът обърна сериозно внимание и на темата за интеграцията на Западните Балкани. Той припомни, че често Балканите са били източници на конфликти, а някои дори и досега не са затихнали. Въпреки това страните от Югоизточна Европа и по редица въпроси и затова не бива да бавим подкрепата си за всички страни или процеси в региона. В тази връзка той изтъкна важността на подписания договор за добросъседство между България и Македония, както и споразумение между Атина и Скопие за името. Наред с това било подписано и споразумение между Прищина и Подгорица за демаркация на границата. Всичко това според него показва новия дух. и даде възможност на други държави от света да участват в инфранструктурната свързаност на региона, изтъкна още премиерът. Той припомни и срещата на високо равнище ЕС – Западни балкани , провела се в София през май, която била първата след тази в Солун през 2003 г.  Софийската декларация, подписана след тази среща пък потвърдила европейската перспектива за региона и я превърнала в постижима цел. По думите му залогът е висок не само за държавите от региона, но и за глобалните процеси. Борисов отново повтори тезата си, че не може да оставим на картата на който и да било континент бели петна с държави със слабо или забавено развитие. Той отбеляза диалогът между Белград и Прищина и изтъкна, че евентуално България е против прекрояване на границите, каза Борисов. Изборите в Босна и Херцеговна пък били ключов тест за страната. Това е част от нашият принос за мирът на европейския континент и света, каза Борисов по адрес на Западните Балкани. Наред с това Борисов отбеляза конфликтите в Урайна, Близкия Изток, Сирия, Либия и Ивицата газа. Относно Сирия премиерът изтъкна, че страната ни подкрепя всички усилия за предотвратяване на ескалацията на конфликта и за политическо решение на кризата. а незаконната миграция е сериозно предизвикателство, изтъкна още министър-председателя. Именно в тази връзка според Борисов са необходими засилено сътрудничество на всички държави - от произхода, през транзита, до крайната дестинация на мигрантите. Борисов изтъкна, че именно чрез нелегалните мигрантски потоци в страните проникват бивши бойци от Ал кайда или ИДИЛ. Според него затова основен приоритет трябва да бъде предотвратяване от радикализация на младите и неутрализиране на влиянието на лица и организации, които извършват терористични актове. Накрая премиерът припомни и спасяването на българските евреи и поясни, че българският пример трябва да се познава. В тази връзка той изтъкна, че нашата мисия е да не допуснем връщане на ксенофобията, а гарантирането на мира да бъда наша основна задача. Това разбира се може да стане с усилията на всички държави, а тази целта ще бъде постигната.", "date": "2018.09.28", "title": "Борисов пред ООН: България се доказа в борбата с дрогата"}
{"url": "https://www.monitor.bg:443/bg/a/view/da-otkradnesh-zanajat-145554", "text": "„Журналистиката е като плуването – скачаш в дълбокото и или ще се нагълташ с вода, или ще продължиш напред.“ Така Петьо Блъсков – моят първи учител в медиите, описваше занаята на вестникарите. И беше прав. Години по-късно Ирена Кръстева пък ми казваше: „В живота за да получиш, трябва да дадеш. Обичайно не даваш на този, който по-късно помага на теб, но в живота е така – добро при добро, любов при любов, помощ при помощ.“ А журналистиката е от ония занаяти, дето трябва да ги крадеш – с любов, търпение и вечното съмнение, че има още много какво да научиш. Всяко начало е трудно, но вестникарството е от ония любови, които остават за цял живот. Като първата ученическа тръпка – помниш мириса на мастилото, топлината на току-що отпечатаните страници, хилядите лица зад историите, които си разказал. И, естествено, помниш до гроб първата си среща с тази любов. Моята беше в една лятна събота, буквално дни след постъпването ми в „Монитор“ като стажант в криминалния отдел. Радостина Константинова мина покрай бюрото ми с тихото, но настоятелно: „Ти ли си новото момиче в криминалния?“ После ме отведе към кабинета си. „Ново“ беше меко казано – на 19 години, без грам опит и две написани дописки зад гърба ми, аз си бях истински заек, който никога няма да проплува в дебрите на журналистиката. Последвалото искане на Бубето (както я наричаха „старите“ колеги – б.а.) направо ме застреля – да звънна в Турция и да намеря главния прокурор на страната, за да разбера наистина ли южната ни съседка отказва повторен оглед на потъналия кораб „Хера“. Минути по-късно седях на бюрото си и исках да потъна в земята. Очевидно нямаше как да се свържа с човек на подобно ниво – НИКОГА. В един момент една сянка спря до мен – тогавашният зам. главен на „Монитор“ Данка Василева: „Какво става, дете?“ „Радостина иска да намеря главния прокурор на Турция, аз няма как да го направя и от мен журналист няма да стане“, изплаках аз. А Данка ме погледна, смигна ми и каза: „Какво ще кажеш да пробваме първо с българския?“ На следващия ден майка ми получи истеричното радостно обаждане: „Мамо, написах челото на първа!“ А днес знам, че всеки път започва с една-единствена крачка, но в правилната посока.", "date": "2018.09.28", "title": "Да откраднеш занаят"}
{"url": "https://www.monitor.bg:443/bg/a/view/mahat-dimityr-vyrbanov-ot-gospodari-na-efira-145532", "text": "Репортерът Димитър Върбанов е отстранен от „Господари на ефира”, съобщава сайтът на предаването. „До този момент нито „Господари на ефира“, нито Димитър Върбанов са твърдели, че Върбанов е бил бит по време на разследване в склад за хранителни стоки. При разпространение на информацията по случая, в медиите бяха употребени много сензационни изрази като „жестоко пребит“ и „тежък побой“, които за щастие се оказаха силно преувеличени, което заявихме още вчера. Това по никакъв начин не омаловажава факта, че е имало физическо насилие, макар и не в такъв размер. Вярваме и ще работим за това тази тема, да не измести фокуса от 3-месечното ни разследване, което безспорно показа закононарушения от страна на недобросъвестен търговец, създали опасност за здравето на хората. Въпреки това, осъзнавайки отговорността, която носим пред българското общество заради огромното доверие в предаването, доверие, за което сме работили и градили през цялата 16-годишна история на „Господари на ефира“, считаме за редно да оповестим следното: Заради съзнателния или не опит на репортера да подведе обществеността с действията си след приключване на репортажа излъчен в предаването, продуцентът Джуди Халваджиян отстранява Върбанов от екипа на предаването. На нас от „Господари на ефира“ в този момент повече от всякога ни се налага да бъдем безкомпромисни в ситуация като тази и независимо от това, че имаме дълга история с Димитър Върбанов и неговата професионална работа до момента, единственото възможно решение за нас е да се разделим с него. Търсенето и защитаването на истината е най-важната ценност, която „Господари на ефира“ отстоява, това е в основата на всичко, което правим“, се казва в официалното съобщение на телевизионната продукция. От Нова телевизия също излязоха с позиция по скандала, в която се казва: „В контекста на събитията, свързани с репортера на „Господари на ефира“ Димитър Върбанов, Нова Броудкастинг Груп е силно обезпокоена от погрешното внушение, което журналистът е създал. Въпреки че „Господари на ефира“ е външна продукция с изцяло независима редакционна политика, Нова Броудкастинг Груп не приема подобни методи, несъвместими с принципите на професионалната разследваща журналистика. Медията се разграничава от случилото се и ще потърси отговорност от продуцента”, се казва в публикуваната официална позиция на медията.    ", "date": "2018.09.28", "title": "Махат репортера Димитър Върбанов  от „Господари на ефира”"}
{"url": "https://www.monitor.bg:443/bg/a/view/sedmichen-monitoring-24-28-septemvri-145535", "text": "Силен вятър обрули фасадата на търговски център в Благоевград. Отвя плочите като есенни листа. Някой ще каже, че вятърът е виновен. Е да, ама не. Как пък така все на чудесата на модерната архитектура им се случват такива неща. Дали няма връзка с калпавите материали, които се ползват? На книга се купува едно, слага се друго. Ето тези трикове за икономия водят до такива гафове. Природна даденост: Когато (и накъдето) задуха вятърът, първи (натам) започват да климат празните кратуни. Есента – сезон на остро разминаване между очаквания и реалност. Очакванията: одеало, камина, книги, филми, топла компания. Реалността: сополи, сополи, сополи, сополи... Кога друг път, ако не в Деня на независимостта да не отбележим колко зависими сме от най-верния другар на човека – автомобила. Критикуваме соцпорядките с митингите, но на всеки празник доброволно се набутваме в тапата на „Хемус“. А какво е това, ако не митинг? Шизофреничен и пародиен митинг на вечно недоволните и сърдити на миналото си българи, за които всички празници вече са под един знаменател – да отскочиш на един хвърлей разстояние до гръцкия плаж, да пребродиш Капълъ Чарши или да напълниш багажника с чушки от пазара в Пирот, защото... абе, един път се живее. Вятър ги вее на бял кон. Няма мисъл за бъдещето, когато миналото е заличено. Навикът да разцъкваме дистанционното може да увреди сериозно психичното ни здраве. Рискуваме да се натресем на един откровено печалбарски формат. Предна година големият завалящ понякога думите глас хвърляше анонса за секс в шоуто „Биг брадър“. Сега хит е агресията. Три дни гласът подгрява аудиторията, че е имало физически контакт, демек бой. А докато решат да ни излъчат на запис сублимния момент със стискането на гушата, слушаме безконтролно бисерите на някакъв покрит с растителност тип, който се перчи, че играл Левски, та покрай това очевидно вече се идентифицира с него. Въпросният първо се закани на един мъженствен гримьор какво го чака, когато се озоват заедно в асансьора, а после изигра ролята на човек, който имал клаустрофобия. Междувременно демонстрира богат речник, в който се редуват: „боклук“, „мърша“, „свиня“, „екскремент“, „смотльо“ и „мърша долна“. Тези богати езикови нюанси, естествено, не заслужават вниманието на СЕМ. От което така наречените „ВИП“-ове, голяма част от които са абсолютно неразпознаваеми, се настървяват още повече в обидите и заканите за агресия. „Няма да си плюя на масрафа“, казва новият Левски. И с това изчерпва темата. Не сме в даскало, за да му разясняваме непознатите думи. Пък и ще влезем в преразход. И все пак изразът е „да си навиеш на масрафа“. Не компютри, ами компоти. Някои „ВИП-персони“ наистина си вярват. Виждаме един влюбен мъжкар, който няма нищо против да се раздели с половинката си, която има здравословни проблеми, за да се мести от кълка на кълка на дивана и да наказва „пe*ерастите“. Плътно до него е една мъжкарана, която притиска влюбено чашата и си сменя настроенията толкова рязко, че вместо Окото на зрителя е препоръчително в къщата да се разходи психиатър. Тя може и да е непозната за зрителите, които не си падат по формати с черпак, но пък е олицетворение на феминизма в най-агресивната му форма. Крещящо самочувствие, арогантност, превзетост, които се редуват със сцени на сополи и сълзи. Срещу нея е седнал някакъв папи (характерно име за папагал), който пък грачи самохвално, че „повишил комерсиалното ниво на България“ с няколко текста, които написал. С периферното зрение отбелязваме блага моделка с име на билка, която по-добре да не си отваря устата, за да не разваля ефекта от присъствието си. Има и един мълчалив дългуч, който бил рапър. Ама какво рапира, с кого рапира, не е много ясно. Дъщерята на един популярен музикант била много популярна във Фейсбук, та по тая линия и тя се звездее. Може да се премери по известност с една неизвестна личност, покрита с татуировки, дето била много печеливша. Тъкмо да отбележим и присъствието на един доказан (и осъден за това) престъпник, тъкмо СЕМ да се занимае със случая, и той скоропостижно напуска шоуто, преди да го линчуват. Във всеки случай всички изброени не са подходяща компания за Ева и Ваня. Звезди с антураж. Търси се спешно историк и поет, който да се престори на Робърт Грейвс и вместо „Аз, Клавдий“, да напише биографията „Аз, ВИП-ът“. Да знаят идните поколения какви звезди е имало по българските ширини. Не звезди, императори. Смяната на сезоните си личи не само по сандалите и ботушите, които крачат по улиците, но и по телевизионните реклами. Зиморничавата кака от „Триваго“, която изкара цяло лято с жилетка, все по-рядко ни кани да сравним офертите „мигновено“ (доста повтаряща се дума в рекламите, забележка към преводача!). За сметка на това на малкия екран плъзнаха въшки. Гледаш рекламата и се пощиш мигновено. Нещо се повтарям, ама ще ме прощавате за „тривагото“. Ако телевизиите въртяха с такъв ентусиазъм стихотворенията на Ботев и Вазов, децата можеше да ги заучат автоматично. А не да рецитират какво им се случва с простатата. Но какви сме ние, да даваме съвети. Коефициентът на полезност на телевизионното съдържание е различен от коефициента на печалбата. Основен проблем на драгия български зрител. Тъкмо седне пред телевизора да погледа реклами, и на всеки десет минути му пускат филм. Рекламата може и да издиша. Особено ако е за обречена кауза като Брекзит. Кондоми с лика на Найджъл Фараж били хит сред евроскептиците на Острова. Продавали се в опаковки с надпис: „За момента на твърд Брекзит“. А когато Брекзит омекне, други да му мислят. Гневни майки жужат в социалните мрежи срещу модернистична добавка в учебното съдържание по биология. Верни на становището, че няма смисъл децата да учат неприлични неща от улицата, авторите са вкарали абзац за джендърите в учебника. Така младежите научават, че е допустимо влечението към същия пол в юношеска възраст, което градивно ще отведе и до следващата степен в зряла - „изграждане на трайни връзки“ с въпросния. Ето така се прокламира концепцията за партньорство без граници и ограничения. В духа на новото време в учебника следва да се вкарат и други елементи, като възможността да се пафка трева, боцкането с наркотици, алкохолизма. Като ще се правят на модерни съставителите, нека не оставят младежите неуки. Какво от туй, че парламентът отхвърли ратификацията на Истанбулската конвенция. Джендърството (и то като начин на мислене) вече е плъзнало като зараза. И все пак може да се реагира и старомодно на случилото се. В крайна сметка по-добре да е в учебника, отколкото в дома ти... Джендър съм, джендър съм, не ме бийте! Това последното е заимствано от виц за вчерашната полиция, която не е като днешната. Министърът на вътрешните работи решил да провери как работят трите служби - ДАНС, ГДБОП и полицията. Пуснал в Борисовата градина една катеричка и казал на трите служби да я намерят за два часа. След два часа от ДАНС излезли със становище, че „те такова животно нема“. След още два часа от ГДБОП гръмнали всички катерички в Борисовата под предлог, че били криминално проявени. След още два часа от полицията донесли на министъра един пребит плъх, който крещял: - Катеричка съм, катеричка съм, не ме бийте! А сега по темата. Студент бил сгазен от автобус. Свестил се на оня свят. Гледа, в креслото срещу него седи кръстосал крак връз крак Сатаната. - Къде съм – пита уплашено студентът. - Няма да се пуашиш, в ада си! - изрича с подкупваща усмивка Сатаната. - Вай, вай – започва да се тръшка починалият. - О, стига лиготии. Няма нищо чак толкова страшно, както го описват ония фантазьори долу на земята – казва Сатаната.- Ето сега ще ти докажа. Ти като беше жив пушеше ли? - Ами да, припалвах от време на време. - Е, значи в понеделник за теб ще бъде абсолютен празник. Тук това е ден за пушене. Изборът е огромен, от цигари до лули и пури. Пушим всеки Понеделник до късна нощ. И майната им на астмата и рака – така и така вече си мъртъв. А обичаше ли да пиеш? Студентът отпуска глава: - Е, няма да се правя на трезвеник. Пийвах си, особено като съм в компания. - Ето, това ти е гарантирано. Компания за по чашка и бутилка все ще се намери. Вторникът ще е празник за теб. Тогава се пие всичко, за к'вото се сетиш – това ракия, текила, уиски, просеко. Поркаме до несвяст. Ама на теб да не ти пука за черния ти дроб. Нищо няма да ти се случи, нали вече си умрял. А като ни е тръгнала приказката, как беше с наркотиците? Студентът се оглежда за скрита камера и като не забелязва светеща точка, признава: - Намираха се наркотици, бол. В Студентски град, по дискотеките, навсякъде се предлагат. - Значи ще си на седмото небе в сряда. Това е ден на наркотиците. Каквото искаш ще пробваш, имаме от най-леките до кокаина и тежката синтетика. Пък и няма да те е страх да не предозираш, защото си умрял, нали така? А с жените как беше? - Е, как, отлично – навирил гребен студентът. - Тогава в четвъртък ще си паднеш на оная работа, да ме извиняваш за нецензурния език. Тук в ада ограничения няма – всички пускат, няма да се наложи изобщо да губиш време с разни простотии като свалки, букети, подаръци. Пък и жените в ада са десет пъти повече от мъжете. А за сифилис и спин даже не помисляй – нали вече си умрял! Даже и за презервативи няма да се охарчиш, излишно е. А гей връзка имал ли си, момко? Студентът рипва: - Категорично не! По жени си падам! - Мдааа… Петъка определено няма да ти хареса… Втори ден от празнуването на „Сватбата на Фигаро“ в Народния. От състава приканват гостите да не носят подаръци. Подаръците да са в пари. Челен опит за Слънчака. Градските власти във Венеция възнамеряват да въведат „сух режим“ за туристите и да бъде забранено пренасянето на алкохол в чанти през вечерните часове, за да сe намали броят на пияните по улиците, съобщи агенция АНСА. Алкохолната забрана след 19 часа може да бъде въведена през октомври. Тя ще засегне хората, които носят в сакове и чанти алкохол и го консумират на улицата и се напиват. В Слънчев бряг обмислят да въведат същата забрана. От декември до февруари. Тематичен парк в щата Мисури организира конкурс за набиране на кандидати, които да лежат в истински ковчег в продължение на 30 часа, пише в. „Метро“. Победителят в надпреварата ще получи награда в размер на 300 долара и като бонус ще може да си прибере вкъщи ковчега, в който е лежал. По време на надпреварата състезателите ще получават безплатна храна и напитки, но ще ги консумират само в легнало положение. Разрешени са само 6-минутни почивки на всеки час за ползване на тоалетната. Организаторите отбелязват необичайна активност от страна на организирана група участници, посочили адрес за обратна връзка: Малашевските гробища. Интеграцията на ромите в страната ни щяла се следи по 46 индикатора, подадени от НСИ. С това правим плавен преход от предишната новина. Състезателите в конкурса за интеграция ще се хранят и ще пият в легнало положение. И ще индексират висока раждаемост.", "date": "2018.09.28", "title": "Седмичен мониtоринг  (24 – 28 септември)"}
{"url": "https://www.monitor.bg:443/bg/a/view/kitajki-poiskaha-da-se-ojenjat-za-grisho-145531", "text": "Световният номер 8 Григор Димитров от тази седмица е в Пекин, където в понеделник започва тенис турнирът от сериите АТР 500, а той е трети поставен в основната схема. Местните фенове на играта и в частност дамите очаквано бяха въодушевени до краен предел от присъствието на Гришо в китайската столица, където той е изключително популярен. Те го посрещнаха с изненада по време на събитие, на което българинът рекламира новата си ракета. Младите дами му бяха подготвили голям транспарант с надпис “Ще се ожениш ли за нас”, пред който Димитров се снима с усмивка. Зад транспаратна застанаха и много мъже. В Пекин Григор Димитров има да защитава 180 точки от класирането си на полуфиналите миналата година, когато отстъпи в оспорван мач на Рафаел Надал. Жребият е в събота, а пред българина в схемата са Хуан Мартин дел Потро (Арж) и Александър Зверев (Гер), след като Надал се отказа поради контузия.", "date": "2018.09.28", "title": "Китайки поискаха да се оженят за Гришо"}
{"url": "https://www.monitor.bg:443/bg/a/view/shesti-septemvri-ili-da-se-syedinish-s-monitor-145543", "text": "Още помня този ден - сякаш е днес. Срещата някак си бе съдбоносна. В онзи 6 септември преди 10 години. Празнувахме Съединението. Тогава беше и първата ми среща с Ирена Кръстева. А толкова се колебаех дали да приема поканата. Все пак нямах достатъчно опит, а признавам, че да се хвърля в дълбоките дебри на анализите и интервютата, звучеше страшно. Приех го обаче като предизвикателство. Посрещнахме ме толкова сърдечно на онзи 6 септември и вече толкова години творя по страниците на „Монитор“. Това беше моето съединение с вестника. Преминах през какво ли не. Шлифовах се в различни отдели - от политическия и тичането в кулоарите на парламента, през тежката артилерия на анализите. Радвам се, че имаше от кого да се уча. Все имена в журналистиката. Хора, които ми показваха как да играя с думите. И до днес - вече сигурно стотици интервюта, десетки напрегнати ситуации. Треперенето да интервюираш човека и това да стане за съответния брой. Ами чакането с часове по време на Съвета на коалицията? Още помня напрежението и любопитството да научиш на сто процента какво се е случило вътре. Помня и тичането покрай сменените правителства, безсънните нощи при отразяването на избори, срещите с политолози и социолози, да научиш първи предварителните резултати. Напрегнати, но и сладки моменти, които продължават и до днес. Време, в което малкото момиченце порасна. С „Монитор“ порасна и моята дъщеря Елиза, която тази година тръгна в първи клас. Тя пък от време на време взима моя диктофон и прави своите интервюта. ", "date": "2018.09.28", "title": "Шести септември, или да се съединиш с „Монитор“"}
{"url": "https://www.monitor.bg:443/bg/a/view/ne-sym-manipulator-vinagi-sym-tyrsil-istinata-145537", "text": "„Не съм симулант и манипулатор. Винаги досега в работата си като репортер в предаването „Господари на ефира” съм търсил истината и този път беше същото.” Това каза за Агенция „Монитор” журналистът Димитър Върбанов малко след като научи, че вече не е част от предаването и че прокуратурата може да повдигне срещу него обвинение за лъжесвидетелстване. Според Върбанов в съприкосновението с него управителят на склада и двамата му работници са го бутали и са му нанесли удари. „Никога не съм казвал, че съм бил пребит или нещо подобно. Истината е, че след като ме добутаха до вратата на склада и ме блъснаха навън през вратата, аз паднах на крака си. Започна да ми става лошо. Сигурно съм вдигнал или събрал границите на кръвното. Видях, че по ръката си имам кръв и от това ми стана още по-зле. Затова се наложи да легна. Нас обаче са ни учили, че трябва да се опитваме до последно да си завършим репортажа и затова няколко пъти опитах да се изправя и да си направя анонса. В болницата бях освидетелстван и имам документи за това, какво е било състоянието ми. От кадрите от охранителните камери, които гледах, действително се създава усещане, че аз се опитвам да лъжа и манипулирам, което не е вярно. На мен действително ми беше зле. Искам да се извиня на обществеността, ако са се почувствали подведени. Аз просто търсих истината и се опитвах да си върша работата”, каза Димитър Върбанов.", "date": "2018.09.28", "title": "Върбанов: Не съм манипулатор, винаги съм търсил истината"}
{"url": "https://www.monitor.bg:443/bg/a/view/el-maestro-i-stojanovich-se-zakachat-na-lukav-predi-derbito-145539", "text": "Словенските треньори на ЦСКА и „Левски“ - Нестор Ел Маестро и Славиша Стоянович, взаимно се нарекоха „лукави“ преди вечното дерби. Най-големият мач в българския футбол е в събота от 17 часа на Националния стадион ще се ръководи от Ивайло Стоянов-Сватбата и ще се предава пряко по „Диема Спорт“. „Червени“ и „сини“ влизат в сблъсъка като лидери в класирането – двата гранда са с равни точки на първите две места, но „армейците“ са на върха заради по-добрата голова разлика. Според букмейкърите също ЦСКА има минимално предимство в мача. Двамата треньори се засипаха със суперлативи в коменарите си преди дербито, но все пак не липсваха и традиционните балкански закачки. Първо наставникът на „Левски“ Славиша Стоянович нарече Ел Маестро лукав. Часове по-късно пък треньорът на ЦСКА не му остана длъжен и на свой ред също го категоризира с този епитет. „Предстои ни най-сериозният тест досега, сподели Стоянович. - Предстоящите мачове ще ни дадат отговор на много въпроси, включително и на най-важния – какво ни е нивото в момента. Знам, че вечното дерби има много емоция, но искам играчите ми да останат максимално спокойни. Да са концентрирани и да не се поддават на провокации, както и на емоции от трибуните. Четох, че Ел Маестро ни е дал предимство преди мача. Той е лукав треньор, опитва се да прехвърли напрежението при нас“, заяви Стоянович. В подобен тон бе и коментарът на Ел Маестро, според когото силите преди мача са максимално изравнени. „Няма как да бъдем по-близо един до друг, това ще е дерби между първия и първия в класирането, защото точките са равни, а не между първия и втория. Славиша ме нарече лукав, но ще го приема като комплимент. За мен той е много умен, потаен и също лукав. Мачът с „Левски“ ще се реши в дребните детайли, шансовете са 50 на 50“, заяви Ел Маестро. В същото време „сини“ и „червени“ се опитаха да заобиколят забраната за продажба на билети в деня на мача. От „Герена“ съобщиха, че са закупили голямо количество билети и ще ги продават пред пред клубния стадион и в събота. Подобен ход направиха и от фенклуб Сектор „Г“, които предварително взеха голямо количество пропуски, които ще се раздават пред стадион „Българска армия“ в часовете преди мача. Остава отворен въпросът обаче дали ще има проблеми с полицията, тъй като законът категорично забранява подобна практика.", "date": "2018.09.28", "title": "Ел Маестро и Стоянович се закачат на „лукав“ преди дербито"}
{"url": "https://www.monitor.bg:443/bg/a/view/penev-chicho-venci-i-krusharski-rysjat-lafove-sled-jrebija-za-kupata-145538", "text": "Сериозни лафове чуха журналистите след жребия за осминафиналите на Купата на България. Както е ясно, ЦСКА извади късмет и ще домакинства на “Витоша” (Бистрица), а “Левски” ще има тежка визита на “Черно море” във Варна. Безспорно най-сериозна е задачата на носителя на купата „Славия”, който ще трябва да гостува на шампиона ”Лудогорец” в Разград. Победителите се излъчват само в един мач, а двубоите ще се играят на 30, 31 октомври и 1 ноември тази година. След жребия представителят на ЦСКА - Димитър Пенев, който е известен с „леката си ръка“, бе доволен от късмета, който е донесъл на „червените“. “Миналия път не ни се сбъдна желанието ми, но сега предчувствах, че ще сме в София. Заслужаваме да играем с този отбор, който вече 1-2 години е в “А” група. Както аз, така и клубът сме запознати с тях. Можеше да ни се падне и по-тежък жребий. Всички обаче трябва да сме скромни, тъй като министър-председтелят участва в този отбор. Може да стане някаква грешка”, коментира с усмивка Чичо Митко. В шеговит тон бе и изказването на президента на „Славия“ Венци Стефанов, въпреки че тимът му изтегли възможно най-тежкия съперник. \"Жребий като жребий. Изтегли ме момчето. Не може да разчиташ само на леки противници. Тежък жребий, може би срещу най-силния отбор в България. Фактът, че играеш срещу “Лудогорец” е проблем. Дали си домакин, дали си гост, няма толкова значение. Силен отбор са, силни футболисти имат, но ние не сме се предали. Може да ги изненадаме. Дайте без бакалски сметки“, сподели Стефанов. Безспорно черешката на тортата обаче сложи босът на „Локо“ (Пд) Христо Крушарски, чийто отбор ще гостува на „Дунав“. \"Ще си изкараме една седмица почивка в Русе, ще си хванем малко рибка на Дунава и ще се приберем в Пловдив\", заяви с усмивка президентът на „смърфовете“.", "date": "2018.09.28", "title": "Димитър Пенев, Чичо Венци и Крушарски ръсят лафове след жребия за купата"}
{"url": "https://www.monitor.bg:443/bg/a/view/90-ot-decata-veche-sa-deinstitucionalizirani-145540", "text": "90% от децата в институциите вече са изведени и са в други форми на подкрепа. Това каза социалният министър Бисер Петков по време на 10-годишнината от създаването на Центъра за обществена подкрепа „Св. София“ По думите на Петков вече нямало домове за деца с увреждания, всички подрастващи били изведени в различни форми на грижа. Процесът на деинституционализация трябва да приключи до 2025г. Такъв процес започнал и при пълнолетните. Междувременно през изминалата година над 22 000 деца със специални потребности учели в интегрирани детски градини и училища, каза заместник-министърът на образованието Деница Сачева. За 5 години Центърът за обществена подкрепа „Св. София“ спасил от изоставяне повече от 800 деца, а близо 200 били върнати в родните им семейства. Старата сграда, която се намира на територията на Центъра пък ще бъде реновирана с дарителски средства. Събрани били около 1.2 млн. лв. Част от нея се очаква да бъде готова до средата на 2019г. Там ще се помещава и Центърът за интегрирана социално-образователна услуга за деца с увреждания. С новата услуга се цели помощ при въвеждането и приобщаването им в яслата и детската градина. Грижата ще бъде предоставяна както почасово, така и дневно. Освен това там ще бъде разкрит и комплекс за ранно детско развитие, който ще предоставя професионална подкрепа за развитие и сигурна семейна среда за деца до 7 години. Там ще се провеждат и консултации на семейства още преди самото раждане. Развитието на приемната грижа също ще бъде включена в задачите на центъра. Първите приемни семейства бяха 8, а сега са над 2000, обясни Иванка Шаламанова от фондация „За нашите деца“.", "date": "2018.09.28", "title": " 90% от децата вече не били в домове на институциите"}
{"url": "https://www.monitor.bg:443/bg/a/view/svetovnoto-po-volejbol-za-jeni-po-kanalite-na-a1-145541", "text": "Спортните канали на А1 ще излъчват на живо всички мачове на женския ни национален отбор на световното първенство по волейбол в Япония. Нашите волейболистки, водени от селекционера Иван Петков, стартират в събота от 7.40 ч. срещу тима на Италия. Мачът ще бъде предаван директно по MAX Sport 2. На същата честота в неделя е и вторият двубой - с Куба, но от 10.10 ч. През следващата седмица има още 3 срещи и 2 от тях са пак по MAX Sport 2 - във вторник от 10.10 ч. с Турция и в сряда от 13.20 с Китай. Последната - срещу Канада е в четвъртък от 7.40 по MAX Sport 1. На световното от 29 септември до 20 октомври участват общо 24 отбора. Първите 4 от четирите групи продължават във втората фаза в 2 потока по 8. От тях първите 3 формират финалната шестица в 2 групи. За полуфинали се класират първите и вторите, които играят \"на кръст\" за определяне на финалистите. Новият световен шампион ще бъде определен на 20 октомври и мачът ще бъде излъчван пак по каналите на MAX Sport.", "date": "2018.09.28", "title": "Световното по волейбол за жени - по каналите на А1"}
{"url": "https://www.monitor.bg:443/bg/a/view/koloezdachnata-obikolka-okonchatelno-se-provali-145542", "text": "Колоездачната обиколка на България няма да се проведе тази година, обяви БТА. 67-ото издание на най-престижното състезание в един от най-популярните спортове у нас беше пренасрочено от началото на септември за периода 6-10 октомври, но ръководството на Българския колоездачен съюз (БКС) не успя да се справи с организацията и осигуряването на нужното финансиране, въпреки че е получило средства от Министерството на младежта и спорта миналия месец, твърди държавната информационна агенция. Още в края на август рекордьорът по победи в обиколката на България Ивайло Габровски (5 пъти) предупреди, че надпреварата е пред провал и че отлагането за октомври е несериозно. Той уточни, че доста отбори са подали заявки и са планирали участие и подобни промени ще се отразят зле и на отношенията с Международния колоездачен съюз (UCI), а може да последват и глоби. Според него причината е в липсата на средства, на стари дългове към съдии, състезатели - призьори от етапи и цялото състезание, институции, както и на непрофесионално отношение от страна на ръководството на БКС начело с председателя Евгений Димитров. Габровски разказа, че е започнала подписка за общо събрание, което да смени УС, да избере ново ръководство и поиска оставките на настоящето. БКС има стари задължения от минали години към етапни градове и затова редица кметове са отказали сега да приемат обиколката. Сред тях са тези на Шумен, Разград, Търговище, Габрово, Казанлък, Стара Загора и други. Организаторите така и не успяха да осигурят необходимия минимум още един етапен град, след като само София, Троян и Несебър са се съгласили да посрещнат обиколката. Така тя пропада за втори път в последните четири години. През 2014-а отборите бяха върнати от границата и още има претенденти за обезщетения. През миналия сезон пък на практика се проведоха две състезания - нещо като обиколки на Северна и на Южна България.", "date": "2018.09.28", "title": "Колоездачната обиколка окончателно се провали"}
{"url": "https://www.monitor.bg:443/bg/a/view/toti-praznuva-rojden-den-v-kolizeuma-145524", "text": "Бившият капитан на „Рома“ Франческо Тоти отпразнува 42-рия си рожден ден и като римски император, и като римски гладиатор. Защото мощният купон по повод годишнината бе спретнат в Колизеума на Вечния град, където в четвъртък вечерта един от най-добрите футболисти на Италия за всички времена бе посрещнат от хиляди фенове като истински самодържец. По време на тържеството той обаче представи автобиографичната си книга „Един капитан“, с която пък предизвика страхотен скандал и „резна“ първата шефска глава в прочутия римски клуб. Става дума за Франко Балдини - досегашния изпълнителен директор на „Рома“ и дясна ръка на президента на клуба Джеймс Палота. Балдини подаде оставка веднага след като научи за нелициприятните твърдения по негов адрес в автобиографията на Тоти. Ами извечната звезда на „джалоросите“ го нарочва в прав текст за главен виновник за прекъсването на футболната му кариера преди няколко години. И не само това – капитанът на „Рома“ цитира в книгата си прилагателни изцепки на Балдини като „мързелив“, „самонадеян“ и „вреден“ и пред самия него, и пред други хора. Научавайки за оставката на изпълнителния директор, Франческо Тоти пожела насред Колизеума книгата му да не предизвиква падането на други глави. В същото време той обяви, че няма нищо против да се кандидатира за президент на „Рома“. Стига обаче да се намери някой, който да купи клуба от сегашния му собственик и върховен шеф – италиано-американеца от Бостън Джеймс Палота.", "date": "2018.09.28", "title": "Тоти празнува рожден ден в Колизеума"}
{"url": "https://www.monitor.bg:443/bg/a/view/dara-ni-predstavja-na-evrovizija-145521", "text": "Любимката на тийнейджърите Дарина Йотова-Дара ще брани честта ни пред феновете на „Евровизия“. Българското подразделение на международния фен клуб на конкурса – OGAE-България избра изпълнителката на „К`во не чу“ за наш представител на тазгодишното състезаниe. За мястото 20-годишната красавица се пребори с глас и талант със сериозна конкуренция. Сред останалите 13 претенденти за място в състезанието бяха Любо Киров с песента „Още от теб“, Поли Генова с „Г-н Президент“, Гери-Никол с „Над закона“ и поп-фолк дивата Преслава с „Не се изтриваш“. Музикалната надпревара с фаворити на феновете от страните-участнички в „Евровизия“ се провежда вече 33 години. Дара ще застане ,срещу представители на още 29 държави В списъка с конкуренти на отличничката на X Factor влизат познати имена от „Евровизия“ като Eleni Foureira, Marco Mengoni, Michalis Hatzigiannis, Cleo, Salvador Sobral, Lea Sirk, Joci Pápai и Franka Batelić. Големият победителят ще бъде избран от членовете на клуба, а кой е той ще стане ясно на 27 октомври. Домакин на изданието е Австралия, тъй като през 2016 година техен представител - певицата Dami Im триумфира с песента си Fighting For Love. Междувременно армията от почитатели на Дара остана разочарована раздялата й с поета Константин Трендафилов, станал известен с алтер егото си Папи Ханс. Двамата не са заедно повече от месец, но са запазили добрия тон в отношенията си. Това сподели самата тя пред последователите си в социалните мрежи. „Може да сте ни видели някъде заедно миналата седмица, може да ни видите заедно и след излизането му от Къщата. Няма драма - само любов. Обичам те, стискам ти палци, успех!“, изповяда се в Инстаграм тя, след като Трендафилов прекрачи прага на „ВИП Брадър“. Припомняме, че искрата между певицата и авторът на стихосбирката „За кого се сещаш, когато се сещаш за някого?“ пламна по време на участието им в риалити формата „Черешката на тортата“.", "date": "2018.09.28", "title": "Дара ни представя на „Евровизия“"}
{"url": "https://www.monitor.bg:443/bg/a/view/obirdjiite-na-bankomata-v-stara-zagora-vlezli-v-bylgarija-predi-tri-dni-145523", "text": "Трима души са задържани за обира на банкомата в старозагорския квартал „Железник“ рано сутринта на 27 септември. Белезниците били щракнати от пловдивски полицаи край паметника Скобелева майка следобяд на същия ден, съобщи министърът на вътрешните работи Младен Маринов. И тримата са молдовски гражданини, които влезли у нас през Дунав мост два дни преди удара в Града на липите. Използван е лек автомобил с българска регистрация, чийто собственик е в процес на уточняване. Колата не е обявена за открадната. Задържането е станало в хода на съвместна акция на областните дирекции на МВР в Стара Загора и Пловдив съвместно с главна дирекция „Национална полиция“ и под надзора на старозагорската окръжна прокуратура. В момента чужденците са  със 72-часово задържане, очаква се в понеделник от прокуратурата да поискат постоянното им оставяне зад решетките. По думите на министър Маринов същата група е осъществила взривяването на банкомат в Казанлък на 20 август, когато бяха задигнати 70 000 лв.От автомобила на молдовците са иззети  около 60 000 лв , част от парите са били вече обменени в евро, уточни окръжният прокурор Дичо Атанасов. При атакуването на АТМ-то е използван ацетиленов газ, пренесен във вътрешна автомобилна гума, който при запалването си  буквално отнесъл стъклената витрина на магазина от търговската верига, където е бил  поставен банкоматът. Това е втората молдовска група, задържана за идентични нападения, първата е действала в Пловдив, нейно дело е било нападението в жк Тракия на 11 юли. Тогава беше задържан молдовският гражданин Евгений Неделев, който и в момента е в ареста.Там обаче бил използван пропан-бутан, а не ацетилен. Предполага се, че новата групичка е имала солидна местна логистика при избора на обектите си. Добре информирани източници съобщиха, че в ареста са 24-годишният Василе Морару, с две години по-младият Дионисий Коджухару и 30-годишният Александър Хаджи , който има зад гърба си вече три присъди. Министър Маринов съобщи, че се извършва проверка дали и в по кое време молдовците са участвали в сходни престъпни действия на територията на други страни от ЕС.И тримата по негови сведения са имали армейска подготовка. Ако събраните доказателства издържат пред съда чужденците ги очаква до 10 години престой в килиите. По рано в петък министър Младен Маринов и новият министър на регионалното развитие благоустройството Петя Аврамова взеха участие в церемония по откриване обновената сграда на пожарната в Нова Загора. Сградата бе санирана по проект на общината в партньорство с ГД „ПБЗН“ по ОП „Региони в растеж“ 2014-2020 , като общата стойност на строителството е 147 544,08 лева, от които 121 670,44 лева са европейско финансиране, 21 471,25 лева са предоставени от държавата, на 4 403,19 лева са от приходите на местната хазна.  ", "date": "2018.09.28", "title": "Обирджиите на банкомата в Стара Загора влезли в България преди три дни"}
{"url": "https://www.monitor.bg:443/bg/a/view/razlojen-trup-izpluva-vyv-vodoem-kraj-haskovo-145526", "text": "Разложен труп на мъж е намерен тази сутрин в язовир “Сивата вода” край Хасково, потвърдиха от полицията. Зловещата находка се е подавала на повърхността на водата на няколко метра от брега на водоема. Тялото било забелязано от спортуващи, които правят сутрешния си крос. Сигналът на спешния телефон 112 е подаден около 8 часа. На място са пристигнали полицаи и пожарникари, които извадили трупа.  Безжизненото тяло е изпратено за аутопсия и установяване на самоличността му. По предварителна и неофициална информация тялото е на възрастен мъж, който изчезна преди седмица в хасковския кв. „Орфей“.    ", "date": "2018.09.28", "title": "Разложен труп изплува във водоем край Хасково"}
{"url": "https://www.monitor.bg:443/bg/a/view/sydyt-osvobodi-ot-aresta-zadyrjanite-po-sluchaja-s-jurnalista-dimityr-vyrbanov-145528", "text": "Районният съд във Велико Търново освободи от ареста двамата задържани за нападението над журналиста от „Господари на ефира” Димитър Върбанов. Това се случи, след като прокуратурата сама се отказа от искането си за налагане на каквато и да е мярка за неотклонение над задържаните. Според говорителя на районната прокуратура Таня Катрева щели да се разгледат отново доказателствата и можело да има друг привлечен като обвиняем по случая. Двамата мъже с инициали И.И. и П.С., съответно собственик на склад за хранителни стоки и негов служител, бяха задържани след подаден сигнал от журналиста Димитър Върбанов, че са го нападнали и са упражнили върху него физическо насилие, свързано с блъскане и хвърляне върху бетонова площадка. Инцидентът се случил в сряда около 17.00 ч. Потърпевшият бил приет в спешна помощ, където му е извършен преглед и е установено, че счупвания и опасност за живота и здравето му няма, но има комоцио. Заради това и двамата мъже, които по думите на Върбанов са участвали в посегателството срещу него, бяха задържани първо за 24, а след това и за 72 часа по обвинение за причиняване на лека  телесна повреда. Очакваше се районната прокуратура във Велико Търново днес да поиска налагане на най-тежката мярка за неотклонение „задържане под стража”. Вместо това обаче държавното обвинение изненадващо се отказа от искането си. Заседанието бе при закрити врати и журналисти в залата не бяха допуснати. Междувременно в интернет се появиха записи от охранителните камери на склада, в който според журналиста от „Господари на ефира” той е бил нападнат и бит. На отделните записи, които са около десетина на брой, се вижда разгорещеният разговор на журналиста с шефа на склада и двама от работниците му, вижда се как тримата бутат Върбанов към входната врата. Веднага след това камерите отвън показват как Върбанов при излизането си пада на земята и остава да лежи на една страна, докато операторът му го снима. От публикуваните в интернет записи не се вижда върху журналиста да е упражнено брутално физическо насилие и той да е бит или хвърлен върху площадката. Записите обаче тепърва трябва да се разглеждат и анализират от разследващите, за да се види дали върху тях няма интервенция и дали те не са изрязани или манипулирани. Според голяма част от потребителите на социалните мрежи журналистът не е бит, а сам е паднал на земята и е симулирал болка и страдания. Освен това те обвиняват разследващия репортер на „Господарите”, че е нарушил закона, като неправомерно е проникнал в чужда собственост без разрешението на собственика. Дали това е така обаче, ще станя ясно след като въпросните видеозаписи бъдат внимателно проверени и анализирани. Междувременно двамата задържани вече са категорични, че на свой ред ще си потърсят правата в съда и ще подадат сигнал срещу Димитър Върбанов за набеждаване и за престъпление срещу правосъдието. Скандалът с Димитър Върбанов се разрази, след като в новините по Нова телевизия беше обявено, че той е нападнат и бит, а самият репортер потвърди за това в профила си във Фейсбук. Според него нападението било извършено докато той извършвал проверка и снимал в склад за съхранение на хранителни продукти с изтекъл срок на годност, за които държавните институции били информирани от половин година. От направения запис от операторите и личния мобилен телефон на Върбанов, в склада той не е посрещнат добре. Дали обаче срещу него е извършено нападение и престъпление, предстои разследващите да се признесат след преглеждане на всички доказателства.  ", "date": "2018.09.28", "title": "Освободиха от ареста задържаните по случая с журналиста Димитър Върбанов"}
{"url": "https://www.monitor.bg:443/bg/a/view/bg-proizvoditelite-s-promocii-na-drehi-obuvki-i-chanti-145527", "text": "Модни дрехи и козметиката от охлюви са сред хитовете на шестото търговско изложение „Доверете се на българското”. То започна в петък в изложбената зала на столичния ЦУМ. Минипанаирът на родните производители е организиран от Българската търговско-промишлена палата. На него могат да се купят мед, козметични продукти, облекло, обувки, чанти и детски стоки на промоционални цени. Досегашните изложения винаги са се радвали на Медиен партньор на събитието е „Монитор“. Председателят на организацията Цветан Симеонов откри 13-то издание на минипанаира. „Купувачите могат да са сигурни, че купуват родна стока. 75% от изложителите са малки фирми, които могат да се срещнат само на такива събития. Посетителите на изложението могат да участват в ежедневни томболи с атрактивни награди. Но най-голямата награда за всички, които ще посетят изложението, е, че ще се запознаят със съвременни Всички изложители са се постарали да покажат нови колекции, посочи Симеонов. Родните производители и търговци коментираха, че искат по-строг контрол на вносните стоки. „Залагаме на качеството, но ниските доходи на българите ги карат да купуват евтините вноски стоки. Подобни изложения помагат на хора, предпочитащи българското, да не обикалят, а да знаят къде да го намерят”, коментира търговецът на дрехи Стоян Карастоянов. Хит на изложението е в които са комбинирани пет пчелни продукта – мед, цветен пчелен прашец, млечице, прополис и аниларнил. „Той отключва съпротивителните сили на организма да се справят с здравословния проблем, изпитано и изследвано от българското патентно ведомство. В продукта сме имитирали поведението на пчелите в кошера“, разказва пчеларят инж. Веселин Илиев. Цял гардероб на една закачалка предлага на изложението дизайнерския текстил на марката Rose and Pepper. Те изработват кърпи, шалове, парфове, бандани и чанти, а освен това обеци и колиета с български шевици и мотиви. На друг щанд може да закупите чанти и обувки от естествена кожа. За поредна година сериозен интерес предизвикват продуктите от зеолит. Това е камък, който се добива в района на Родопите и има изключителното свойство да пречиства организма. Производителите му се похвалиха, че освен за Европа вече Изложението с български стоки в ЦУМ ще продължи до 7 октомври. В него участват 40 фирми, декларирали, че представяните и продавани на щандовете стоки са направени у нас. Всеки ден за посетителите ще се тегли томбола с атрактивни награди, предоставени от изложителите. За фирмите по време на изложението са предвидени безплатни юридически консултации, уточняват организаторите.", "date": "2018.09.28", "title": "БГ производителите с промоции на дрехи, обувки и чанти"}
{"url": "https://www.monitor.bg:443/bg/a/view/unajted-se-razcepi-na-grupichki-145525", "text": "Конфликтът между мениджъра на “Манчестър Юнайтед” Жозе Моуриньо и халфа Пол Погба започва да има по-сериозни последици. Отборът вече е разцепен на групички, като отделните футболисти подкрепят различните страни в скандала, пише „Дейли Мейл“. Както е известно, от началото на сезона между Моуриньо и Погба има размяна на остри коментари по време на тренировките, след мачовете и дори през медиите. Всичко започна с желанието на френския национал да бъде продаден. След това Специалния се разсърди и отне на Пол Погба ролята на втори капитан на „Червените дяволи“. Според английските медии около Погба се оформя група от играчи, които се бунтуват срещу мениджъра. Първи в този кръг са се присъединили други двама френскоговорящи футболисти на “Манчестър Юнайтед” - Антони Марсиал и Ерик Баи. Нападателят бе критикуван публично от Моуриньо още по време на лятната подготовка и вече е твърд в искането си да напусне клуба, ако Специалния остане на поста си. Котдивоарецът пък загуби титулярното си място и вече получава все по-малко шансове за изява. Друг, който не получава възможности въпреки усилията си, е младият халф Андреас Перейра. Люк Шоу, Маркъс Рашфорд и Фил Джоунс също гравитират към тази група. Повечето от играчите са останали много разочаровани от поредните персонални критики, които Моуриньо отправи към свои футболисти след загубата с дузпи от „Дарби Каунти” в турнира за Купата на Лигата. Тогава Фил Джоунс изпусна осмата дузпа, а след мача Моуриньо заяви, че е е знаел, че отборът ще има неприятности, когато дойде реда на Джоунс и Баи. Същата вечер португалецът потвърди, че Погба вече няма да бъде втори капитан на отбора. Маркъс Рашфорд пък си навлякъл гнева на Моуриньо заради това, че не загрявал достатъчно пълноценно по време на срещата от Шампионската лига срещу “Йънг Бойс” миналата седмица. В събота „Манчестър Юнайтед” гостува на “Уест Хем“ в първия двубой от седмия кръг на Премиър лийг, като Моуриньо трябва да направи всичко възможно да върне отбора към победите след двата поредни неуспеха. В противен случай има всички шансове напрежението в клуба да бъде овладяно със смяна на мениджъра.", "date": "2018.09.28", "title": "„Юнайтед“ се разцепи на групички"}
{"url": "https://www.monitor.bg:443/bg/a/view/nad-6-9-mln-turisti-ot-drugi-strani-sa-posetili-bylgarija-145529", "text": "6 919 493 са туристическите посещения на чужденци в България за периода януари-август тази година. 5,9% е ръстът, който се отбелязва спрямо същия период на миналата година, сочат последните данни на Националния статистически институт (НСИ). През летните месеци юни, юли и август общият брой туристически посещения на чужденци у нас възлиза на 4 483 099, което е увеличение от 3,3 на сто в сравнение с периода юни-август 2017 г. Само през август тази година 1 654 126 чуждестранни туристи са избрали дестинация България, като отчетения ръст е от 2,8 на сто. Данните оправдават нашите очаквания за устойчив ръст на туризма. Изключително важно е чуждите туристи да остават доволни и да се връщат отново в България. Статистиката е и потвърждение на факта, че страната ни се утвърждава на международния пазар като конкурентна и разпознаваема дестинация за четири сезона, предлагаща качествен продукт, коментира министърът на туризма Николина Ангелкова. Класацията за входящ туризъм за осемте месеца на 2018 г. се оглавява от Румъния с 991 853 визити и 28,4 на сто увеличение спрямо същия период на миналата година. Втора позиция заема Гърция със 765 647 посещения, а на трето място се нарежда Германия, откъдето са дошли 640 424 туристи. През месеците юни-август отново в Топ 3 се нареждат Румъния, Германия и Гърция. Значителни ръстове се отбелязват на повечето от пазарите, включени в топ 50 на класацията, в сравнение с първите 8 месеца на 2017 г. Гостите от Великобритания са с 16,4% повече, от Украйна – 25,6 на сто увеличение, от Чехия се отбелязва 11,6 на сто ръст. От САЩ нарастването на туристите е с 12,1 на сто, а от Испания и Норвегия чуждестранните посещения нарастват съответно с 20,7% и 32%.", "date": "2018.09.28", "title": "Над 6,9 млн. туристи от други страни са посетили България"}
{"url": "https://www.monitor.bg:443/bg/a/view/ek-ni-naloji-sankcii-zaradi-fermata-v-boljarovo-145530", "text": "Във връзка с възпрепятстването на ветеринарните власти да ликвидират огнището на чума по дребните преживни животни в град Болярово и продължаващото разпространение на заболяването извън община Болярово, ЕК ще предприеме нови санкции срещу България. Изготвен е проект за изменение на действащо решение, според което ще бъде увеличена територията с наложените рестрикции, съобщиха от БАБХ. Вместо 7 погранични общини, санкциите ще обхванат целите Бургаска, Ямболска и Хасковска области. Според новите ограничения ще бъде забранено излизането на животни и добитата от тях продукция извън упоменатите области. Проекторешението ще мине на писмена процедура и се очаква да бъде публикувано от ЕК следващата седмица. От агенцията припомнят за нееднократните предупреждения за опасността за нови рестрикции, след като стопаните на стадото в Болярово Ана Петрова и съпругът й Тодор, заедно с техни съмишленици, повече от два месеца възпрепятстват ветеринарните власти да унищожат огнището на заразата във фермата, където бяха открити положителни проби за чума по дребните преживни животни. Междувременно 11 животни умряха, но това не бе доказано, добавят от БАБХ.", "date": "2018.09.28", "title": "ЕК ни наложи санкции заради фермата в Болярово"}
{"url": "https://www.monitor.bg:443/bg/a/view/dojivoten-zatvor-za-policaja-ubil-roditelite-si-145511", "text": "Доживотен затвор при първоначален специален режим е присъдата на бившия полицай Венцеслав Караджов, който бе признат за виновен от окръжния съд в Пловдив за двойното убийство на родителите си Божура и Цветан. „Невинен съм. Борбата продължава. Има и други инстанции”, само каза на излизане от съдебната зала подсъдимият. И ако за него произнасянето на присъдата от съдията докладчик Михаела Добрева започна с усмивка, то финалът на процеса приключи със сълзи. Съдът прие, че убийството е извършено предумишлено, с особена жестокост и с користна цел. Веднага щом чу, че мъжът й отива до края на живота си зад решетките, Каля Караджова изхвърча от съдебната зала разплакана. Тя отказа коментар, но адвокатката на съпруга й Зоя Тошкова заяви, че тази присъда е била очаквана. „Не съм изненадана от решението на тази първа инстанция. Семейството винаги се надява на нещо по-добро, но ние с Венцеслав бяхме готови. Присъдата не ни изненада”, каза Тошкова, която уточни, че задължително ще обжалва в законовия 15-дневен срок. Причината да обжалва е, че няма нито едно пряко доказателство срещу клиента й. Оръжието на убийствата изобщо не е открито. Божура и Цветан Караджови са били застреляни на 15 май 2016г. в дома си на ул. „София” в Пловдив. Двамата живеели много бедно до ж.п. линията и имали от години имотни спорове с единствения си син. И те, и той, многократно се жалвали в полицията. Дни преди двойното убийство Венцеслав и Каля загубили едно от делата срещу Божура и Цветан за имота на ул. „София”. Причината за кавгите между млади и стари била двуетажната къща, в която за кратко живеели подсъдимият и семейството му. Тя и земята под нея по документи се водели на бащата Цветан, въпреки че Венцеслав и Каля твърдят, че те са дали парите за имота. Средствата спечелили по време на гурбет в Англия. Венцеслав Караджов бе арестуван на 17 май 2016г. и обвинен за двойното убийство. Божура и Цветан били застреляни общо с 8 куршума. Според обвинението подсъдимият отишъл два дни по-рано с пистолет в дома на родителите си. Наблюдавал известно време поведението им и отвън, през прозореца, прострелял с два изстрела майка си Божура Караджова. След това с щанга счупил стъклото на входната врата. С трети изстрел прострелял в главата баща си Цветан Караджов. Влязъл в жилището и стрелял още няколко пъти в телата на родителите си, за да е сигурен, че са мъртви и напуснал имота. Телата им били открити два дни по-късно от съседка, която си купувала пресни яйца от тях. От ареста си до момента синът на убитите твърди, че няма нищо общо със смъртта им. Тази теза бе основната в пледоарията на неговия защитник Зоя Тошкова, която е пледирала 9 часа и половина в съдебна зала – истински рекорд за пловдивския окръжен съд. В деня преди произнасянето на присъдата делото е продължило половин час след полунощ.", "date": "2018.09.28", "title": "Доживотен затвор за Караджов, предумишлено убил родителите си (СНИМКИ, ВИДЕО)"}
{"url": "https://www.monitor.bg:443/bg/a/view/myj-se-zarazi-hepatita-na-plyhovete-145514", "text": "Жител на Хонконг бе диагностициран с такъв вариант на хепатит Е, който досега се е наблюдавал само при плъховете. Това са установили учени от Хонконгския университет, предаде Франс прес. В свое изследване специалистите обясняват, че са доказали за първи път в света, че вирусът на хепатит при плъховете може да зарази и хората и да предизвика клинична инфекция. Досега нямаше никакво доказателство, че болестта може да се предава от плъх на човек, допълват учените в изявление. Хепатитът при плъховете е \"много далечен братовчед на човешките варианти на хепатит Е\", допълват специалистите. \"Откритието има огромно значение за общественото здраве\", се казва още в изявлението на учените. Болестта е била открита при 56-годишен пациент, който е бил подложен на трансплантация на черен дроб и чиито тестове показали, че органът не функционирал нормално. Според учените пациентът може да се е заразил от храни, които са били замърсени и заразени от екскременти на плъхове. Мъжът е живеел в район, в който имало признаци за наличието на много плъхове. Сега той се възстановява. Човешките варианти на болестта засягат 20 милиона души ежегодно по света. Хепатит Е се предава основно чрез заразена вода. Проблемът с плъховете в бившата британска колония Хонконг, върната на Китай през 1997 г., се влоши в последните месеци заради влажното и същевременно топло време. В миналото Хонконг преживя сериозни епидемии. През 2013 г. тежкият остър респираторен синдром отне живота на близо 300 души. В края на XIX век бубонната чума, предавана от плъхове, отне живота на хиляди хора в Хонконг и континентален Китай.  ", "date": "2018.09.28", "title": "Мъж се зарази с хепатита на плъховете"}
{"url": "https://www.monitor.bg:443/bg/a/view/germanec-5-godini-se-krie-v-sicilija-s-otvlecheno-momiche-za-seks-145512", "text": "Цели пет години германецът Бернард Хаазе си кътал необезпокояван за секс в южния сицилиански град Ликата по-малката от него с цели 39 години Мария Хенселман. Всички съседи ги мислели за баща и дъщеря, радвали им се дори и често им помагали с каквото намерят, смятайки мъжа за нещастен вдовец. Истината обаче била друга – петдесет и седем годишният сега Бернард отвлякъл преди 5 години тогава 13 годишната Мария от родния й град след запознанство в мрежата, обезчестил я и успял да я откара чак до Ликата с автомобила си. Полицията в Германия започнала усилено да търси момичето, но напразно, тъй като похитителят й успял да замаже всички следи. Но когато то навършило 18 години, успяло да избяга, завърнало се в Родината и изпяло Бернард пред силите за сигурност. Сега в Германия очакват с ярост екстрадирането на 57 годишния педофил и сексманиак – твърдят италиански медии.", "date": "2018.09.28", "title": "Германец 5 години се крие в Сицилия с отвлечено момиче за секс"}
{"url": "https://www.monitor.bg:443/bg/a/view/venecija-vyvejda-suh-rejim-za-turistite-145515", "text": "Градските власти във Венеция възнамеряват да въведат \"сух режим\" за туристите и да бъде забранено пренасянето на алкохол в чанти през вечерните часове, за да сe намали броят на пияните по улиците, съобщи агенция АНСА. Алкохолната забрана след 19 часа може да бъде въведена през октомври. Тя ще засегне хората, които носят в сакове и чанти алкохол и го консумират на улицата и се напиват. Преди време градската управа обяви плановете си за налагане на глоби за седене на земята или по стълбите, консумирането на храна по улиците и даже за карането на велосипеди във Венеция.", "date": "2018.09.28", "title": "Венеция въвежда сух режим за туристите"}
{"url": "https://www.monitor.bg:443/bg/a/view/ivo-dimchev-gotvi-selfi-koncert-145516", "text": "Артистът с широка палитра от таланти Иво Димчев ще направи „селфи концерт“ в София. 42-годишният пърформър, който спечели симпатиите дори на Роби Уилямс в британския Х Factor, ще изнесе шоу, на което посетителите ще могат да се снимат с него през цялото време. „Едно неповторимо изживяване с една неповторима певица. И всичко е Гомор в най-възвишения смисъл на думата“, обясни в социалните мрежи замисълът на спектакъла той. Концертът ще се проведе на 10 декември в столична галерия. Припомняме, че с участието си Х Factor в Англия Димчев обра овациите от журито и медиите. Изпълнението му го изстреля в листата с най-коментирани участници в риалити формата. На следващия етап от музикалната надпревара той ще изпълни песента си Icure. „Това е най - популярната ми песен, надявам се да им хареса. На музикантите на X Factor, с които репетирам, много им харесва. Но все пак журито решава.“, сподели наскоро пред „Монитор“ Димчев.", "date": "2018.09.28", "title": "Иво Димчев готви селфи концерт"}
{"url": "https://www.monitor.bg:443/bg/a/view/hustyn-protiv-publichen-dom-s-roboti-145520", "text": "Канадска компания, която иска да отвори \"бардак с роботи\" в Хюстън, се сблъска с неодобрението на градските власти и представители на граждани, съобщи АП. Кметът Силвестър Търнър заяви, че служителите му преглеждат разпоредбите, за да проверят дали такъв бизнес отговаря на изискванията за безопасност и обществено здравеопазване. Той каза, че няма намерение да се изявява като \"морална полиция\", но не иска в града да започва такъв бизнес. Канадската компания \"Кинки Ес долс\" обяви миналия месец, че ще открие \"бардак със секс кукли\" в Хюстън, след като от една година има подобен бизнес в Торонто. Инспектори установиха, че няма необходимите разрешителни за преустройството на сградата за потенциалния бардак.", "date": "2018.09.28", "title": "Хюстън против публичен дом с роботи"}
{"url": "https://www.monitor.bg:443/bg/a/view/fish-za-3-lv-specheli-25-737-80-leva-ot-6-ot-42-145513", "text": "Фиш с 2 комбинации за играта \"6 от 42\" в абонамент за 2 тиража на стойност 3 лв. донесе най-голямата печалба в тираж №77 на БСТ. С него паднаха 1 петица за 737,80 лв., както и 25 000 лева от \"Втори ТОТО шанс\" за тази игра. \"Втори шанс\" беше най-щедър и към играч от \"6 от 49\", който ще подкара спечелената кола \"Форд Фиеста\". Той е играл в Плевен с единичен абонаментен фиш за 2 тиража за 2,20 лева. Цените за тези автомобили започват от 25 000 лева. Двама любители на залозите - единият играл онлайн в Интернет, а другият от Плевен също прибират по 5000 лв. от \"Втори шанс\". След падането на джакпота от 7,11 млн. лева в тираж №76 в играта \"6 от 49\" натрупаната сума стигна 2 059 263,69 лева (с реинвестираните 2 млн.) и се очаква до неделя към тях да се прибавят поне още 65 000. В \"6 от 42\" има 595 349,92 лв. и ще дойдат още към 20 000, а в \"5/50 - 1/12 Зодиак\" чакат непроменящите се 3 млн. лева.  Числа - (2, 8, 12, 21, 28, 35); 6 - няма, 5 - 8 по 2469,30 лв., 4 - по 32,50 лв., 3 - по 3,20 лв.; ДЖАКПОТ: 2 059 263,69 лв.  Числа - (3, 6, 12, 30, 33, 39); 6 - няма, 5 - 13 по 737,80 лв., 4 - по 27,50 лв., 3 - по 2,90 лв.; ДЖАКПОТ: 595 349,92 лв.  I теглене - (4, 11, 15, 17, 28); 5 - няма, 4 - по 113,40 лв., 3 - по 6,00 лв.; II теглене - (18, 19, 25, 34, 35); 5 - няма, 4 - по 157,20 лв., 3 - по 6,60 лв.  Числа - (4, 12, 16, 27, 43); Зодия 11 - Водолей; 5+1 - няма, 5 - няма, 4+1 - 1 от 5000,00 лв., 4 - 2 по 500,00 лв., 3+1 - 17 по 100,00 лв., 3 - 194 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 4, 5); Цифри – (7, 9, 7); 3 - 1 от 18 994,50 лв., 2 - 524 по 36,30 лв.; ДЖАКПОТ: 0,00 лв. : Година 68, месец 09, дата 28, ден 4; I група - няма, II - няма, III - няма, IV - 4 по 53,40 лв., V - 8 по 26,70 лв., VI - 7 по 24,40 лв., VII - 17 по 12,60 лв., VIII - 34 по 5,00 лв., IX - 59 по 4,30 лв., X - по 4,50 лв., XI - по 1,80 лв., XII - по 1,40 лв., XIII - по 2,10 лв., XIV - по 1,10 лв., XV - по 1,00 лв.; ДЖАКПОТ: 8193,28 лв. \"Форд Фиеста\" 6/49       611469555     Плевен 5000 лв.             5/35      2934616620   Интернет 5000 лв.             5/35      108373879     Плевен", "date": "2018.09.28", "title": "Фиш за 3 лв. спечели 25 737,80 лева от \"6 от 42\""}
{"url": "https://www.monitor.bg:443/bg/a/view/tejka-katastrofa-predizvika-tapa-na-am-trakija-145519", "text": "Тежка катастрофа предизвика километрично задръстване на автомагистрала „Тракия” в петък следобед. Ударили са се ТИР и две леки коли. Инцидентът е станал на 90-ия километър в посока София, съобщи Нова телевизия. По информация на МВР е пострадала една жена, която е откарана в болница без опасност за живота. Тежкотоварният автомобил е спрял така, че е блокирал напълно активната и изпреварващата лента на аутобана. Движението се извършва само в аварийната.", "date": "2018.09.28", "title": "Тежка катастрофа предизвика тапа на АМ „Тракия”"}
{"url": "https://www.monitor.bg:443/bg/a/view/spipaha-nazoban-boljarin-da-shofira-145509", "text": "34-годишен шофьор от Велико Търново беше хванат да кара колата си в Търговище, дрогиран не с един, а с цели три вида дрога. В петък около 2.35 ч. полицейски патрул спира за проверка лек автомобил „Фолксваген Голф”, управляван от младия мъж. При направения тест за алкохол и наркотици, уредът отчел наличие на кокаин, амфетамин и метамфетамин. Мъжът е задържан в районното полицейско управление в Търговище. Срещу него е образувано бързо полицейско производство. Взета му е и допълнителна кръвна проба за химически лабораторен анализ.  ", "date": "2018.09.28", "title": "Спипаха дрогиран шофьор в Търговище"}
{"url": "https://www.monitor.bg:443/bg/a/view/djon-lenyn-haresal-samo-edna-pesen-na-pol-makkartni-145518", "text": "През целия си живот Джон Ленън похвалил само една песен на Пол Маккартни - \"Here, There and Anywhere\", включена в албума на \"Бийтълс\" \"Revolver\", заяви сър Пол в американското телевизионно предаване \"60 минути\".  \"Това наистина е една хубава песен, Пол, казал Ленън. Много ми харесва!\". Маккартни призна пред камерите, че когато са били в \"Бийтълс\", двамата с Джон били конкуренти. Но Ленън се отдавал на похвали към съперника си само в не много трезво състояние.", "date": "2018.09.28", "title": "Джон Ленън харесал само една песен на Пол Маккартни"}
{"url": "https://www.monitor.bg:443/bg/a/view/trima-vladici-osvetiha-nov-selski-hram-145503", "text": "Трима митрополити - старозагорският Киприан, пловдивският Николай и западно и средноевропейският Антоний, осветиха новата църква „Свети Николай Мирликийски“ в гълъбовското село Мъдрец. В служението се включи и знеполският епископ Арсений, който е викарен епископ на пловдивската митрополия. Храмът се изгражда от 4 години с дарения от миряните, които са набрали близо 600 000 лв. Сред основните ктитори са проф. д-р на т.н. инж. Николай Михайлов, председател на управителния съвет при фондация „Трейс за хората“ и преподавател в УАСАГ и Мина Николова, президент на националната волейболна лига. Над 100 000 лв. е струвало направата на олтара и  оборудването с църковна утвар. За иконописец  от настоятелството поканили  старозагорската художничка Зорница Иванова. В селото, където живеят над 800 души има още един храм, „Свети арахангел Михаил“, издигнат през далечната 1876 година, в неговото изграждане е участвал прадядото на проф. Михайлов- дядо Михал, чийто баща Стоян е бил съратник на  Васил Левски за основаването на местните революционни комитети. Проектът за еднокорабната базилика с камбанария е дарение от  арх. Константин Косев, който е ръководител на екипа, проектирал столичната метростанция №19 . Първата копка на новата черква беше направена от предходния старозагорски митрополит Галактион на 19 май 2015 г., първата служба в храма беше т.г.на 9 май , когато митрополит Киприан отслужи благодарствен молебен. Няколко месеца по рано, на 3 декември 2017 г.там е била пренесена и камбаната от старата черква, която е била отлята през 1891 година. На финала на тържеството митрополит Киприан връчи на всички дарители специални грамоти, а имената им бяха вписани в дарителската книга, която ще се съхранява в олтара на черквата. За пръв път от десетилетия в този храм бе поставена икона на свети Тривелий (хан Тервел), специално решение е било взето за това Епархийския съвет при старозагорската митрополия по повод 1 300 – годишнината от победата му над арабите край Константинопол.", "date": "2018.09.28", "title": "Трима владици осветиха нов селски храм"}
{"url": "https://www.monitor.bg:443/bg/a/view/dva-pyti-v-monitor-za-kysmet-145505", "text": "В личните отношение са рядкост два брака с един и същи човек. Моята история с „Монитор“ обаче е точно такава. Ако трябва да обобщя с едно изречение връзката ми с вестника, ще изглежда така - „Тръгнах си от него през 2001-ва и се върнах 2007-ма.“ И в двата случай издателят и главен редактор тогава Петьо Блъсков ми каза лаконично: „Взимай си химикалката и идвай.“ Как да откажеш на такава покана? Върнах се и не съжалявам, въпреки че месец по-късно Блъсков продаде „Монитор“ на Ирена Кръстева. Вече бях преживяла подобна ситуация с Петьо, когато се раздели с в. „24 часа“. Съвсем логично, смяната на собствеността е стресираща. Подобни драстични промени не се приемат лесно. Още повече, че Ирена Кръстева беше външен човек във вестникарския бизнес. Всички съмнения обаче се разпръснаха още при първия ми контакт с нея. Старателно се подготвих за тази среща. По това време бях главен редактор на лайфстайл списанието „Шоколад“, което излизаше със съботния „Монитор“. „Харесват ми нещата, които пишете, моето момиче“, бяха първите думи на Ирена и с лекота скъси дистанцията. Тя си беше направила труда да се запознае с изданието и изобщо с цялата работата. Не след дълго разбрах, че има ценната способност да преценява точно възможностите на всеки един от екипа. Талант е да успееш да извадиш максималното от хората, да знаеш силните и слабите им страни и да направиш така, че те да работят за теб успешно. Малко след идването си, Ирена Кръстева направи и доста смела стъпка, слагайки като ръководство на „Монитор“ трима отговорни редактори. Това бяхме Зоя Димитров, Ива Николова и аз. Впоследствие останахме двама с Тодор Варчев. Смятам, че за ситуацията тогава - преди десет години, това беше далновидно решение от нейна страна. Имахме ритуал всяка вечер да обсъждаме вестника, събитията, интересните хора и да ядем бонбони. В тази неформална среда с лекота се раждаха интересни идеи и като цяло беше много забавно. Споделям тези неща от кухнята на изданието, за да откроя уникалното умение на Ирена да общува. Малцина знаят най-важното – нейната съпричастност и вътрешна потребност да помага. Така дефицитни качества днес. Връщайки се назад в 20-годишната история на „Монитор“, си давам сметка, че вестникът оцеля въпреки кризите, превратностите и доста критичните моменти. Вестникарският бизнес днес е суров и е позагубил своя блясък. Читатели обаче има и докато те разгръщат страниците, усилията да създаваме „Монитор“ всеки ден си заслужават.", "date": "2018.09.28", "title": "Два пъти в „Монитор“ за късмет"}
{"url": "https://www.monitor.bg:443/bg/a/view/sydyt-ostavi-v-aresta-chetvornija-ubiec-ot-kaspichan-145504", "text": "Шуменският окръжен съд със свое определение взе мярка за неотклонение „задържане под стража“ на 63-годишния обвиняем за четворното убийство в Каспичан Петър П., съобщиха от съда. С това искането на Окръжната прокуратура в Шумен бе уважено, като съдът сподели аргументите на обвинението, че е налице обосновано предположение за авторството на четворното убийство, както и че има реална опасност Петър П. да се укрие и да извърши друго престъпление, тъй като за умишленото убийство на повече от едно лице, извършено по особено мъчителен за четирите жертви начин и с особена жестокост, се наказва с лишаване от свобода от 15 до 20 години, доживотен затвор или доживотен затвор без замяна. В съдебната зала обвиняемият за убийствата на 81-годишния Георги В., 70-годишната му съпруга Гуля В., 48-годишната им дъщеря им Славка и 46-годишния им син Веселин заяви: „Ако ме пуснат сега, в Каспичан ще ме убият. Домът ми е запечатан и няма къде да отида, нямам и пари за парична гаранция“. Определението на Шуменския окръжен съд, с което 63-годишният роднина на убитите бе задържан под стража, подлежи на обжалване пред Апелативния съд във Варна.", "date": "2018.09.28", "title": "Съдът остави в ареста четворния убиец от Каспичан"}
{"url": "https://www.monitor.bg:443/bg/a/view/dve-futbolni-klasiki-v-efira-na-max-sport-145502", "text": "Две от големите класически дербита на футболна Европа – \"Рома\" срещу \"Лацио\" и \"Реал\" (Мадрид) срещу \"Атлетико\" (Мадрид) са акцентът в уикенд програмата на спортните канали на А1. Отборът на \"Лацио\" излиза като фаворит в първото издание на \"Дерби дела Капитале\" за сезон 2018-2019 г. „Орлите” се намират на четвърто място във временното класиране след 4 успеха и 2 загуби. \"Рома\" пък стартира доста нестабилно и възпитаниците на Еузебио Ди Франческо са в средата на класирането с 2 победи, 2 равни двубоя и 2 поражения. Въпреки това историята на дербито е показвала многократно, че конкретната форма на тимовете не винаги е решаваща за крайния изход на двубоя. Статистиката категорично е на страната на „вълците”, които имат 64 победи срещу 45 за \"Лацио\" при 61 равни двубоя. Големият мач от „Стадио Олимпико” в Рим може да сe проследи пряко по MAX Sport 2 в събота от 16.00 ч. Освен сблъсъкa \"Лацио\" – \"Рома\", MAX Sport 2 ще излъчи и още 6 двубоя от VII кръг на Серия А. В събота от 19:00 часа е битката за върха във временното класиране между лидера \"Ювентус\" и състава на \"Наполи\", който заема втората позиция. От 21.30 ч. \"Интер\" ще се опита да продължи възходящата си линия на представяне в домакинството си срещу \"Каляри\". В неделя феновете на италианския футбол ще могат да проследят директно 4 сблъсъка. От 13.30 ч. \"Болоня\" посреща \"Удинезе\", от 16.00 е мачът \"Фиорентина\" – \"Аталанта\", от 19.00 - \"Парма\" – \"Емполи\", а неделният ден ще приключи с битката между \"Сасуоло\" и \"Милан\" от 21.30. Съботната програма на испанската La Liga също ще предложи много емоции на футболните фенове. Първият двубой, който MAX Sport 1 ще излъчи пряко, е с начален час 14.00 и е между тимовете на \"Реал\" (Сосиедад) и \"Валенсия\". От 17.15 ч. \"Барселона\" ще се опита да се завърне на победния път при домакинството си на коравите баски от \"Атлетик\" (Билбао). Вечерта ще завърши подобаващо с голямото дерби на Мадрид между \"Реал\" и \"Атлетико\". В междинния кръг в сряда Кралския клуб записа първата си загуба за сезона в Примера дивисион, като тя беше повече от шокираща – категорично 0:3 от \"Севиля\" на „Рамон Санчес Писхуан”. \"Атлетико\" от своя страна, намира добрата си форма и ще излезе със самочувствие на „Сантяго Бернабеу”. Двата отбора вече играха веднъж през настоящата кампания, като „дюшекчиите” се наложиха с 4:2 след продължения в мача за Суперкупата на Европа. Дербито на Мадрид между \"Реал\" и \"Атлетико\" ще може да се проследи пряко по MAX Sport 1 в събота от 21.45 ч.", "date": "2018.09.28", "title": "Две футболни класики в ефира на MAX Sport"}
{"url": "https://www.monitor.bg:443/bg/a/view/promenjat-plana-za-upravlenie-na-vitosha-145507", "text": "Планът за управление на природен парк „Витоша“, както и Законът за горите ще бъдат промени. Това обяви вицепремиерът Валери Симеонов, който заедно с министъра на екологията Нено Димов и шефа на Столичния общински съвет Елен Герджиков провериха състоянието на лифтовете на Витоша. „За пореден път се убедихме, че тези съоръжения плачат за смяна и съвременно „зелено“ робство България не трябва да допуска, имам предвид непрекъснатите пречки, които се създават за най-елементарни действия за обслужване на обществото“, каза Симеонов. Той е категоричен, че с подмяната на съоръженията софиянци ще могат да се наслаждават на красотите на планината. Той заяви, че драгалевския лифтът е едно от най-старите действащи съоръжения и е сред реликвите на Балканите и Европа. Министър Димов отбеляза, че действащия план на природния парк не позволява да бъде направена, каквато и да е промяна на съоръженията. „Конкретната промяна, която искаме е от забранено строителството да стане разрешено. Ние трябва да разрешим това да е възможно“, заяви Димов. От своя страна Елен Герджиков обяви, че за Столичната община е изключително важно да има достъп до планината. От „Витоша ски“, които стопанисват съоръженията, са категорични, че зле направеното законодателство, блокира подмяната им. „На Витоша трябва да се случи нещо, иначе няма да има никакъв екологичен транспорт. В момента в двете части - в зоната на хижа „Алеко“ и около Златни мостове, през събота и неделя излизат около 5000 автомобила. Може да си представите какъв природен парк е това, когато 5000 автомобила бълват газове. Зимата е по същия начин“, каза директорът на „Витоша ски“. Във Витоша в момента има над 22-километрова мрежа от лифтове и ски влекове. От четирите лифта в планината, чиито начални станции са близо до града - Драгалевски, Симеоновски, Романски и Княжевски, работят само първите два, и то само в събота и неделя.", "date": "2018.09.28", "title": "Променят плана за управление на Витоша"}
{"url": "https://www.monitor.bg:443/bg/a/view/opravdaha-podsydim-po-delo-za-vzriv-na-gaz-145508", "text": "Подсъдим по дело за взрив на газ, причинил смърт на малолетно момче, беше оправдан от апелативния съд във Велико Търново. Подсъдимият Стефан С. е главен инженер в газово дружество в Севлиево. Обвинението срещу него бе затова, че на 8 март 2014 г. поради немарливо изпълнение на служебните си задължения, представляващи повишен източник на потенциална опасност, не отстранил възникнал теч на природен газ край жилището на 11-годишния Анатоли С. В резултат на това около 22,00 ч. избухна взрив, който убил момчето и причинил средна телесна повреда на 16-годишната му сестра. Според държавното обвинение инженерът газовик нарушил няколко наредби и правила, заради което му е повдигнато обвинение. Според апелативния съд обаче подсъдимият не е извършил нарушенията, за които е обвинен. Това е втората оправдателна присъда, която инженерът получава, след като преди няколко месеца окръжният съд в Габрово също го призна за невинен. Сега последната инстанция, пред която присъдата може да бъде обжалвана и протестирана, е Върховният касационен съд.        ", "date": "2018.09.28", "title": "Оправдаха подсъдим  по дело за взрив на газ"}
{"url": "https://www.monitor.bg:443/bg/a/view/zatvor-za-nepravilno-izhvyrlen-bokluk-v-shvejcarija-145500", "text": "Жител на швейцарския град Бил ще трябва да влезе в затвора заради неправилно изхвърлен боклук, пише местното издание „20 минути“. През ноември миналата година 33-годишният нарушител на закона изхвърлил боклука си в немаркиран чувал в неправилния за целта ден. Със случая сериозно се захванал отговорния за квартала „детектив по боклука“, каквито има на щат в местната община. Детективът провел вещо разследване и установил кой е бил „злосторникът“. В резултат на това на мъжа била наложена глоба в размер от 150 франка. Нарушителят обаче не си направил труда да я плати и затова случаят бил прехвърлен на „второ ниво“ - два дни затвор. Засега обаче местните власти не могат да установят местонахождението на „престъпника“.", "date": "2018.09.28", "title": "Затвор за неправилно изхвърлен боклук в Швейцария"}
{"url": "https://www.monitor.bg:443/bg/a/view/italianskoto-pravitelstvo-zashlevi-es-145510", "text": "Късно в четвъртък вечерта италианското правителство гласува бюджетният дефицит към Брутния вътрешен продукт през следващите три години да бъде 2,4%. Така коалиционните партньори в кабинета – движението „Пет звезди“ и партията „Лига“ ще осигурят пари, за да финансират скъпите си предизборни обещания – въвеждането на възнаграждение за коренните италианци от 720 евро при загуба на работа, на плосък данък от 15% за малките и средни предприятие, намаляване на пенсионната възраст на 62 г. и др. В същото време с хода си кабинетът нарушава както може би никоя страна – членка на ЕС досега неговите финансови правила, според които бюджетният дефицит от БВП би трябвало да бъде максимум – 3%. Членовете на кабинета и депутатите от двете формации отпразнуваха като голяма победа решението на кабинета с веселби и възторжени митинги. Още повече, че първоначалните намерения на „Пет звезди“ и на „Лига“ бе бюджетният дефицит да бъде 1,6 – 18% към БВП при това само за следващата 2019 г., а не до 2022 г. Оказа се обаче, че така парите няма да стигнат до никъде и съответно бе решено да се харчи доста повече – нещо, с което бе несъгласен и примирилия се в последствие финансов министър Джовани Триа. Опозицията пък в лицето на лявоцентристката Демократическа партия разкритикува остро правителственото решение, подчертавайки, че то ще вкара италианците в непосилен дълг от 100 млрд евро за 100 години напред. Доколкото до сериозните икономически анализатори в Рим и Милано, то те видяха в одобреното увеличение на бюджетния дефицит сериозен шамар за ЕС и предрекоха тепърва тежки санкции за Италия. Първи от Брюксел реагира еврокомисарят по икономическите и фенонсовите въпроси Пиер Московиси, който заяви, че всяко похарчено от Италия в повече евро е за сметка на нейната социална политика. В същото време решението на кабинета на Джузепе Конте бе посрещнато на нож от финансовите пазари, като вътрешните лихви по кредитите надскочиха веднага 3 на сто, а котировките на борсата в Милано се сринаха надолу с 4%. Увеличи се неблагоприятно за страната и и т.нар. СПРЕД или разликата между цената на германските ценни книжа и италианските.", "date": "2018.09.28", "title": "Италианското правителство зашлеви ЕС"}
{"url": "https://www.monitor.bg:443/bg/a/view/erdogan-poiska-ot-germanija-ekstradicijata-na-69-turci-145506", "text": "Турското правителство е призовало екстрадицията на критично настроения журналист Джан Дюндар и други 68 заподозрени в тероризъм от Германия да съвпадне с посещението на президента Реджеп Тайип Ердоган в Берлин, според турски вестник, цитиран от ДПА. Анкара е предоставила на Германия \"списък с терористи\", посочва проправителственият в. \"Йени асър\". Турция \"спешно\" иска екстрадицията на 69 души, посочва всекидневникът, добавяйки, че списъкът включва също адресите на заподозрените и снимки, на които се вижда как влизат и излизат от апартаментите си в Германия. Все още няма реакция от германска страна. Дюндар, бивш главен редактор на светския и критичен към правителството в. \"Джумхуриет\", беше осъден по обвинения в разкриване на държавни тайни. Той живее в изгнание в Германия от 2016 г. Дюндар трябваше да присъства на съвместната пресконференция на германския канцлер Ангела Меркел и президента Ердоган, но написа в своя информационен портал, че няма да отиде. Акредитирането на Дюндар, за когото турските власти са издали заповед за арест, и намерението му да зададе въпрос на Ердоган станаха повод за дипломатическо напрежение. Турската делегация възразила срещу акредитирането на Дюндар, а германската страна отказвала да отстъпи. На германските власти дори било заявено, че ако журналистът присъства, Ердоган би могъл да отмени конференцията за медиите, сочат информации. \"Йени асър\" посочва, че списъкът с 69-те лица, чиято екстрадиция иска Анкара, включва също известни учени, както и заподозрени във връзка с опита за преврат през 2016 г., в това число и Адил Йоксюз, смятан за ръководител на неуспешния пуч. През юни Турция поиска от Германия информация за местонахождението на Йоксюз, за когото се предполага, че е близък сътрудник на проповедника Фетхуллах Гюлен, когото Анкара обвинява за опита за преврат.", "date": "2018.09.28", "title": "Ердоган поиска от Германия екстрадицията на 69 турци "}
{"url": "https://www.monitor.bg:443/bg/a/view/zabavno-e-i-v-seriozen-vestnik-145499", "text": "В „Монитор\" съм през последните 7 г. от 27-те ми години работа като журналист. Дойдох след залеза на суперзабавния, макар и с „черни“ новини вестник „Нощен Труд“. Мислех си, че в сериозното издание ще ми е скучно, но не се оказа така. Подозирах, че няма да има щуротии и веселби, на каквито бях свикнала, но времето ме опроверга и ми показа, че всичко зависи от хората, т.е. от екипа, който според мен е страхотен. Като едно малко, сплотено и весело семейство. На моменти с италиански дух – викаме, викаме, но си се обичаме. И като няма пренавиване на пружините, работата върви гладко и безпроблемно. Сериозно, не усещам как лети времето, защото всеки ден е различен. Обожавам края на деня, когато вече сме си предали материалите, но все още е рано да си ходим. Тогава наред с поглеждането с едно око към информационния поток да не стане нещо, започва своеобразна весела „седянка“. На нея правим преглед на клюкарския информационен поток, който не е за публикуване, а за вътрешно ползване – кой, какво, къде и кога. Отнася се за всички хора в държавата. Обменяме информация какво сме научили под сурдинка, да се знае и помни. Коментираме. Разказваме си забавни спомени и случки. Някои дори ги изиграваме. Случвало се е понякога така да се отплесна, че да забравя, че е дошло време да си тръгна от редакцията.", "date": "2018.09.28", "title": "Забавно е и в сериозен вестник "}
{"url": "https://www.monitor.bg:443/bg/a/view/bydeshtite-injeneri-shte-uchat-visshe-bez-pari-145490", "text": "Бъдещите инженери в някои технически специалности да учат без пари или пък държавата да им дава трета стипендия, която да им покрива таксата за обучение. Това са част от промените, които се обсъждат в Закона за висшето образование, съобщи в Пловдив министърът на образованието Красимир Вълчев. Той присъства на откриването на учебната година в ПУ „П. Хилендарски”. „Много по-голяма обществена загуба ще е, ако намалим приема в инженерните професионални направления. Дори да имаме излишък на инженери, това ще провокира инвестиции и в никакъв случай няма да бъде обществена загуба. Големият ни проблем е да насочим студенти към тези професионални направления, в които имаме най-голям недостиг. Правим го с приема и с предоставянето на втори стипендии”, каза министър Вълчев. По думите му през следващите десетилетия се очаква да има недостиг на специалисти в инженерно-техническите професионални направления. Това са секторите, които дават най-голяма добавена стойност за икономиката на страната. Затова и именно в инженерно-техническите специалности приемът не е бил намаляван. Не така стоят нещата с направления, като примерно икономика или психология. „В последните 3 години приемът в държавните висши училища е намален с 13 000 бройки. Приемът в професионалните направления, като „Управление и администрация” е намален с 60%, „Икономика” – с 50%, „Психология” – 50%. Затова в началото на юли висшите училища отчетоха висока запълняемост”, обясни Красимир Вълчев. Той уточни също, че и в момента има недостиг на специалисти по природни науки и по математика, което се чувства в системата на средното образование. „И този проблем ще се задълбочи”, прогнозира министърът. Именно заради това, при преструктурирането на приема в държавните вузове, не трябва да се засягат професионалните направления с очакван недостиг на пазара на труда, подчерта той. „Днес в системата на висшето образование влизат младежи, родени през 21-ви век, които ще бъдат на пазара на труда и през 2050-та година. Когато голяма част от специалностите, по които учат, ще са изчерпали съдържанието си. Затова говорим за допълване на микса от компетентности, които трябва да даде висшето образование”, каза още министърът на образованието. Приемът в частните вузове се изпълнява средно на 40% при заложени бройки в решението на МС от 8-9 000. Държавните висши училища изпълняват приема си на 92%. В бюджета за образование през 2019г. се предвиждат 400 милиона лева повече. С 25 милиона лева от тях ще се финансират дейности по интереси в средното образование. Основната част от тези милиони ще отидат за учителите, които са най-важният фактор в системата. Също догодина ще може да се помисли дали държавата да не осигури безплатни учебници за хлапетата, които ще учат по новата програма. В началото на тази учебна година родители на деветокласници се оплакаха, че новите учебници им излизат солено, а не могат да ги купят втора употреба, защото няма такива. Министър Вълчев уточни, че следващата седмица ще има среща с издателствата по повод високите цени на учебниците.", "date": "2018.09.28", "title": "Бъдещите инженери ще учат висше без пари "}
{"url": "https://www.monitor.bg:443/bg/a/view/gerb-i-bsp-v-poredn-sblysyk-gyrnevski-sravni-ninova-sys-zmija-145494", "text": "ГЕРБ и БСП влязоха в предния сблъсък от парламентарната трибуна. Тон зададе лидерът на БСП Корнелия Нинова, която се възползва, че началото на парламентарния контрол се предава на живо, за да прочете декларация от името на групата. В нея социалистите скочиха срещу здравната реформа, която се предлага от управляващите, ниските пенсии за възрастните, сделката за ЧЕЗ и повторния опит на Гинка Върбакова да купи българския клона на компанията, до концесията на летището в София. В отговор пък от ГЕРБ я обвинха в арогантност и наглост.  Нинова упрекна властта, че и сега не плащат осигуровките на пенсионерите и попита дали ще плащат и тези допълнителни 12 лева, който ще бъдат въведени като здравна застраховка, както предвижда един от вариантите за реформа в осигурителния модел. Наред с това тя обърна внимание на скока на ток, парно, вода и природен газ, което според Нинова щяло да се отрази на цената на хляба и други стоки, а пенсиите били все така ниски. По думите й пенсиите щели да се увеличат не с 300 лева, както обещавали патриоти, а с между 2- 5 лева догодина по швейцарското правило. Нинов упрекна управляващите, че не са започнали преговори с Газпром за намаляване на цената на синьото гориво. Относно Гинка Върбакова и желанието на нейната компания „Интерком България” да купи ЧЕЗ, Нинова посочи, че зад нея стоят други лица и БСП ще направи всичко истината да излезе наяве, като дори се зарече да направят това и пред европейските институции. Соцлидерката не отмина и концесията на летището в София, което било обект от националната сигурност и не би трябвало да се дава на концесия. Тя се обърна към депутатите от управляващата коалиция и най-вече към патриотите: „Къде сте уважаеми колеги в политиката. Защо мълчите.. Отговорът е прост – Защото сте във властта”. Накрая призова управляващите да не дават летището на концесия и ги обвини, че дори залагат капани с тази сделка. За пример тя даде факта, че при прекратяване на договора по вина на концесионера, държавата пак ще е длъжна да му плати. Накрая те се обърна към българите и ги призова да  се обединят и да сменят системата и този модел на разграбване. Разбира се отговорът на ГЕРБ не закъсня, въпреки  че Нинова побърза да излезе от залата и не изслуша колегите от ГЕРБ.  Спас Гърневски обвини социалистите, че за пореден път за проявили най-отличителната си черта – наглост и арогантност. По думите му от трибуната можело да се събере”поне едно канче с отрова от сериозно влечуго”, визирайки Нинова. Той припомни управлението на БКП, които са оставили държавата с ограбени фондове и външнотърговски дружества. „Г-жа Инпексова беше в поне 4 борда на такива дружества”, заяви Гърневски по адрес на Нинова заради участието й в приватизацията на „Техноимпекс”. Той избори и имената на няколко олигарски, които по думите му били спонсори на БСП. Сред тях са Бенчо Бенчев, Митьо Стайков и семейство Арабаджиеви, които имали несметни богатства и „позлатени кучета, които пазят двореца им в Сент Тропе”. Според Гърневски именно БСП са сценаристите на системата, която искат да сменят. Само че тя вече 10 години е сменена, а всички което обещало управляващите, било изпълнено. В аргумент той даде икономическия ръст, намаляването на външния дълг и по-големия излишък в хазната.", "date": "2018.09.28", "title": "ГЕРБ и БСП в пореден сблъсък, Гърневски сравни Нинова със змия"}
{"url": "https://www.monitor.bg:443/bg/a/view/jrebijat-za-kupata-lek-mach-za-cska-tejko-gostuvane-za-levski-145492", "text": "ЦСКА и Левски се разминаха за Купата на България. Тегленият жребий за 1/8-финалите отреди \"армейците\" да спорят с „Витоша“ (Бистрица). По-точно Димитър Пенев избра съперника на ЦСКА, като изтегли топката с името на \"тигрите\". Тимът на Нестор Ел Маестро ще бъде домакин в срещата. Друг от фаворитите за трофея „Левски“ ще има тежко гостуване на „Черно море“ на стадион \"Тича\". Друга интригуваща двойка на 1/8-финалите несъмнено е „Лудогорец“ - „Славия“. Актуалният носител на Купата на България ще гостува в Разград, където ще се определи кой измежду \"орлите\" и \"белите\" ще се класира на 1/4-финалите. Битката за Тракия също приковава вниманието. „Берое“ и „Ботев“ (Пловдив) ще спорят в Стара Загора, а както е известно, крайният победител се определя в един мач. При равенство в редовното време, се играят две продължения по 15 минути, а при продължаващо равенство и след края на продълженията, се изпълняват дузпи. Мачовете ще бъдат на 30, 31 октомври и 1 ноември 2018 г. Toчните дати и часове ще бъдат определени допълнително. ЦСКА - Витоша (Бистрица) Струмска слава (Радомир) - Черноморец (Балчик) Лудогорец – Славия Берое - Ботев (Пловдив) Черно море – Левски Локомотив (София) - Септември (София) Етър – Верея Дунав - Локомотив (Пловдив)", "date": "2018.09.28", "title": "Жребият за купата – лек мач за ЦСКА, тежко гостуване за „Левски“"}
{"url": "https://www.monitor.bg:443/bg/a/view/karakachanov-shte-izberem-naj-dobrata-oferta-za-iztrebitelite-145497", "text": "България ще се спре на най-добрата оферта за закупуване на изтребители и не може да се говори за лобизъм.  Това коментира вицпремиерът и военен министър Красимир Каракаванов в кулоарите на НС. Поводът пък е визитите на заместника му Атанас Запрянов в Швеция,  където ще има разговори и със SAAB, която произвежда  изтребители Грипен, както и тази в САЩ по-рано през август, от които пък искаме оферта за Ф-16 и Ф-18. Крайният срок за подаване на офертите изтича в понеделник, припомни той. „Аз лобирам за едно - за българската армия и за нейните бойни способности. За нищо друго не лобирам.”, каза Каракачанов и добави: Нямало как да се приеме поканата на една компания, а да се откаже на друга. Лобизъм би бил подборът на компании, според него. Аз съм лобирал и ще лобирам за това българската армия и въоръжените ни сили да получат най-доброто възможно решение, смята Каракачанов. Който отговори на изискванията, заложени в проекта и даде най-добра оферта за изтребители, той ще спечели. . До средата на декември би трябвало да е ясен победителя, но военният министър се надява да има и подобрени оферти.  Междувременно по време на парламентарния контрол Каракакачанов коментира и ремонта на самолетите СУ-25, за които бе подадена покана до две компании – руска и беларуска. В залата той обясни, че срокът за обратна оферта е бил до 10 септември. А към момента имало само едно предложение – от компанията, базирана в Беларус. Той поясни, че критерият ще бъде най-изгодната оферта, което пък включва най-ниската цена. Причината да изпратят покани само до две компании е, че само те са лицензирани да ремонтират старата руска техника. Родният Авионамс нямал такива способности, а получаването на лиценз би отнело поне 2 или 3 години. каза министърът. Той поясни, че се използва формата на рамково споразумение, тъй като иначе няма как да се сключи договор  за ремонт дори и да има пари за него. Каракачанов отрече упреците на БСП, че ще има посредническа фирма и уточни, че МО директно е пратило поканата до двете компании с предложение за участие. Именно затова той се усъмни, че левицата се опитва да лобира за една от компании – руската. Причината е, че имало разменени писма за намерения между Авионамс и компанията, така че подобни ремонти да се осъществяват и у нас. Той обаче увери, че преди да се стигне до това е нужен лиценз, а към момента Авионамс няма такава възможност. Самата компания не е ремонтирала такива самолети от 2001 година, а в момента прави ремонт  на хеликоптери Ми-17, което обаче е съвсем различно. В кулоарите на НС Каракачанов коментира и друга политическа тема - отменянето на закона за местното самоуправление, чийто съвносител е заместникът му в партията Искрен Веселинов.  \"Парламентът трябва да работи\", каза той и поясни, че оттеглянето от дневния ред на проекта не означавало оттеглянето му изобщо. \"Трябва да има диалог, не извиване на ръце\", смята Каракачанов и добави -  \"Стига сме си играли на управляващи и опозиция, от това страдат обикновените хора\".", "date": "2018.09.28", "title": "Каракачанов: Ще изберем най-добрата оферта за изтребителите"}
{"url": "https://www.monitor.bg:443/bg/a/view/pytnicheski-samolet-skochi-ot-pistata-v-okeana-145495", "text": "Пътнически самолет падна днес в лагуна на далечен остров от Тихия океан, но хората на борда на полупотъналата машина бяха спасени от местни жители, пристигнали с цяла флотилия малки лодки, предаде Франс прес. Боинг 737 на авиокомпания Еър Ниуджини се изтърколи от пистата за кацане на летището на микронезийския остров Уено и се озова в лагуната Чуук, където веднага започна да потъва и частично бе погълнат от водите. Минути по-късно местните жители се струпаха на местопроизшествието с лодчиците си, за да извадят от катастрофиралия самолет 35-те пътници и 12-те членове на екипажа. Според Еър Ниуджини - компания от Папуа-Нова Гвинея, боингът изпълнявал полети по линията между столицата Порт Морсби и Понпеи - главния остров от Микронезия, с междинно кацане на Уено. Компанията не съобщава причините за инцидента, но отбелязва, че прогнозата на синоптиците е била \"много лоша - с поройни дъждове и ограничена видимост\", допълва АФП.", "date": "2018.09.28", "title": "Пътнически самолет скочи от пистата в океана"}
{"url": "https://www.monitor.bg:443/bg/a/view/pol-makkartni-napisa-detska-knijka-145493", "text": "Рокаджията Пол Маккартни написа детска книжка. Четивото носи името \"Hey Grandude\" ( б. а. - „Хей Дядо пич“), а инициативата той поема по молба на едно от внучетата си. Аз попитах: „Какво?“ и си помислих, че това ми харесва. Оттогава ме наричат така“, обясни избора на заглавие във видео в Туитър Маккартни. Книжката с картинки разказва за дядо и четирите му внучета. Илюстрациите са дело на Катрин Дърст. Очаква се \"Hey Grandude\" да излезе на пазара през септември 2019 година. „Той ги нарича готини\" Те го обичат, с него се впускат в приключения, има някакво вълшебство в него“, допълни Маккартни. Междувременно бившият бийтъл се радва на успеха на 17-ия си солов албум - Egypt Station. Легендата на британската поп музика тръгна на кратко турне в Англия, за да го промотира.", "date": "2018.09.28", "title": "Пол Маккартни написа детска книжка"}
{"url": "https://www.monitor.bg:443/bg/a/view/sledjat-elektronno-paralelnija-iznos-na-lekarstva-145489", "text": "Паралелният износ на лекарства ще бъде следен по електронен път чрез електронната система на Изпълнителната агенция по лекарствата. Това решиха депутатите с промени в Закона за лекарствените продукти в хуманната медицина. Те отхвърлиха първоначалната идея, това да прави нов орган, наречен експертен съвет, който да бъде към Изпълнителната агенция по лекарствата. Според първоначалния вариант на проекта за промяна, той трябваше да вкарва в листа дефицитните лекарства, но народните представители го отхвърлиха. За да работи електронното проследяван на пътя на медикаментите фармацевтичните компании и вносителите, се задължават да подават периодично информация за лекарствата и как те се движат в аптеките и болниците. Фармацевтите в аптеките пък всеки ден ще трябва да подават електронно информация, ако има дефицитни лекарства , като ги опишат по име и производител, както и вносител. Депутатите се консолидираха около виждането, че дефицит е, когато има 65% по-малко от необходимите за месеца лекарства, изчислени на средномесечното потребление за предишните шест месеца. В такива случаи износ няма да се разрешава и медикаментът ще бъде вписван в нарочен забранителен списък, който ще се обновява постоянно. Промяната в закона предвижда още, производителите да имат задължително 10% резерв от всички лекарствени продукти, за да обезпечат нуждаещите се в случай на остър дефицит. Глобите са нарушения са 50 000 лева при първо и 100 000 лева при второ нарушение. Очаква се системата да бъде готова до четири месеца, каза депутатът от ГЕРБ и председател на здравната комисия д-р Даниела Дариткова.", "date": "2018.09.28", "title": "  Следят електронно паралелния износ на лекарства "}
{"url": "https://www.monitor.bg:443/bg/a/view/veselin-plachkov-se-vyrna-pri-mariana-popova-145496", "text": "Актьорът Веселин Плачков се завърна при любимата си – певицата Мариана Попова. Той напусна по собствено желание Къщата на „ВИП Брадър“, като обясни решението си с клаустрофобия. Страхът му от затворени пространства се прояви след като Големия брат го затвори в малка стая - „лудница“ с гримьора с поразяваща уста Валентин Кулагин и победителката в MasterChef Божана Кацарова. Феновете обаче смятат, че Весо е бил помолен да напусне, тъй като Валентин категорично заяви, че иначе той ще си тръгне. Кулагин към момента е най-колоритния участник в риалити формата и държи най-високия зрителски вот, поради което евентуалното му напускане би било крах за рейтинга на предаването. написа Мариана в социалните мрежи. Припомняме, че преди дни Плачков и Попова посрещнаха на бял свят дъщеричка. Момиченцето носи името Екатерина. Двамата вече възпитават по една наследница всеки. От предишния си брак звездата от „Дамасцена“ има дете Андрея, а Попова е майка на Мария-Магдалена. Веселин и Мариана се сгодиха през март и се очаква до края на годината да се разходят до олтара.", "date": "2018.09.28", "title": "Веселин Плачков се върна при Мариана Попова"}
{"url": "https://www.monitor.bg:443/bg/a/view/futbolna-vrata-zatisna-14-godishno-momche-145481", "text": "Футболна врата е паднала върху 14-годишен от кв. „Изток“ в Пазарджик, след като той се е провиснал на нея. Момчето е с тежки наранявания и с опасност за живота е настанен в местната областна държавна болница. Нещастният инцидент е станал на спортно съоръжение на площадка на ул. „Ангел Кънчев“, която се намира в пресечка на ул. „Княгиня Мария Луиза“. Там има обособен спортен комплекс с футболно игрище и уреди за фитнес. Именно на игрището ученикът е бил с приятели, когато е решил да се увисне на вратата и металното съоръжение го е захлупило, затискайки го тежко. Пострадалото момче е от ромския квартал „Изток“, а случилото се е една от причините комисар Рогачев да поиска спешна проверка на състоянието на всички площадки в областта. Площадката бе открита преди четири години.", "date": "2018.09.28", "title": "Футболна врата смаза 14-годишно момче, борят се за живота му"}
{"url": "https://www.monitor.bg:443/bg/a/view/dvama-mladeji-se-svariha-jivi-v-kafene-v-peterburg-145480", "text": "Безжизнените тела на двама младежи бяха открити в кафенето „Типичен Питер“ в Адмиралтейския район на Санкт Петербург, информира Фонтанка.ру. Останките на мъжете плували във вряла вода, бликнала от спукана водопроводна тръба. Агенцията уточнява, че кафенето се намирало в мазето на жилищен блок. Когато тръбата се спукала, младежите веднага напуснали заведението и излезли на улицата, но после решили да се върнат, за да вземат личните си вещи, разказват очевидци. Именно тогава врялата вода ги заляла, посочват медиите. Трагедията се разиграла към 3,30 часа сутринта в петък. В злощастната нощ единият от загиналите празнувал своя рожден ден, като за целта резервирал отделна зала с караоке в кафенето, съобщава тв каналът  78.ru, цитирайки администратора на заведението Руслан Мамонов. По думите му, в залата имало още една девойка и водещият на мероприятието, но те успели навреме да излязат и се спасили. В резултат на аварията в двора на кооперацията се образувала огромна яма, пълна с вода, в която пропаднали две леки коли. По случая е образувано наказателно дело за оказване на услуги, неотговарящи на изискванията за безопасност.", "date": "2018.09.28", "title": "Двама младежи се свариха живи в кафене в Петербург "}
{"url": "https://www.monitor.bg:443/bg/a/view/svetlana-gushterova-bojkotira-svetskite-sredi-145498", "text": "Плеймейтката Светлана Гущерова се оттегля от светските среди. Причината – русата изкусителка иска да е примерна съпруга и домакиня, защото „бракът е нещо свещено“. Тя е категорична, че подобен тип събития изобщо не й липсват. Ако преди съм мислела предимно за себе си, сега вече мисля за двама“, заяви пред сп. ОК! бившият еротичен модел. Припомняме, че Светлана вдигна две сватби с бизнесмена Християн Гущеров през юли. Голямата церемония се проведе пред 100 гости на рождения ден на младоженеца. Музикален поздрав към присъстващите отправиха Васил Найденов, Устата и Илиян. Първият си танц като семейство двойката изпълни на песента Love Me Like You Do от саундтрака на филма „50 нюанса сиво“.", "date": "2018.09.28", "title": "Светлана Гущерова бойкотира светските среди"}
{"url": "https://www.monitor.bg:443/bg/a/view/masovo-nedovolstvo-sred-ovoshtarite-v-kustendilsko-izkupuvat-jabylkite-po-12-st-za-rakija-145483", "text": "Масово недоволство сред овощарите предизвикаха ниските изкупни цени на ябълките в Кюстендилски регион. Въпреки богата реколта от плодове липсва пазар, което на практика поставя в безизходица земеделските производители. Такъв е и случаят с Румен Андонов, който отглежда 5 декара в района на село Неделкова Гращица. Мъжът е категоричен, че пазар за продукцията му няма, а малкото преработвателни предприятия в региона изкупуват ябълките на смешни цени. „Аз отглеждам основно сортовете „Флорина“ и „Златна Превъзходна“. В момента реализацията на продукцията е истински ад. Най-голяма трудност виждаме в продажбата на плодовете, не в производството. Никой не желае да купи продукцията ни. В преработвателното предприятие за натурални сокове в село Граница купуват ябълките на 12 ст. за кг. На „Винпром“  ни ги плащат по 10 ст., което е подигравка. Даже и не искат вече да изкупуват. На някои хора вместо пари плащат в сокове или ракия“, обяснява Румен Андонов. По негови думи подобни ситуации са абсурдни, тъй като ЕС дава пари на земеделските производители за създаване на градини, а след това липсва пазар за продукцията им. Подобно беше положението и с изкупуването на черешите и сливите в Кюстендилски регион през т. г. Голяма част от произведената продукция остана по дърветата, а малцина получиха жълти стотинки от продажбата на плодовете. „Сега единствената ни надежда е да ходим по борсите в страната. Там ябълките се изкупуват по 80 ст. за кг., но сами можете да си представите колко малко можем да продадем на тях. Господ през тази година даде богата реколта от плодовете, през другата обаче едва ли ще е така. За пореден път се вижда, че държавата абдикира от народа. Явно ще разчитаме само на внос и това е“, обяснява още земеделският производител. От 15 години Румен Андонов се занимава с овощарство и казва, че това му носи огромно удоволствие. През тази година той е успял да набере 4 тона от декар ябълки. „През всичките тези години съм срещал проблеми, но като тази не е имало. Природата да ни даде такова богатство и да няма на кой да го продадем е безумно“, категоричен е Андонов.", "date": "2018.09.28", "title": "Масово недоволство сред овощарите в Кюстендилско, изкупуват ябълките по 12 ст. за ракия"}
{"url": "https://www.monitor.bg:443/bg/a/view/novo-ustrojstvo-za-bezjichna-virtualna-realnost-ot-facebook-145501", "text": "Притежавания от Facebook, Oculus, представи ново устройство за виртуална реалност. Oculus Quest се разполага между портативния Oculus Go и свързания с компютър Oculus Rift, без нужда от свързващи кабели или външни сензори и ще бъде наличен в началото на следващата година срещу $ 399. Все още няма никакви подробности относно изпълнението на Oculus Quest, но е известно, че ще може да работи с няколко готови за Rift игри, включващи Robo Recall, The Climb и Moss и ще се предлага заедно с контролерите Touch Controllers, както Rift. Quest ще има механизъм за регулиране на лещите, за да бъде всичко на фокус, както и „подобрено” вградено аудио. „Oculus Go остава най-лесният и най-достъпен начин да за достъп до виртуалното пространство, докато Oculus Rift използва силата на компютъра, за да премине границите на възможното”, обясняват от Oculus в изявление за пресата. „Благодарение на Oculus Quest, сега сме в състояние да комбинираме най-доброто от двата свята и да приветстваме още повече хора във VR общността”. Повече за спецификациите на устройството, ще бъде известно през следващата година, ако няма производствени закъснения. Цената от $ 399 е за модел с 64 GB пространство за съхранение, но все още не са известни повече подробности за конфигурациите.", "date": "2018.09.28", "title": "Ново устройство за безжична виртуална реалност от Facebook"}
{"url": "https://www.monitor.bg:443/bg/a/view/obshtinski-syvetnici-zasedavaha-na-republikanski-pyt-145484", "text": "Общински съветници от Ветово проведоха тази сутрин 55-ото си редовно заседание на републикански път в знак на протест срещу безобразното състояние на шосетата в общината. Те подредиха столовете си при изхода на Ветово в посока Глоджево и започнаха работата си, като по този начин блокираха движението в участъка. До крайните действия се стигна, след като не е бил осъществен до края на май планиран от Областното пътно управление ремонт на републиканските пътища в общината. Изпращани са множество сигнали и жалби, но не е  последвал никакъв резултат. \"Решихме заседанието да се състои на пътя, за да провокираме отговорните институции към действия и да станат пътищата от републиканската пътна мрежа в община Ветово проходими. Няма път, който да не е в окаяно състояние. Цялата общественост във Ветово има усещането, че общината е изключена от България\", каза председателят на Общинския съвет д-р Мехмед Мехмед. Той обясни, че в действията им няма политически оттенък и не обвиняват никоя партия за лошото състояние на пътищата, но искат институциите да обърнат внимание на дългогодишния проблем. Общинските съветници излязоха с декларация, в която настояват за незабавен ремонт и по-строг контрол на движението на тежкотоварни камиони с тегло и скорост над допустимите.", "date": "2018.09.28", "title": "Общински съветници заседаваха на републикански път"}
{"url": "https://www.monitor.bg:443/bg/a/view/24-godishna-pijana-shofiorka-pomlja-6-parkirani-koli-vyv-varna-145486", "text": "24-годишна пияна варненска шофьорка заби белия си джип „Ленд Роувър“ в паркирани автомобили, като обезобрази собствената си кола и намачка ламарините на други 6. Младата шофьорка не е пострадала, стана сно по-късно. Инцидентът се разиграл на ул. „Струга“ в морската столица, малко след полунощ на новото локално платно между булевардите „Владислав Варненчик“ и „Сливница“. Собствениците на пострадалите автомобили открили грозната картина рано сутринта, при тръгване за работа и веднага съобщили в ОД н МВР-Варна. От варненската полиция им отговорили, че виновникът е установен. „Снощи някой е минал и помлял паркираните от ляво и от дясно автомобили. Доколкото разбрах, извършителят е известен на КАТ. В 8,50 часа тази сутрин преброих 6 ударени автомобила, но е вероятно да са били и повече. Някой от по-леко ударените ги нямаше по късно“, обясни един от работещите по новото трасе на новоизграждащия се бул. „Левски“. На снимките от Александра Никко във фейсбук група „Виждам те КАТ-Варна” са показани намачканите нова „Тойота Аурис“ и „Хонда“ с варненски регистрации, плевенско „Ауди“ и „Мерцедес“ с добрички номера. Според информацията от ОД на МВР-Варна, пристигналият на място полицейски патрул установил при проверката, че виновницата за автомелето е употребила алкохол, като дрегерът отчел наличието на 1 промил. По случая е образувано досъдебно производство.", "date": "2018.09.28", "title": "24-годишна пияна шофьорка помля 6 паркирани коли във Варна"}
{"url": "https://www.monitor.bg:443/bg/a/view/58-mln-lv-poveche-vlizat-v-nzok-ot-vnoski-145482", "text": "58 млн. лв. повече от здравни вноски ще влязат в бюджета на Националната здравнооснигурителна каса до края на тази година, Други 138 млн.лв. НЗОК ще спести от отстъпките, които фармацевтичните фирми и дистрибуторите правят при договарянето на лекарствата, отпускани по линия на касата. Това става ясно от стенограма на заседанието на Надзорния съвет на касата. При бюджет 3,8 млн. лв. за 2017-а се очаква към 31 декември преизпълнението в приходната му част да достигне 58 млн. лева. Предвижад се те да бъдат насочени за лекарствата за граждани и тнези в болниците, тъй като те гълтат най-много финасво ресурс. Най-големи са харчовете за онколекарства. Сметките поктазват , че към края на година може дза лесне дефицит по това перо от 82 млн. лева. Бюджетът за тях за 2017-а е 282 млн. лева. Надзорниците смятат, че той може да бъде обезпечен с пари от резерва. Прогнозируемият дефицит за болниците до края на годината пък е 60 млн. лв. при бюджет за цялата година 1,8 млрд. лева. Те също ще бъдат покрити от резерва.", "date": "2018.09.28", "title": "58 млн. лв. повече влизат в НЗОК от вноски"}
{"url": "https://www.monitor.bg:443/bg/a/view/majstori-na-volana-meriha-sili-v-pavlikeni-145488", "text": "Мощни машини и майсторско шофиране вдигнаха адреналина на публиката по време на третото издание на „Павликени 4х4 екстрийм“. 42 екипажа от цялата страна се записаха за тазгодишното състезание, чийто организатори са местният „Офроуд клуб 4х4” и Община Павликени. . По  атрактивното трасе с различни препятствия като дере, блато и др. се пуснаха пилоти в пет класа. Седем бяха отборите в клас \"Прототип\". С един повече стартираха в клас \"Стандартен\". Пет екипажа се надпреварваха в клас \"Модифициран“. Клас „Отворен“ беше разделен в две групи – клас „Софт“ с 16 екипажа и клас „Хард“ с 9 отбора. Девет дамски отбора участваха в клас „Дами“. Богат награден фонд осигуриха дарители, Общината и клуба, в който членуват седем пилоти. В класирането призът за най-млад навигатор грабна Мартин Джимбов. Бяха раздадени също награди за най-атрактивни екипажи и класиране на първите три места в общо шестте класа.", "date": "2018.09.28", "title": "Майстори на волана  мериха сили в Павликени"}
{"url": "https://www.monitor.bg:443/bg/a/view/sled-15-godini-uchilishte-v-dupnica-se-sdobiva-s-nov-fizkulturen-salon-145472", "text": "С 205 хил. лв. общинската администрация в Дупница изгражда нов физкултурен салон за учениците от ОУ „Неофит Рилски“ в града. Повече от 15 години възпитаниците на учебното заведение нямаха възможност да тренират, тъй като сградата бе опасна и запечатана от кметската администрация.  \"От идната учебна година, учениците на ОУ \"Неофит Рилски\" ще имат модерна и просторна зала, която ще може да се използва за практикуване на няколко спорта. Знаете, че досегашната зала не се използваше повече от 15 години, защото бе опасна. До дни трябва да стартира премахването й, за да може след изготвянето на проекта и съгласуването му - да стартира самото изграждане. От есента на 2019 г. година пък, най-големият квартал в Дупница – ж.к. „Бистрица“, ще се радва на нова детска градина\", обяви кметът на Дупница, инж. Методи Чимев. Вече са избрани и фирми, които ще извършат строителните дейности на двата обекта. \"Стройкомерс\" ще строи детското заведение, което ще бъде за 100 деца, а \"Стандарт Строй 2003\" ЕООД ще изгради новия физкултурен салон. Срокът за проектиране и приключване на строителните дейности е 240 дни, уточниха още от общинската администрация в града.", "date": "2018.09.28", "title": "След 15 години училище в Дупница се сдобива с нов физкултурен салон"}
{"url": "https://www.monitor.bg:443/bg/a/view/stiv-haket-raztyrsva-bylgarskata-publika-145487", "text": "Легендарният рокаджия Стив Хакет ще разтърси българската публика догодина. Бившият китарист на група Genesis ще отправи музикален поздрав към родните меломани на 31 май, мястото е Зала 1 на НДК, а часът – 20. Визитата му у нас е част от турнето Genesis Revisited 2019. Преди десанта на 68-годишния Хакет на българска земя, се очаква на пазара да излезе и новия му солов албум. Той ще запознае публиката както с актуалните си парчета, така и ще им припомни най-големите хитове на Genesis. Билети за концерта на цена от 50 до 100 лв. може да откриете в мрежата на Eventim.", "date": "2018.09.28", "title": "Стив Хакет разтърсва българската публика"}
{"url": "https://www.monitor.bg:443/bg/a/view/sykrashtavat-vremeto-za-vikane-na-linejka-145485", "text": "Времето за викане на линейка ще бъде съкратено. Това ще стане с нова компютърна програма, която ще съкрати времето на предаване на сигнала от операторите на телефон 112 до дежурните телефони в самите спешни центрове, съобщиха от Министерството на здравеопазването. Така сигналът вместо да бъде подаван за 3 минути, както е сега, ще стига до центровете за максимум 15 секунди. Освен това, телефонните постове и дежурните, приели спешен случай с код „червено“, който се нуждае от приемане в болница, веднага ще пренасочват сигнала към спешния център в най-подходящото за пациента лечебно заведение. По този начин в болниците ще знаят във всеки един моменн какъм пациент пътува към тях и ще могат да подготвят най-необходимото за изследванията и приема му. Такава информация ще могат да подават и дежурните спешни екипи в линейки на път за болниците, което също ще улесни работата на приемащите лекари в спешното отделечие на лечебното заведение.", "date": "2018.09.28", "title": "   Съкращават времето за викане на линейка "}
{"url": "https://www.monitor.bg:443/bg/a/view/borisov-imahme-dylga-sreshta-s-tusk-145479", "text": "„Имахме дълга среща с Доналд Туск“. Това сподели премиерът Бойко Борисов от Ню Йорк в профила си във Фейсбук, където пусна снимки от срещите си. На разговора между двамата те, освен че репетирали речите, които ще изнасят пред 73-та сесия на ООН, но и обсъдили отношенията на Еврпа с партньорите по света. „България стои добре на фона на тежките конфликти в света. В рамките на форума в ООН разговарях с президента и с премиера на Палестина, както и с премиера на Израел. И тримата представиха своите доводи“, написа още Борисов  в профила си във Фейсбук.. По думите му, нашата страна продължава да настоява за мирно разрешение на конфликта в Ивицата Газа. „И двамата премиери изразиха готовност да посетят страната ни в близките месеци“, допълва министър-председателят. Той се е срещнал и с премиера на Виетнам, който заедно с бизнес делегация ще посети България скоро. Малко преди това във фейсбук страницата на Борисов бе качено кратко видео от изявлението му пред родните медии предната вечер.  Борисов коментира, че са имали конференция за Западните Балкани, на която присъствали хърватския президент, външния министър на Румъния и други бивши президенти, премиери и министри.  каза премиерът. По думите му виски до един заявили, че очакват и занапред така да подкрепяме тази европейска перспектива за страните от региона и темпото да не спада до финалната фаза.  Борисов коментира и срещите си с Туск, президента на Палестина Махмуд Абас, както и с премиера на Израел Бенямин Натаняху.  Всички ние се концетрираме върху процесите, които текат, но виждаме и колко несигурни стават отношенията между страните в самата Европа, каза Борисов. Той разясни, че срещата му с Туск в четврътък била между разговорите му с Абас и Натаняху. Абас близо 1 часа говорил и обвинявал Израел \"във всички грехове\". Туск пък в типичен стил настоявал за толерантност и мирно решаване на конфликтите, за което настоявал и самият Борисов по време на всички заседания на Европеския съвет. След него пък Натаняху \"извадил картите\" с обвинения, включително и срещу Иран.  В тази връзка С Израел трябва да осъществим двустранното заседание на двата кабинета.  Борисов се надява до няколко месеца премиерът на Виетнам да дойде у нас с бизнес делегация. По думите му досега сме имали доста делегации, но без практически резултат, а стокооборота между двете държави е 100 млн. долара.  От думите на Борисов се разбра, че самият виетнамски премиер имал молба към него да влезе в нещо като посредни с останалите страни от ЕС, които имат резерви към Виетнам. По думите му и в най-тежки времем сме ги подкрепяли и това ще продължи.  каза Борисов. ", "date": "2018.09.28", "title": "Борисов: Тренирахме с Туск речите си пред ООН (ОБНОВЕНА)"}
{"url": "https://www.monitor.bg:443/bg/a/view/japonskite-roboti-snimaha-kamynaka-na-rugu-za-tova-letjaha-3-godini-i-polovina-snimki-145471", "text": "Роботите изследователи, които бяха доставени на астероида Рюгу от японската сонда \"Хаябуса-2\", изпратиха нови снимки от повърхността му, съобщи японското космическо ведомство ДЖАКСА. Това е вторият им отчет по време на тяхната мисия. От снимките личи как се движи Слънцето в небето, видяно от астероида Рюгу. На кадрите личи релефът на космическото образувание, обсипан с големи камъни с диаметър до половин метър. Учените се опасяват, че тези камъни могат да повредят сондата при нейното кацане. При това положение ще се наложи търсенето на по-равна повърхност за маневрата. Автономните роботи-изследователи \"Роувър-1 А\" и \"Роувър-1 Б\" бяха доставени на астероида на 21 септември. Това са малки устройства с маса около 1 килограм. Те се придвижват по астероида с \"подскоци\", възползвайки се от ниската гравитация на небесното тяло. На борда на роботите са разположени широкоъгълни камери и датчици за отчитане на температурата на повърхността на Рюгу. Кацането на самата сонда \"Хаябуса-2\" е планирано за следващия месец. Тя достигна до астероида през юни. Полетът й продължи 3,5 години. Диаметърът на астероида Рюгу, който се намира между Земята и Марс, е само 900 метра. Учените се надяват да открият на Рюгу следи от вода и органични вещества, което ще им помогне в разгадаването на тайните за възникването на живота във Вселената.", "date": "2018.09.28", "title": "Японските роботи снимаха камънака на Рюгу – за това летяха 3 години и половина (СНИМКИ)"}
{"url": "https://www.monitor.bg:443/bg/a/view/karadajy-ima-kriza-v-upravljavashtite-opozicijata-opredelja-dnevnija-red-145473", "text": "Лидерът на ДПС Мустафа Карадайъ потвърди, че именно движението е осигурило кворума заради съгласието да падне закона за местното самоуправление и обясни, че спънките в кворума са знак за криза в управляващите.  \"Това е конкретният повод, но този случай не е единственият\", отговори той на въпрос това ли е било условието на ДПС, за да се регистрира в залата. Карадайъ изтъкна, че подобни закони трябвало да се внасят и минават през НС след  широко обществено обсъждане.  Нещо повече, според ДПС подобни закони с важно обществено значение, трябвало да се внасят от МС, за да има яснота кой именно носи политическата отговорност.  „А не управляващите да се крият зад определени депутати. Този род закони, които са вредни и за обществото, и за хората, и за държавата.”, бе категоричен Карадайъ. Попитан какво точно ги притеснява в поправките, лидерът на ДПС отговори: По думите му обаче има нещо много по-важно от политическа гледна точка, а то е, че управляващото мнозинство не може да осигури кворум в зала. Вместо това той се осигурявал от опозицията. „Това е криза”, убеден е той и добави:  Той подчерта, че ДПС няма да позволят подобен род своеволия, които са във вреда на хората и държавата. Лидерът на ДПС отново повтори тезата на движението, че в момента има криза на държавността и е нужна нейната реанимация. Това обаче започвало с диалога.  „Първо е диалогът и след това е всичко останало”, заключи Карадайъ.", "date": "2018.09.28", "title": "Карадайъ: Има криза в управляващите, опозицията определя дневния ред"}
{"url": "https://www.monitor.bg:443/bg/a/view/potomci-na-gornodjumajski-rodove-pochetoha-105-godini-ot-opojarajavaneto-na-kukush-145474", "text": "В благоевградския възрожденски квартал  „Вароша“ потомци на бежанци от Беломорска Македония почетоха по уникален начин 105 години от опожаряването на българския град Кукуш, който днес гърците го наричат Килкис. В края на Междусъюзническата война през 1913 година немалка част от потока българи бежанци, предимно жени и деца са насочени към Горна Джумая, където се заселват и поставят основите на квартал Вароша. Вчера млади и стари потомци на Горноджумайски родове се срещнаха по сокаците на Вароша, а организаторите - регионалният исторически музей - Благоевград, народно читалище \"Никола Вапцаров-1866\" и община Благоевград бяха подготвили много вълнуващи изненади. На улицата пред  галерия \"Свети Лука\" машината на времето се завъртя 100 години назад и се възпроизведе   типичната епоха на Възраждането със своите одежди, аромати и глъчка. Основна заслуга за създадената атмосфера имаха младежите и девойки от Езикова гимназия \"Акад. Людмил Стоянов\" - Благоевград и техния учител по история Антоанета Пашова. Облечени в носии от различните части на Македония. Те пресъздадоха някогашните пазари със зарзаватчийници, кръчма, даже и фото имаше. Групата за стари градски песни \"Нежни звуци\" към Народно читалище \"Никола Вапцаров-1866\" изнесе концерт „С дъх на старо вино.“ Гостите дегустираха руйно  вино и традиционни гозби, приготвени от учениците от Професионалната гимназия по туризъм и лека промишленост \"Гоце Делчев\". Мнозина си направиха ретро фотосесия с носии и реквизит от музея, и читалището. В двора на Мощанската къща беше изпълнен  спектакъла \"Леле, Яно\" с участието на състави към Народно читалище \"Никола Вапцаров-1866\", китаро-мандолинния оркестър \"Пирински звуци\",  вокален ансамбъл \"Езерец\" и пирински танцов ансамбъл.", "date": "2018.09.28", "title": "Потомци на Горноджумайски родове почетоха 105 години от опожараяването  на Кукуш"}
{"url": "https://www.monitor.bg:443/bg/a/view/biletyt-za-troleja-v-pazardjik-stava-levche-145475", "text": "От 1 октомври цената на билета за тролея в Пазарджик става 1 лев, след като местните общински съветници одобриха предложението на кмета Тодор Попов. Повишението е с 20 ст., тъй като досегашният билет струваше 80 ст. Поскъпват и месечната и годишната карта за градски транспорт, които стават съответно 31 и 228 лева. Пенсионерите ще плащат за карта годишно 216, а учениците – 206 лева, а месечно съответно 26 и 23 лева. Като мотиви от дружеството „ Тролейбусен транспорт“ посочват направените инвестиции в земя, машини и съоръжения, както и закупуването на нови тролейбуси-8 на брой. Скочила е и цената на еленергията, а дружеството е търпяла загуби и от нерентабилни линии, които за 2017 г. са 3 на брой от общо 6-те, възложени по договор с Община Пазарджик. Това, в съчетание с тенденциите към намаляване числеността на населението и съответно пътникопотока, водело до значителни загуби за предприятието. Приходите за билети през 2013 г. са 477 хил. лв. (716 317 бр. билети), през 2017 г. са 379 хил. лв. (568 664 бр. билети) или с 98 хил. лв. (147 653 бр.билети) по-малко, пише още в предложението. Дружеството отговаря за изградена тролейбусна мрежа с дължина 13,20 км.", "date": "2018.09.28", "title": "Билетът за тролея в Пазарджик става левче"}
{"url": "https://www.monitor.bg:443/bg/a/view/systojanieto-na-monserat-kabaje-se-podobrjava-145445", "text": "Състоянието на оперната прима Монсерат Кабайе, която повече от седмица е подложена на лечение в болница в Барселона, се чувства по-добре. Това оповести брат й Карлос Кабайе. 86-годишната певица постъли в лечебното заведение заради проблеми с жлъчката. На въпроса как се чувства певицата, брат й отговорил: \"По-добре\". Племенницата й пък увери, че Кабайе иска колкото е възможно по-скоро да се върне у дома. Очаква се скоро да бъде изписана и да продължи възстановяването си у дома. Световната слава на Кабайе датира от далечната 1965 година, когато замести американката Мерилин Хорн в постановката на операта „Лукреция Борджия“ в зала „Карнеги хол“ в Ню Йорк. В репертоара си тя има над 125 оперни партии и е носителка на няколко награди „ Грами“, включително и за най-добро вокално соло. Великото сопрано изнесе втория си концерт в София през 2016 година. Тогава тя излезе на сцената в НДК с инвалидна количка.", "date": "2018.09.28", "title": "Състоянието на Монсерат Кабайе се подобрява"}
{"url": "https://www.monitor.bg:443/bg/a/view/gerb-i-patrioti-ubejdavat-dps-za-gradskite-inspektori-145476", "text": "ГЕРБ и Обединени патриоти се заемат да убеждават ДПС за спорните текстове от поправките в закона за местното самоуправление. Това стана ясно след спешна среща между лидерa на ПГ на ГЕРБ Цветан Цветанов и шефa на групата на патриотите Волен Сидеров. Импровизираният коалиционен съвет се наложи след като кворумът в пленарна зала без малко не бе провален. В крайна сметка заседанието на НС започна, но за сметка на това от дневния ред отпаднаха именно промените в закона. От ДПС пък дадоха ясен знак, че са осигурили кворума в зала именно в замяна на отпадането на тази точка от дневния ред. Ще има среща на ДПС с представители Националното сдружение на общините и МВР, за да изчистим притеснения, каза Цветанов. Той уточни, че ще поканят следващата седмица представители на сдружението на общините, на МВР и заедно експертите на ДПС да говорят по всички текстове. „Ние смятаме, че няма абсолютно никакви проблеми, но ще има работна среща“, обясни Цветанов относно промените, които притесняват ДПС. „Но поемаме ангажимент, че между първо и второ четене ще се направи прецизиране на текстовете“, коментира той. По думите му те не са смятали, че този законопроект ще има проблем, но все пак отложили точката, за да се намали напрежението. „Трябва да създаваме атмосфера на работа, а не на противопоставяне“, обясни той.  Всъщност от движението са недоволни от въвеждането на звена за контрол към общините, който ще играят ролята на градски инспектори по сигурността, който според тях ще са нещо като наказателни отряди. Цветанов уточни, че при първият опит кворум не се е събрал, тъй като точно в 9.00 часа част от депутатите са били все още на входа на НС и не са успели да влязат навреме. Отделно от това имало болни и командировани народни представители.  Не трябва да разглеждаме събирането на кворум и отлагането на закона за местното самоуправление като танто за танто, заяви на свой ред пък Сидеров. Според него отлагането ще помогне за подобряване на продукта. „Има доста оплаквания, че законите понякога не са добре направени и в момента отговаряме точно на тези опасения.”, разясни той. По думите му не само ДПС, но и в редиците на патриотите, при разглеждането на закона в група, е имало отделни опасения по текстовете. Сидеров припомни, че промените в закона за устройството на територията също е породил напрежение в коалицията и той бъде прецизиран.", "date": "2018.09.28", "title": "ГЕРБ и патриоти убеждават ДПС за  градските инспектори"}
{"url": "https://www.monitor.bg:443/bg/a/view/rusija-shte-bori-us-sankciite-s-ministerstvo-145477", "text": "Руските власти решиха да впрегнат максимален административен ресурс в борбата с наложените от САЩ санкции. За целта в състава на Министерството на финансите /МФ/ бе създадена нова вътрешна структура с точното наименование Департамент за контрол на външните ограничения, предаде Газета.ру. От официалното съобщение на МФ става ясно, че новата структура „ще осъществява междуведомствена координация по разработването и реализирането на мерки по снижаване на негативното влияние на санкциите и противодействие на ограниченията във финансовата сфера по отношение на Русия и руските компании“. „Това ще позволи да се централизира и създаде инфраструктура за оперативно реагиране на евентуалните нови западни санкции“, обясниха от финансовото ведомство. Съобщава се още, че в щатът на новия департамент ще възлиза на 35 служители. За временно изпълняващ длъжността директор на структурата е назначен Дмитрий Тимофеев, който през последните две години заемаше поста на зам.-началник на Департамента по бюджетна политика на МФ.           Пресата припомня, че последният пакет санкции бе въведен от Вашингтон в края на август, като този път повод за ограниченията стана  отравянето на бившия руски разузнавач Сергей Скрипал и дъщеря му Юлия с веществото „Новичок“. Ограничителните мерки предвиждат забрана на износа в Русия на американски товари, свързани с националната сигурност, в това число и с двойно назначение. Освен това Държавният департамент престана да издава лицензи на руски компании за експорт на оръжие. Вашингтон готви и втора по-сериозна вълна от санкции, която ще бъде въведена през ноември, ако „Москва не предостави гаранции за отказа си от използване на химическо оръжие“. В тази връзка РБК прогнозира, че новият  пакет на готвените US санкции няма да е чак толкова апокалиптичен, колкото се представя, и по-скоро ще носи символичен характер. В частност агенцията смята, че щатите няма да стигнат до заявените крайни мерки, сред които пълно вето върху износа на стоки от САЩ в Русия и върху авиационните съобщения с Москва. Аналитиците предричат, че Вашингтон ще се ограничи с понижаване на статута на двустранните дипломатически отношения и със забрана на американските банки да кредитират руските власти.  ", "date": "2018.09.28", "title": "Русия ще бори US санкциите с министерство "}
{"url": "https://www.monitor.bg:443/bg/a/view/19-godishen-s-folksvagen-ubi-peshehodec-na-zebra-145470", "text": "  19-годишен шофьор с „Фолксваген” уби 67-годишен пешеходец на зебра в Пловдив, съобщиха от полицията в града. Катастрофата е станала минути след полунощ в петък на кръстовището на улиците „Победа” със „Сава Муткуров”. Пешеходецът е вървял по зебрата в тъмното, когато леката кола го е блъснала фатално. За трагедията съобщиха първо очевидци в социалните мрежи за Пловдив. Според живеещи в квартала светофарът, който е на кръстовището на „Победа” със „Сава Муткуров” не работи в малките часове на нощта. Светлините му мигат в жълто и шофьорите трябва да се съобразяват и да спазват пътните знаци. Катастрофата може би е станала, защото младият и вероятно неопитен шофьор не е забелязал в тъмното пресичащия възрастен мъж. Водачът не е избягал от мястото на трагедията. Той е бил тестван от полицията за алкохол и дрога, като резултатите му са били отрицателни. Младежът е бил арестуван за 24 часа, а по случая е било образувано досъдебно производство.", "date": "2018.09.28", "title": "19-годишен с „Фолксваген” уби пешеходец на зебра"}
{"url": "https://www.monitor.bg:443/bg/a/view/tomislav-donchev-bez-referendum-da-ostane-ljatnoto-chasovo-vreme-145459", "text": "Няма нужда от референдум по въпроса със смяната на времето, смята вицепремиерът Томислав Дончев. Според него, е редно да остане лятното часово време. Дончев е категоричен, обаче, че преди да се вземе решение, трябва да направи широко обсъждане със специалисти по темата. Вицепремиерът коментира и създаването на онлайн регистър на обществените поръчки. Той бил готов вече като софтуер, остава само да се тества. Проблем обаче създавали малките общини, които нямат техническа готовност. „Кореспонденцията трябва да стане на базата на електронна свързаност до година“, категоричен е Томислав Дончев. Той коментира и напрежението между „Дондуков“ 1 и 2, като подчерта, че „такова безспорно има“, но в крайна сметка, институциите трябва да се контролират взаимно.", "date": "2018.09.28", "title": "Томислав Дончев: Без референдум, да остане лятното часово време"}
{"url": "https://www.monitor.bg:443/bg/a/view/boris-djonsyn-prizova-tereza-mej-da-se-otkaje-145461", "text": "Бившият британски външен министър Борис Джонсън призова премиера Тереза Мей да се откаже от предложенията си за Брекзит, засилвайки натиска върху Мей, докато тя се готви да се изправи пред разединената си партия на годишната конференция след два дни, предаде Ройтерс. \"Сега е моментът да се промени курса на преговорите и да се даде преимущество на амбициите и потенциала на Брекзита\", пише Джонсън в днешния брой на в. \"Дейли телеграф\", предлагайки алтернативен план за Брекзит от шест точки. Наблюдаваме колективен провал на правителството и срив във волята на британската върхушка да изпълни възложените й от хората задачи, отбелязва той. Само шест месеца преди датата, на която Обединеното кралство се очаква да излезе от Европейския съюз, има много неясноти. Тереза Мей все още не е постигнала сделка с ЕС за раздялата, а бунтарите в нейната партия заплашват да отхвърлят всяко споразумение, което тя договори, посочва Ройтерс. Джонсън, един от най-пламенните агитатори за излизане от ЕС на референдума през 2016 г., подаде оставка като външен министър през юли заради предложенията на Мей за Брекзит, окачествявайки ги като \"принудителна васална зависимост\". Мей нееднократно е заявявала, че нейните предложения са единствените осъществими. В статията във в. \"Дейли телеграф\" Джонсън пише, че планът на Мей за Брекзит, известен като \"Плана от Чекърс\" представлява \"морално и интелектуално унижение\" и \"бедствие за демокрацията\". Джонсън пише още, че парламентарните избори, произведени миналата година, в които Мей изгуби мнозинството си, са били \"сериозна стратегическа грешка\", но най-голямата единична грешка на правителството е било \"необяснимото и ужасяващо закъснение в утвърждаването на визията за Брекзит\". Той призова правителството да постигне споразумение с Брюксел, което да е сходно със споразумението, постигнато неотдавна между ЕС и Канада. Джонсън каза също така, че неговият план за Брекзит, не предвижда въвеждане на твърда граница между Северна Ирландия и Република Ирландия, един от основните поводи за безпокойство в преговорите за Брекзит и каза, че митническите проверки могат да бъдат извършвани далеч границата. Същевременно допитване на Националния център за социални изследвания показва, че британците биха подкрепили оставане в ЕС, ако сега се проведе референдум по въпроса. Резултатите от анкетата сочат, че 52 процента от британците биха се обявили за оставане в съюза, а 48 процента биха се обявили за Брекзит, предаде Ройтерс.", "date": "2018.09.28", "title": "Борис Джонсън призова Тереза Мей да се откаже"}
{"url": "https://www.monitor.bg:443/bg/a/view/treti-ruski-agent-v-otravjaneto-na-skripal-145463", "text": "Трети офицер от руското военно разузнаване, извършвал разузнавателна мисия преди отравянето на бившия руски шпионин Сергей Скрипал, е идентифициран от британската полиция за борба с тероризма и службите за сигурност, пише в. \"Дейли телеграф\". Смята се, че агентът на руското Главно разузнавателно управление (ГРУ) е посетил английския град Солсбъри, за да помогне за планиране на нападението, преди двама негови колеги да внесат нервнопаралитично вещество във Великобритания, посочва изданието. Това е поредното разкритие във връзка с шокиращото нападение с Новичок, за което се смята, че е подбудено от Русия, отбелязва британският в. \"Дейли мирър\". Атаката непреднамерено доведе до смъртта на британката Доун Стърджис и причини здравословни проблеми на приятеля й Чарли Роули. По-рано тази седмица беше разкрито, че заподозреният, идентифициран първоначално като Руслан Боширов, всъщност е високопоставен агент на име Анатолий Чепига, награждаван от руския президент Владимир Путин. Според \"Дейли мирър\" британската полиция и контраразузнаване може да започнат разследване на евентуални предишни убийства, които може да са свързани с Чепига и неговия съучастник Александър Петров. Предполага се, че тези мъже може да са осъществявали удари срещу мишени в различни части на света по поръчка на режима на Путин. Проучва се дали двамата са извършвали убийства в Украйна, Грузия и руската република Чечения. Източници от британското военно разузнаване, цитирани от вестника, смятат, че Чепига и неговият съучастник, известен като Александър Петров, са убийци от ГРУ, обучени в \"отстраняване\" на политически и военни противници на руския режим. Установено беше, че двамата са посетили Солсбъри с деня, когато Скрипал и дъщеря му Юлия са били отровени с Новичок през март, припомня \"Дейли мирър\".", "date": "2018.09.28", "title": "Трети руски агент в отравянето на Скрипал"}
{"url": "https://www.monitor.bg:443/bg/a/view/odobriha-poskypvaneto-na-prirodnija-gaz-s-pochti-14-145478", "text": "Комисията за енергийно и водно регулиране (КЕВР) одобри поскъпването на природния газ за последното тримесечие на 2018 г. с почти с 14%, съобщиха от ведомството. В съобщението от регулатора се казва, че при утвърждаването на цената на природния газ КЕВР отчита условията по действащия договор между \"Булгаргаз\" ЕАД и \"Газпром Експорт\" и прилага изцяло залегналата в него методика, съгласно която се вземат предвид промените на цената на петрола и на алтернативните на природния газ горива на световните пазари през последните 9 месеца, калоричността на природния газ, както и измененията в курса на щатския долар спрямо лева. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества. Утвърдената цена на природния газ за четвъртото тримесечие на 2018 г., на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 456,65 лв./1000 куб. м или 43,28 лв./MWh (без акциз и ДДС). Тя е с 13,89 % по-висока от досегашната цена за ІІІ - то тримесечие на 2018 г. В нея не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. Поради запазване размера на съпътстващите такси за достъп, пренос, разпределение и снабдяване с природен газ, повишението на цената за крайните битови и стопански клиенти - ползватели на природен газ, ще бъде под 8%.", "date": "2018.09.28", "title": "Одобриха поскъпването на природния газ с почти 14%"}
{"url": "https://www.monitor.bg:443/bg/a/view/nap-zapechata-hotel-marinela-145464", "text": "Данъчните запечатаха хотел „Маринела“ в столицата, собственост на фамилията Ветко и Маринела Арабаджиеви. Запорът ще продължи седмица. От хотела разпространиха позиция, според която санкцията е наложена, заради проверка, извършена на 4 септември. Тя е установила липсващо свидетелство за регистрация на касови апарати. В позицията се уточнява, че регистрацията се прави от друга фирма, в която управлението на хотела работи. На 17 септември управата е внесла необходимите документи по изисканите протоколи.", "date": "2018.09.28", "title": "НАП запечата хотел „Маринела“"}
{"url": "https://www.monitor.bg:443/bg/a/view/holandskata-policija-predotvrati-goljam-teroristichen-atentat-7-zadyrjani-145465", "text": "Холандската полиция е предотвратила \"голям терористичен атентат\" по време на \"голямо събитие\" в страната, предадоха световните агенции, като се позоваха на изявление на прокуратурата. Седем души са били арестувани по подозрения, че са планирали атака с автоматични оръжия и колани с експлозиви. Арестите са били извършени в Арнхем близо до границата в Германия и Веерт в южната част на страната, допълва ДПА. Трима от заподозрените вече са били задържани по-рано, след като се опитали да се присъединят към екстремисти в чужбина. Сред тях е лидерът на групата, 34-годишен иракчанин, признат миналата година за виновен по обвинения, че е пътувал зад граница, за да се влее в редиците на групировката \"Ислямска държава\". Заподозрените искали да се сдобият с автомати \"Калашников\", пистолети, ръчни гранати, колани с експлозиви и материали за няколко коли бомби. Арестите бяха извършени близо месец след като холандската полиция простреля и задържа афганистанец, който рани с нож двама американски туристи на централната гара в Амстердам. В операцията по задържането на заподозрените са участвали 400 тежковъоръжени полицаи.", "date": "2018.09.28", "title": "Холандската полиция предотврати \"голям терористичен атентат\", 7 задържани"}
{"url": "https://www.monitor.bg:443/bg/a/view/populjarnostta-na-makron-se-tyrkalja-po-nanadolnishteto-145466", "text": "Популярността на Еманюел Макрон бележи нов спад във Франция през септември - президентът се ползва с одобрението на едва 32 процента от французите, най-ниското равнище от избирането му и същото, като на предшественика му Франсоа Оланд пред септември 2013 г., показва допитване, цитирано от Франс прес. Неодобрението за държавния глава се е увеличило на 67 процента - с един пункт за месец, докато премиерът Едуар Филип е увеличил популярността си с един пункт на 39 процента, сочи анкетата на института за анализи Бе Ве А за Оранж, Ел Те Ел и в. \"Трибюн\", публикувана днес. Ако Макрон и Филип се ползват с голямо одобрение в партията си \"Република, напред\" (съответно 96 и 94 процента, увеличение от 9 пункта и за двамата), президентът се ползва с популярност от едва 22 на сто сред симпатизантите на Социалистическата партия (спад от 6 пункта) и от 35 процента сред тази на дясната партия \"Републиканците\" (с 2 пункта по-малко). Негативното развитие за лидерите обаче няма особена полза за опозицията, отбелязва Бе Ве А. Според французите нито една от включените в допитването партии не е в състояние да постигне повече от сегашното правителство, ако е на власт. Одобрението за \"Национален сбор\" (бившия Национален фронт) е 21 процента, за радикалната лява формация \"Непокорна Франция\" - 20 процента, за \"Републиканците\" - 18 на сто, а за социалистите - 13 процента, показва сондажът. Допитването е осъществено онлайн на 26 и 27 септември и в него участват 1011 души.", "date": "2018.09.28", "title": "Популярността на Макрон се търкаля по нанадолнището"}
{"url": "https://www.monitor.bg:443/bg/a/view/deputatite-sybraha-kvorum-ot-vtorija-opit-145462", "text": "Депутатите от втория опит събраха нужния кворум, за да проведат заседание на НС. При първата регистрация бяха точно 116 депутати, само с 5 по-малко за осигуряване на кворума в залата. БСП и ДПС отново бяха в залата, но не се регистрираха.  След 15 минути почивка последва втори опит за регистрация. В крайна сметка депутатите успяха да се съберат и се регистрираха 135 народни представители. Този път БСП въобще не влезнаха в пленарна зала, но ДПС бяха вътре и всъщност осигуриха кворума.  Малко по-късно се оказа, че това е за сметка на отпадането на закона за местното самоуправление.  Така темата на дебата  бе преместена върху поправките в закона, без програмата да бъде прегласувана, а след кратки спорове законът отпадна от дневния ред. С него се дава възможност на общините да организират т.нар. звена на контрол, които служители да следят за ред и сигурността и да имат право да искат лична карта и дори да задържат временно нарушители до пристигането на полиция. Именно срещу това недоволстват от ДПС и БСП. Рамадан Аталай от ДПС заяви, че една от причината да няма кворум в НС е именно тези изменения на закона, които според тях са неприемливи. В тази връзка той предложи точката да бъде отложена и законът да бъде подложен на обществено обсъждане. Той дори заподозря, че тези  \"Нашата загриженост за демокрацията е факт\", каза Аталай. На свой ред шефът на правната комисия Данаил Кирилов обясни, че тези поправки са подкрепени от общините. Председателят на ПГ на ГЕРБ Цветан Цветанов  пък заяви, че не е предполагал, че ще има такова неодобрение от голяма част от депутатите на тези изменения. Той също припомни, че текстовете са били подкрепени от Сдружението на общините и с положително становище от МВР. Той поясни, че целта е да се засили контрола от страна на общините, а същевременно да се освободи полицейски ресурс. Именно затова и той предложи точката да отпадне от дневния ред. Социалистът Красимир Янков пък призова вносителите самият закон да бъде изцяло оттеглен от Народното събрание и заподозря повторен опит, след поправките в закона за частната охранителна дейност, да се отнемат функции от МВР. С обратното мнение скочи Данаил Кирилов, който  призова депутатите да не заблуждават останалите си колеги и да не се превръщат в \"проводници на някои умни и краси медии\", които разпространяват новини, които манипулират. Той даде пример с това, че искането за  конституционна проверка на закона за частната охранителна дейност е пленума на ВКС. Не внушавайте неверни послания, каза Кирилов.", "date": "2018.09.28", "title": "Депутатите събраха кворум от втория опит (ОБНОВЕНА)"}
{"url": "https://www.monitor.bg:443/bg/a/view/agencija-monitor-s-otlichie-ot-fasiliti-menidjmynt-asociacijata-145453", "text": "Агенция „Монитор” бе отличена с почетна грамота по случай 10-годишнината на Българската фасилити-мениджмънт асоциация (БГФМА). Грамотата, с която е удостоена агенцията ни е за журналистически принос към развитието на асоциацията и фасилити-мениджмънт мениджмънт индустрията в България. Само ден преди 20-годишния юбилей на в. „Монитор”, отличието бе връчено от председателя на БГФМА Иван Велков на Васил Нанчев от бизнес отдела на „Монитор”. С подобни грамоти бяха отличени още 6 медии и издателски групи. По време на откриването на юбилейното тържество говориха председателят на асоциацията Иван Велков и Горан Миланов, зам-.председател на Европейската FM асоциация. Велко благодари за съдействието в дейността на организацията от страна на БСК, АИКБ, Столична община, FIABCI-България и НСНИ, които са асоциирани членове на БГФМА. На юбилейното тържество на Българската фасилити-мениджмънт асоциация, провело се в четвъртък вечерта, с почетни награди бяха удостоени всички председатели на БГФМА за последното десетилетие от основаването й. Те разказаха свои спомени от този период.", "date": "2018.09.28", "title": "Агенция „Монитор” с отличие от фасилити-мениджмънт асоциацията"}
{"url": "https://www.monitor.bg:443/bg/a/view/koli-za-istinski-ofroud-ot-ujna-koreja-145232", "text": "Южнокорейската компания за производството на всъдеходи и автомобили с 4х4 - SsangYong, постоянно обновява и допълва продуктовата си гама. След наскоро представения всъдеход Rexton G4, на щанда на SsangYong на изложението в Пловдив своята национална премиера направи пикапът с висока проходимост Musso. Изцяло новият пикап Musso е изграден върху платформата на Rexton G4 и споделя неговата конструкция с високоякостна рама. В комбинация със задвижването му 4х4 осигурява висока здравина, отлично поведение извън пътя и безкомпромисна сигурност. 5-местният пикап с двойна кабина съчетава лукса на премиум всъдехода Rexton с ненадмината функционалност и огромна товарна платформа. Допълнен с подходящите за целта надстройки и аксесоари, високопроходимият пикап Musso се превръща в универсално транспортно средство, подходящо за работа и удоволствие. Musso се задвижва от 2,2-литров 4-цилиндров турбодизелов двигател с директно впръскване на горивото и турбина с променлива геометрия с мощност 181 к.с. Скоростните кутии са 6-степенна ръчна и автоматична, разработка на реномирания японски производител Aisin. Отвътре пикапът Musso е луксозен и богато оборудван. На щанда на SsangYong редом с Musso може да се види и неговия вдъхновител Rexton G4. Въпреки че носи добре познатото име Rexton, внушителният всъдеход не е еволюция на предходния модел, а чисто нова разработка. Предимство за България е наличието на 7 пълноценни седалки, което означава право на данъчен кредит за юридическите лица. В тест-драйв зоната на изложението в Пловдив, посетителите могат да се запознаят и с по-компактните предложения на марката SsangYong, между които градския кросоувър Tivoli и по-голямата му семейна версия XLV. Вносителите от „Ратола Корпорация” са обявили атрактивни цени на колите и приятни изненади.", "date": "2018.09.28", "title": "Коли за истински офроуд дойдоха от Южна Корея"}
{"url": "https://www.monitor.bg:443/bg/a/view/kandidatyt-na-donald-trymp-za-vyrhovnija-syd-otreche-pohot-ot-predi-35-godini-145468", "text": "Брет Кавано, предложен от американския президент за съдия във Върховния съд, отрече категорично пред сенатската Комисия по правосъдие да е извършвал някога сексуално посегателство и заяви, че няма да се поддаде на сплашвания и да се оттегли, предадоха световните агенции. Той говори пред комисията в присъствието на съпругата си, веднага след преподавателката по психология в университета в Пало Алто, Калифорния, Кристин Блази Форд, която го обвини в посегателство преди 35 години, когато били гимназисти. Запитана дали не е възможно да се заблуждава за личността на нападателя си, по време на емоционално изслушване Форд каза, че е \"100 процента\" сигурна, че това е бил Брет Кавано. Пред комисията тя каза, че в паметта й се е запечатал завинаги спомена за смеха на двете момчета, които се опитали да я насилят. Видимо ядосан и силно развълнуван, 53-годишният магистрат консерватор заяви, че процедурата по утвърждаването му се е превърнала в национален позор,. \"Семейството и репутацията ми са унищожени завинаги\", каза Кавано, цитиран го Франс прес. \"Цялата тази двуседмична кампания е добре изчислен и организиран политически удар, каза магистратът, който на моменти едва сдържаше сълзите си, а в други повишаваше тон. Никой не може да ме накара да се оттегля от тази процедура. Може да надделеете при заключителното гласуване, но никога няма да ме накарате да се откажа. Никога, заяви Кавано пред съставляващите комисията 21 сенатори. \"Невинен съм\", каза Кавано. \"Никога не съм извършвал сексуално посегателство срещу никого, нито в гимназията, нито в университета\", добави той и обвини демократите, че искат да го съсипят. След осем часа, започналото вчера изслушване приключи. Днес се очаква комисията по правосъдие да гласува дали да препоръча кандидатурата на Кавано да бъде разгледана от самия Сенат.", "date": "2018.09.28", "title": "Кандидатът на Доналд Тръмп за Върховния съд отрече похот от преди 35 години"}
{"url": "https://www.monitor.bg:443/bg/a/view/stranni-zabrani-i-zadyljenija-v-britanskoto-kralsko-semejstvo-145469", "text": "Преди броени дни новата британска кралска снаха Меган Маркъл породи полемика, като затвори сама вратата на колата, с която пристигна на изложба за Океания в Кралската академия в Лондон. Коментатори се запитаха дали това е грубо нарушение на протокола на британската монархия или е просто обикновено забравяне от страна на Меган. Някои анализатори коментираха, че като не е спазила протокола, Меган е показала, че е \"принцеса на народа\". По този повод сайтът \"Кълчър трип\" припомня, че освен забрана кралските персони да затварят сами вратите на колите, от които слизат, в британската монархия има още няколко странни забрани и задължения. По отношение на дрес кода Меган и всички дами от кралския род трябва да забравят за неприличните деколтета, цепките на полите, късите рокли и поли. Шапките са задължителни на всяка официална дневна проява. Тиарите могат да се носят едва след 18 ч. А по време на всяко пътуване кралските персони от женски род носят обезателно в багажа си черни тоалети. Така ако кралят и кралицата или друг знатен член на семейството почине на хиляди километри от тях, те могат веднага да облекат черните одежди като израз на траура. Когато бащата на Елизабет Втора умира, тя е в чужбина и няма черен тоалет в багажа си. Ето защо тя трябва да чака доставка със самолет, преди да може да се появи на обществено място. След това е въведено правилото за задължителния черен тоалет в багажа. В британското кралско семейство е забранено да се играе на популярната игра Монополи. Смята се, че тя поражда такива ожесточени спорове между играчите, че те понякога водят до сбивания. Ето защо не е уместно да бъдат поставяни кралските персони в подобни неудобни ситуации, затова е въведена и забраната. Ласките, целувките и дори държането на ръце не е позволено за кралските персони, дори те да са младоженци. По време на пътувания и присъствия на обяди или вечери, се забранява пиене на чешмяна вода и ядене на по-странни меса и деликатеси, защото може да се стигне до отравяне и до намеса на лекари, а това би забавило натоварения кралски график. По време на официални обяди и вечери в присъствието на кралицата никой не може да започва да се храни преди нея или пък да приключва с яденето след нея. Членовете на британското кралско семейство трябва да забравят за политиката. Предполага се, че те са неутрални, ето защо те не могат да гласуват. Членовете на кралското семейство трябва да дават всичките си подаръци на кралицата. Те нямат също така право да дават автографи, за да бъдат фалшифицирани техните подписи, нито да си правят селфита, за да не демонстрират самовлюбеност.", "date": "2018.09.28", "title": "Странни забрани и задължения в британското кралско семейство"}
{"url": "https://www.monitor.bg:443/bg/a/view/studena-sutrin-topyl-den-145456", "text": "Сутринта ще е студено, температурите н страната се движат между 2 и 4 градуса. По-късно през деня, обаче те ще се вдигнат и ще достигнат 19-24 градуса. Ще бъде слънчево с временни увеличения на облачността. За разлика от предишните дни, вятърът ще е слаб от изток-югоизток. По морето ще е слънчево с временно заоблачаване, повече по южното Черноморие. Морската вода все още е топла – 21-23 градуса. Над планините също ще е слънчево с температури над 1200 метра около 13 градуса.", "date": "2018.09.28", "title": "Студена сутрин, топъл ден"}
{"url": "https://www.monitor.bg:443/bg/a/view/obviniha-shefa-na-tesla-ilon-mysk-v-podvejdane-na-investitori-145467", "text": "Комисията за борсите и търговията с ценни книжа на САЩ (SEC) депозира във федерален съд в Манхатън обвинение срещу изпълнителния директор, на Tesla Inc. Илон Мъск. То е за подвеждане на инвеститорите с личното му съобщение в \"Туитър\" през август, че разполага с финансиране за сваляне на компанията от борсата, съобщи ТАСС. Според регулатора той е изфабрикувал твърдението си. За много кратко време след новината акциите на Tesla паднаха с около 10%, макар че обвинението е лично срещу Мъск, а не срещу ръководената от него фирма. В случай, че Мъск бъде признат за виновен, ще трябва да върне спечелените от предполагаемата манипулация милиони долари и да плати глоба.", "date": "2018.09.28", "title": "Обвиниха шефа на Tesla Илон Мъск в подвеждане на инвеститори"}
{"url": "https://www.monitor.bg:443/bg/a/view/emil-georgiev-ochakvam-masov-otkaz-ot-skypoto-parno-145442", "text": "Не е логично газът да е по-евтин, а топлинната енергия да скача, коментира в интервю пред \"Монитор\" изпълнителният секретар на Федерацията на потребителите. - Да, бих казал, че този скок беше напълно очакван, защото наглостта спрямо потребителите няма край. А т. нар. Комисия за енергийно и водно регулиране би трябвало освен да се произнася по предложения на предприятията, които са разпределители на газ, ВиК и електроразпределителни дружества, все пак трябва да защитава и правата на потребителите. Смея да твърдя, че с приетото увеличение комисията доказа, че защитава корпоративни интереси, а не правата на потребителите. И веднага ще се аргументирам. Спомняте си, че преди 4-5 години цената на газа беше около 800 лева за 1000 куб. м. Сега е около 450 лева. Така че имаме двойно намаление на цената на газ, а увеличение с 16% от януари насам на цената на парното. - Ние също искаме някой да обясни това. Отговорът е, че или държавата не умее да се договаря за цената на синьото гориво, или не желае да го прави. Но и в двата случая означава, че защитава корпоративни интереси.  - Иван Иванов трябва да е председател на независим орган, а това потвърждава, че комисията изпълнява корпоративни интереси и трябва скоростно да си подаде оставката. Само преди няколко месеца Иван Иванов заяви и че отново се налага увеличение на цената, за да има резерв. Къде е обаче този резерв? Както е тръгнало в тази посока, това означава, че след три месеца отново ще очакваме увеличение на газа. Страшното е, че това ще повлече крак вероятно и върху цената на електроенергията, а оттам ще рикошира върху хранителните стоки - не само върху хляба, но и върху производството на колбаси и други продукти. Големият проблем на българския потребител е не само че доходите са ниски, а и че държавата е абдикирала от своите регулиращи функции. Затова казах, че повишаването на цената на газа ще удари потребителите на топлинна енергия. Не искам да съм лош пророк, но според мен от това ще последва масово отказване от услугите на топлофикационните дружества. Най-страшно ще е положението в София, защото тук потребителите на топлинна енергия са над 440 000. И когато тези хора се откажат, трябва да се отопляват все пак по някакъв начин през зимния сезон, което ще нанесе удар върху енергийната система.  - Това е най-неаргументираното извинение, което можем да чуем. Явно у нас парадоксите нямат край. - При положение че държавата се договаря за цената на синьото гориво, тя можеше да се аргументира с това, че трябва да има плавно увеличение или пък че не бива да се повишава. Цената на газа е два пъти по-ниска от тази преди 4-5 години, а тази на парното - ще е с 13% по-висока. Няма логика. Затова според нас тук играят спекулативни интереси на фирми, които някой знае. - Изводът е елементарен, защото те калкулират печалбите си от когенерация. От високата цена на електроенергията, която държавата купува, балансира всички норми на печалба при тях. Например при ТЕЦ-ове като в Сливен сградната инсталация е символична, защото дружеството има нужда да предоставя топлинна услуга. Проблемът обаче ще се задълбочи, когато заради високата цена хората масово ще започнат да се отказват от услугите на „Топлофикация София“. Според мен като че ли някой се стреми съзнателно да съсипе това дружество, за да се намесят други фирми, които правят локално парно отопление. - Защо не. Въпреки че примерът със Софийска вода показа, че пазарната икономика у нас е опасно упражнение. Държавата трябва да регулира процесите в „Топлофикация София“. Публична тайна е, че това е сладка хапка за общински съветници. Да сте чули някой от тях да реагира на повишаването на цената на парното? При нас непрекъснато идват хора, които се оплакват от надути сметки от сградна инсталация. - Преди три седмици в офиса ни получихме изравнителна сметка от 375 лева за една година, при условие че не сме включвали радиаторите и сме на дистанционно отчитане. Има и други парадокси - количеството на топлата вода по общия водомер е по-малко от количеството на отчитаните индивидуални водомери по цялата сграда. Как се случва това? Вече потребителите подават жалби заради изравнителните сметки. - Според мен да, по този начин би трябвало да има по-голяма прозрачност и мобилност при вземането на решенията. Редно е това да се случи. Има още една идея, която засега не се приема от фирмите за дялово разпределение. И тя е топлофикационните дружества да регистрират своя дъщерна фирма, която да се занимава с продажбата на топлинната енергия - по примера на електроразпределителните предприятия. Тогава тези фирми се занимават с уреждане на сметките с потребителите. - Всъщност 98% от жалбите са срещу „Топлофикация“. И, общо взето, на 30 души един се оплаква от услугите на мобилните оператори или от Софийска вода. - Емил Георгиев е изп. секретар на Федерацията за защита на потребителите от 2015 г., а преди това е бил член на ръководството на организацията Един от основателите на политически клуб „Екогласност“ и негов председател от 2006 г. 4 мандата общински съветник в община Хасково Депутат в 42-рото народно събрание Завършил е Висшия институт по хранително-вкусова промишленост в Пловдив", "date": "2018.09.28", "title": "Емил Георгиев: Очаквам масов отказ от скъпото парно"}
{"url": "https://www.monitor.bg:443/bg/a/view/vaksinirat-decata-vyv-fakulteta-sreshtu-hepatit-a-145457", "text": "800 безплатни ваксини са осигурени за децата в столичните квартали „Факултета“ и „Красна поляна“. Там в последните три месеца има бум на хепатит А. Боледуват предимно хлапета между 2 и 16 години. От РЗИ и Столична община са взели противоепидемиологични мерки. Отпуснати са средства за почистване и дезинфекция на всички детски заведения. През юли за първи път са регистрирани 6 случая, а днес лекувани и заболели са вече 86. \"В огнището на заболяването има около 260 контактни лица по битов път и в детски заведения и училища около 130 контактни от първи ред\", съобщи за бТВ д-р Данчо Пенчев, директор на РЗИ. Болестта на мръсните ръце, както още я наричат, може да протече и без клинични симптоми като отпадналост и липса на апетит, това обаче не значи, че хората, които са заболели, не са носители.", "date": "2018.09.28", "title": "Ваксинират децата във „Факултета“ срещу хепатит А"}
{"url": "https://www.monitor.bg:443/bg/a/view/turisticheskijat-bransh-otnovo-predlaga-vyvejdaneto-na-vaucheri-za-zdrave-145448", "text": "Туристическият бранш отново застъпи идеята работодателите да раздават на служителите си ваучери за здравна превенция, стана ясно по време на годишния конгрес на Българския съюз по балнеология и СПА туризъм (БСБСПА). Те ще наподобяват тези за храна и ще са бонус към служителите, като по този начин ще се стимулира вътрешният туризъм. Моделът се прилага в Унгария от десетилетие, а от една година насам- и в северната ни съседка Румъния, която е отчела ръст в броя на местните туристи. „Има още много път да се извърни за ваучерите за здравна превенция“, коментира темата зам.-министърът на туризма Ирена Георгиева. По думите й най-голямата тежест у нас пада върху Министерството на финансите. От друга страна, туристическото министерство има задачата да запази интересите на държавния бюджет и да не привилегирова част от индустрията на икономическите субекти. „Една добра идея трябва да се реализира по добрия начин и Министерството на туризма ще изиграе своята роля на медиатор между администрацията и бизнеса”, допълни Георгиева. За да подпомогне туризма от ведомството разработват и проект, включващ 7 балнео- и СПА дестинации от обшо 58 населени места, който ще бъде финализиран тази есен. „Поискахме становища от общо 50 общини, които са базата за създаване на тези дестинации, и получихме позиции от над 30 от тях”, заяви по време на откриването на конгреса зам.-министърът на туризма Ирена Георгиева. От Министерството планират и възможно комбиниране на маршрутите за СПА и за винено-културен туризъм, както и за културно-исторически туризъм. След като бъде завършен, проектът ще бъде качен на страницата на Министерството на туризма, както и на интернет платформата ILoveBulgaria. Предстои дестинациите да бъдат включени в кампаниите, които представят България на туристически форуми и международни изложения. На 27 септември, когато се отбеляза Световният ден на туризма, Георгиева разказа и още един проект, но този път за винено-кулинарни маршрути. Те ще бъдат общо 12, „също както месеците на годината”, поясни зам. министърът. Целта е да се популяризира тази мистична част от България, чието съдържание със сигурност е интересно. На конгреса присъстваха както представители бизнеса, така и на местната власт. Според кметът на Гоце Делчев Владимир Москов през последните години условията за СПА туризъм са се подобрили, което е довели до по-добра инфраструктура. Въпреки това Москов изтъкна някои проблеми, които все още са налице като липсата на квалифицирани кадри, които да работят в този професионален бранш, и не толкова развитият културен туризъм. От южната ни съседка Гърция също работят усилено по отношение на здравния туризъм. В съседката ни декларираните обекти са общо 112, общо 2.5 млн. са посетили естествените минерални извори през 2010 г., но след тежката икономическа криза броят им е намалял до 900 хил. през 2016 г. „Има 2 000 хиляди обекта в Китай, Япония и Тайван, а в Европа те са над 5 хиляди. Уви, България липсва от картата на Европа за този тип туризъм”, каза главният секретар на Асоциацията на общините с термални извори „Хеленик” Маркос Данас. По негови думи, основните проблеми трябва да бъдат решени като се разработят бизнес планове и се създадат правила, за да се обнови инфраструктурата.", "date": "2018.09.28", "title": "Туристическият бранш отново предлага въвеждането на ваучери за здраве"}
{"url": "https://www.monitor.bg:443/bg/a/view/podsydim-za-38-kila-heroin-duhna-ot-syda-145458", "text": "Подсъдим по дело за незаконна търговия с над 38 кг хероин избяга от съда в Ямбол докато съдиите заседаваха за размера на присъдата му. Подсъдим по дело за незаконна търговия с над 38 кг хероин избяга от съда в Ямбол докато съдиите заседаваха за размера на присъдата му. 44-годишният Антон Иванов, който има зад гърба си 7 присъди, включително и за трафик на хора от русенския съд усетил, че го очаква сериозно по размер наказание и веднага след „последната дума“ незабелязано се „изсулил“ през задния ход без да дочака щракването на белезниците. Пред Темида на 25 септември освен Антон застанаха братята Димитър и Александър Димитрови от тополовградското село Радовец и техният авер, 39-годишният Боян Боянов. Четворката беше задържана при спецакция на ямболските криминалисти след сигнал, че се подготвя сделка за продажбата на голямо количество дрога. Наркопласьорите бяха спипани на 21 декември 2016  година, у тях бяха намерени първоначално 5,014 кг хероин за 451 000 лв. При обиски в домовете на радовчаните  полицаите открили още 33 кг от същия наркотик като цялото количество по цени на съдебната система възлиза на над 3,4 млн лв. Мургавите пласьори се кълняха през цялото време на разследването, че наркотикът бил намерен от пасящият селските кози Боян в хралупата на старо дърво в околностите на Радовец.Те дори не подозирали колко струва белият прашец и затова потърсили Антон да го види. От прокуратурата обаче са категорични, че групата има сериозни познания по „темата“ и припомнят, че 29-годишният Александър има 10 присъди в миналото, като последната е за ползването на фалшива шофьорска книжка в Гърция, а брат му Митко е лежал два пъти в килията.  Без особени крими прояви бил само Боян. Поради изтичане на възможните срокове за задържане през лятото на м.г. четиримата били пуснати на свобода с мярка за неотклонение „подписка“, но на 30 март Александър отново бил „прибран“. Спипали го на границата с Турция в района на пирамида 277 край село Лесово с 20-годишния иракчанин Бараз Д. при опит да преведат нелегално група сирийски бежанци. Въпреки изчезването на Антон, който е обявен за национално издирване съставът на ямболския окръжен съд постанови 4 осъдителни присъди за наркодилърите. Беглецът ще трябва да лежи 10 години , толкова ще остане зад решетките и Александър. Брат му Димитър и козарят Боян се „разминали“ с по 7 години.", "date": "2018.09.28", "title": "Подсъдим за 38 кила хероин духна от съда"}
{"url": "https://www.monitor.bg:443/bg/a/view/kristina-agilera-se-zavryshta-na-scenata-145432", "text": "Певицата Кристина Агилера отново ще изпита тръпката да е под светлината на прожекторите на музикалната сцена. След като си взе 10-годишна пауза, за да се отдаде на грижите за децата си, изпълнителката на Hurt стартира турне. Обиколката носи името Liberation, а първият концерт от нея се проведе в Маями. Не искам да чувстват, че живеят в сянката ми, или че не са важни. Не искам да съм такава майка, затова се оттеглих заради тях. Но мама трябва да се върне към това, което трябва да прави“, заяви пред феновете си тя. В пауза между песните Кристина пусна тизър от нова песен, която носи името Wonderland, но не обяви кога ще я пусне. Последното турне на певицата - Back to Basics, датира от 2008 г. Агилера възпитава две деца – 10-годишният Макс Лирон и малката Самър Рейн. Звездата смята, че синът й може да тръгне по нейните стъпки, тъй като има \"невероятен глас\".", "date": "2018.09.28", "title": "Кристина Агилера се завръща на сцената"}
{"url": "https://www.monitor.bg:443/bg/a/view/v-audi-japan-syshto-podmenjali-dannite-za-otrabotenite-gazove-145460", "text": "Японското представителство немската Audi - Audi Japan също е фалшифицирало данните за изхвърляните вредни съставки в отработените газове на автомобилите, съобщи днес агенция Kyodo. Засега не се дава по подробна информация по случая. Очаква се по-късно Audi Japan да проведе специална пресконференция по случая. Преди време в страната на изгряващото слънце в подобно манипулиране бяха уличени и гигантите на японското автомобилостроене - концерните Ранее в аналогичной фальсификации данных были улич Nissan Motor и Subaru.", "date": "2018.09.28", "title": "В Audi Japan също подменяли данните за отработените газове "}
{"url": "https://www.monitor.bg:443/bg/a/view/jilishten-blok-plamna-v-bojurishte-gasiha-go-4-pojarni-145455", "text": "Жилищен блок в Божурище пламна снощи, съобщи NOVA. Четири пожарни гасиха пламъците часове наред. Сигналът е получен в 22 часа. Заради опасност от срутване на покрива обитателите на кооперацията са евакуирани. Впоследствие пада покривът на сградата от пожара. Няма пострадали от пламъците. Потърпевшите смятат, че палежът е умишлен и е дело на мъж с психични проблеми. Той живеел на последния етаж и често отправял заплахи, че ще се самозапали. След пожара в блока е невъзможно да се живее. Кметът на Божурище е предложил настаняване в хотел на хората, които са пострадали от инцидента, но никой не се е възползвал.", "date": "2018.09.28", "title": "Жилищен блок пламна в Божурище, гасиха го 4 пожарни"}
{"url": "https://www.monitor.bg:443/bg/a/view/deljan-peevski-slovoto-e-svoboda-i-otgovornost-chijto-garant-sa-mediite-145452", "text": "Двадесетгодишният юбилей е празник на всички, допринесли с труда и енергията си вестник „Монитор” да бъде един от любимите вестници на хилядите български читатели. Той е и повод за равносметка и анализ на отминалите години, през които много вестници бяха създадени и много бързо забравени от читателите. Преди 20 години вестник „Монитор“ зае своето място на българския медиен пазар със заявката, че ще бъде гарант на свободата на словото. За времето оттогава досега, с цената на денонощен труд вие не само постоянно доказвате, че сте институция в пресата, но се превърнахте в етикет за професионализъм и стандарт и в онлайн пространството. Първи разкрихте десетки афери. Първи се осмелихте да кажете на висок глас безброй мръсни тайни, които мнозина правеха всичко възможно, за да останат заметени под килима на прехода. Първи започнахте битка с фалшивите новини, които тровят публичното пространство и подриват труда ви – вашия и на останалите, за които журналистиката е призвание, а не просто професия. Призвание, чийто труд може да дава плодове само в среда на пълна прозрачност и ясни правила. Именно такава среда се надявам да осигури и законопроектът, който внесохме с моите колеги депутати Йордан Цонев, Велислава Кръстева и Хамид Хамид, предвиждащ пълно разкриване на финансирането и собствеността на медиите у нас. Словото е сила. Но също свобода и отговорност, чийто гарант са медиите. Ролята на журналистите е особено задължаваща във времена, в които дезинформацията се опитва да наложи монопол над него. Пропагандатори и манипулатори се опитват да подменят фактите и да ограбват гражданите от най-ценната придобивка на демокрацията – правото да знаят истината. Бъдете верни на Истината и ще получите най-ценната награда – доверието и любовта на читателите!", "date": "2018.09.28", "title": "Делян Пеевски: Словото е свобода и отговорност, чийто гарант са медиите"}
{"url": "https://www.monitor.bg:443/bg/a/view/rajdanijata-s-cezarevo-sechenie-sa-skochili-dvojno-za-10-godini-145517", "text": "Ражданията с цезарево сечение са се увеличили двойно през последните десет години. Това каза министърът на здравеопазването Кирил Ананиев от трибуната на Народното събрание в отговор на въпрос на народния представител от БСП проф. Георги Михайлов за състоянието на родилната помощ в България по време на парламентариня контрол. Същият въпрос депутатът зададе по време на здравната комисия в парламента в четвъртък. Съществуват утвърдени в практиката стандарти в родилната помощ на ниво Европейския съюз., всяка страна -членка има собствена практика в областта на акушерството и гинекологията, каза още министър Ананиев и посочи, че всеки лекар прилага умения в практиката си и нови персонална отговорност. Медицинският стандарт по акушерство и гинекология, който предстои да бъде обнародван определя изискванията към персонала, оборудването и обхвата на дейност, каза още министър Ананиев. Той обясни, че по смисъла на Закона за лечебните заведения акушерките също могат да оказват самостоятелно помощ при раждане, но това може да става само в присъствието на лекар и, ако става въпрос за нормално раждане. Министърът Ананиев припомни, че през 2007 г. ражданията с Цезарево сечение, популярни повече като секцио, са били 28% от всички раждания. В 45,9 на сто те са по спешност, когато няма друга възможност за изражданет на бебето. Същевременно, смъртните случаи в България са около 11 души на 100 хил. души, докато в ЕС са 18 на 100 хиляди.", "date": "2018.09.28", "title": " Ражданията с Цезарево сечение са скочили двойно за 10 години "}
