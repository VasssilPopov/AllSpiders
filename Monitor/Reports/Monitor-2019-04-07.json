{"url": "https://www.monitor.bg/bg/a/view/polovinata-asansiori-poddyrjani-nelegalno-161879", "text": "Половината асансьори у нас се поддържат нелегално. Това твърди председателят на Българската асансьорна асоциация инж. Валентин Маринков. Според него често подобна поддръжка е формална. По думите му има фирми в бранша без лиценз за поддръжка, защото не могат да отговорят на определените изисквания. „Даже не може да се каже, че са фирми. На ордер пишат, че са взели петдесетте лева за абонамента, колкото да може касиерката да се отчете пред общото събрание на входа. На такива техници не може да се търси отговорност, Те не можело и да бъдат и санкционирани от ДАМТН, защото нямали лиценз, независимо от това, че става дума за съоръжения с повишена опасност и формалната поддръжка излага на риск живота и здравето на хората. Така вече 30 години без ред, правила и санкции“, категоричен е той. „За това и стават трагични случаи, като този в блока на „Цариградско шосе” в София. Там аварията стана след ремонт, направен в противоречие с всички правила за извършването му. Инспекторът, приел асансьора сигурно не е ходил да види какво е направено и дали отговаря на изискванията“, добавя Маринков. Той посочи и друг пример за безотговорно отношение на етажната собственост. В един от големите ЕПК-блокове в столичния „Младост-4“ от 3 асансьора работи само един, а от другите два се свалят части, за да го поддържат. Според него около 120 000 са асансьорите в страната, като около 100 000 са стари, за които няма резервни части. където цели градове могат да останат без поддръжка. В района Бяла Слатина техниците са трима души над 70-годишни. В Монтана са останали 5 човека за около 250 асансьора и те са също възрастни. Те обикновено разбират само от старите асансьори и не искат тепърва да се учат на новите, а младите пък нямат мерак да се поддържат и ремонтират стари. При старите има по-голям риск от повреда или злополука по време на ремонт. В София, където има 30-40 хил. асансьора, също има криза за работна ръка, добавя Маринков и пояснява, че дефицитът за техници е остър и в Средногорието, в област Благоевград и на много други места в страната. По думите му на всеки 50 асансьора трябва да има по двама души или общо 4800 асансьорни техници, за да може съоръженията да се експлоатират съгласно инструкциите на производителите, а в момента общата бройка е доста по-малка - само 2000. Особено остър е дефицитът на кадри във фирмите, които поддържат стари асансьори, защото всеки бягал от отговорност да ги поддържа и ремонтира. „Както е тръгнало и в най-големите градове“, прогнозира Маринков. „За да се реши поне отчасти проблемът с кадрите асоциацията ни се договори с ръководствата на столични техникуми там да се сформират паралелки за обучение на ученици по специалността за поддръжка на асансьори. В момента имаме 13 стажанти и се надявам да възбудим интерес у тях към професията“, добавя браншовикът.", "date": "2019.04.07", "title": "Половината асансьори поддържани нелегално (ТЕМАТА)"}
{"url": "https://www.monitor.bg/bg/a/view/zlato-i-obshto-5-medala-za-graciite-ni-ot-pezaro-161874", "text": "Българският ансамбъл спечели златния медал на финала на съчетанието с три обръча и два чифта бухалки на първата за годината Световна купа по художествена гимнастика в италианския град Пезаро. Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха без грешка композицията си и получиха оценка от 25,750 т., от които 19,600 за трудност - най-високата от всички осем финалисти. На второ място е Украйна с 25,100 т., а на трето Израел с 24,450 т. Това е втори медал за българския ансамбъл в Пезаро след среброто в многобоя и общо пети за нашите от този турни. В индивидуалното Боряна Калейн взе бронз в многобоя и сребро във финала на топка, а Катрин Тасева се нареди втора на лента. Във финалите на уредите при индивидуалните изпълнителки днес двете българки играх по три съчетания. Боряна представи отлично композицията си на топка и получи оценка от 21,700 т. (12,800 за трудност и 8,900 за изпълнение). Същата оценка взе и руската звезда Дина Аверина, но българката я изпревари заради повече за изпълнение. Победителка е Арина с 22,400 точки. Катрин също игра много силно във финала на лента и беше оценена с 19,000 точки. Победителка стана Дина Аверина с 20,600 т., а трета е Алина Харнаско (Блрс) с 18,800 т. Така българските грации направиха добър старт на сезона за Световната купа, като следващия уикенд ги очаква домашният турнир в „Арена Армеец“.", "date": "2019.04.07", "title": "Злато и общо 5 медала за грациите ни от Пезаро"}
{"url": "https://www.monitor.bg/bg/a/view/samo-kontrolyt-shte-razkara-symnitelnite-tipove-ot-taksitata-161871", "text": "Дванадесет таксиметрови шофьори без книжки са хванати в Русе от полицията. Сега злополучните „бакшиши” най-вероятно ще бъдат изправени пред съда и ще се отърват с някоя глоба, а след 2-3 години отново ще седнат зад волана. Въпросът обаче далеч не е само в тях и в липсата на шофьорски книжки. Истината е, че професията на таксиджиите е обект на силен обществен интерес, защото е ярко изложена на обществената сцена. Упражняващите я всекидневно са в пряк контакт с останалите хора и поради това трябва да бъдат подбирани внимателно. На първо място таксиджиите трябва да притежават качества като внимание, търпение, толерантност. Да разбират и влизат в положението на клиентите си и да не ги товарят с личните си проблеми и терзания. С две думи да бъдат изключителни психолози. Както и да не изпадат в пристъпи на гняв, ярост и арогантност. Практиката показва нещо съвсем различно. Още от зората на демокрацията, когато куцо, кьораво и сакато получи правото да излезе на стоянките и да постави на колите светещи табели, браншът се изпълни с какви ли не екземпляри. Принципно от кандидатите за шофьори се иска да представят свидетелство за съдимост, за да получат правото да упражняват дейността си. В действителност обаче чистото криминално и съдебно минало е последното, от което собствениците на таксиметровите фирми се интересуват. За тях най-важна е печалбата. Това е причината в таксиметровите компании да попадат и лица, минали през съдилищата и дори през затворите. При това далеч не само за дребни кокошкарски кражби и за далеч по-сериозни криминални престъпления. Наред с тях волана нерядко въртят и лица, трайно зависими към алкохол и наркотици, както и такива с престъпни сексуални наклонности. А всичко това прави возенето на такси да наподобява играта на руска рулетка. Или бъркането в чувал, пълен със змии, където номерът е да попаднеш на най-малко отровната. Така и в случая с такситата. Шансът да попаднеш на наистина свестен шофьор е минимална. Ако човекът зад волана все пак не е криминално проявен, не е пияница и скандалджия, който сутрин се сърди на себе си, а след обяд на останалия свят, то със сигурност ще е любител на чалга поп фолк културата или нереализирал се пилот от „Формула 1”. Все неща доста опасни и нежелани от повечето клиенти. Като говоря за хората с жълтите автомобили, някак неволно се сещам и за шофьорите на автобуси и маршрутки. Там контролът като че ли е по-силен и вероятността сред тях да попадне някой последовател на Чикатило или Бостънския удушвач, е минимална. Но и те също имат доста трески за дялане. Поне 1-2 пъти в годината в медиите се появяват съобщения за автобусни шофьори, хванати с алкохол в кръвта. При един от последните случаи мъжът пил до късно през нощта, а сутринта бил готов да се качи на автобуса и да вози ученици на екскурзия. За щастие това не се случи. Трябва обаче най-после да се въведе един тотален строг контрол върху водачите от обществения транспорт, а срещу нарушителите да се прилага законът в цялата му наказателна тежест и строгост.", "date": "2019.04.07", "title": "Само контролът ще разкара  съмнителните типове от такситата"}
{"url": "https://www.monitor.bg/bg/a/view/levski-na-6-tochki-ot-vyrha-sled-1-0-sreshtu-cherno-more-161875", "text": "“Левски“ се доближи на 6 точки от лидера в Първа лига „Лудогорец“ и на 3 от втория ЦСКА. „Сините“ успяха да запишат важна победа с 1:0 срещу „Черно море“ и поне на теория се върнаха в борбата за титлата. Още повече, че в следващия кръг играчите на Георги Дерменджиев посрещат „орлите“ на „Герена“ и ако успеят да спечелят, ще завържат още повече интригата за първото място. В герой за „сините“ във Варна се превърна Станислав Костов. Нападателят вкара дежурния си гол в 16-ата минута, след като финтира защитник на домакините и с хубав изстрел прати топката в мрежата. Това бе негово 19-о попадение и той направи нова крачка към приза за стрелец номер 1 в Първа лига, като вече има преднина от един гол пред основния си конкурент Клаудиу Кешеру от „Лудогорец“. С успеха „Левски“ успя да сложи край на негативната си серия срещу „Черно море“ през този сезон. Досега варненци елиминираха „сините“ на 1/8-финалите за Купата на България, а след това спечелиха и с 1:0 в първенството. Тимът обаче загуби защитника Луис Нганиони, който получи червен картон и ще пропусне дербито с „Лудогорец“. Спецът, който в момента е без отбор, бе категоричен в интервю за TV+, че в плановете му не влиза започване на работа в „Левски“. „Имало е няколко оферти за завръщане в „Левски“, но или не съм можел да си дойда, или съм бил в друг клуб и съм работел. Имало е други мижави предложения с откази – това не може, онова не може. В последната година-две твърдо съм си поставил за себе си задача да забравя дестинация България. Не ми влиза в плановете. Да, може след месец или пет, година или 2-3 години да имам желание. Българският футбол като инфраструктура е на ниво Бангладеш. Много изпростяхме като народ самите ние. Постоянно сме негативно настроени, постоянно някой ни пречи и това ме натъжава“, допълни Стоилов.", "date": "2019.04.07", "title": "“Левски“ на 6 точки от върха след 1:0 срещу \"Черно море\""}
{"url": "https://www.monitor.bg/bg/a/view/lozan-s-nova-akcija-sreshtu-bylgarija-sydi-ni-v-strasburg-zaradi-globata-si-161878", "text": "След като в продължение на вече години прави целенасочени опити да загроби правосъдната система, а подопечния си Върховен касационен съд превърна в маша, действаща в полза на олигарсите, шефът на ВКС Лозан Панов предприе нова атака срещу България. Съдия №1 на държавата, какъвто всъщност се води председателят на касационните магистрати, ще съди България в Страсбург заради потвърдената на два съдебни инстанции глоба от 1000 лева за неспазване на закона. Реално това означава, че след като погази нормативната уредба на страната, сега Абсурдът, граничещ с шизофрения и противоречащ не само на юридическите, а на всички морални и етични норми, лъсна от интервю за bTV на половинката му Елисавета Панова. Съпругата на шефа на ВКС, станала известна в обществото с псевдонима Черния лебед, обяви, че двамата с мъжа й ще подадат в Страсбург, защото у нас липсвало правосъдие. Че правосъдие липсва е обществено известен факт, както е истина обаче и фактът, че в огромна степен това се дължи именно на Лозан Панов. Откакто зае поста на шеф на ВКС през януари 2015 г., в това число и през свои марионетки в по-долните инстанции като Софийския градски съд и Софийския районен съд, той целенасочено се опитва у нас воглаве с банкера-беглец Цветан Василев, разградския бос Иво Прокопиев и фармацевтичния барон Огнян Донев. Доказателствата за това са над дузина, като самият Лозан Панов се изявява като основен пазител на интересите на подсъдимия за източването на милиарди от КТБ Цветан Василев. Именно в полза на банкера-беглец и не само работят цяла поредица от тълкувателни дела, образувани от ВКС, като Панов не се посвени да използва съда, за да се опита да блокира и процеса по конфискация на незаконно придобито имане. На фона на всички тези действия, насочени единствено и само в помощ на хора, които ограбиха гражданите на държавата със стотици милиони, а сега се опитват да избегнат възмездието, жалбите на Панов и половинката му, че в България липсва правосъдие трагично напомнят вица за човека, който блъснал за баба си по стълбите, а след това я питал защо бяга. За съжаление обаче поведението на шефа на ВКС не е виц, а реалност. Реалност е и фактът, че начело на една от най-важните съдебни институции е човек, обслужващ интересите на подсъдими, Мина Костова впрочем - дъщерята на човека, благодарение на когото страната бе разграбена от хора като Цветан Василев, Прокопиев, Донев и още десетки други „герои“ на престъпната приватизация, е семейна приятелка на шефа на ВКС и половинката му Бети Панова-Черния лебед. Връзка, която в случая със семейство Панови излиза далеч отвъд пределите на нормалните измерения на приятелството, като семейство Костови далеч не е единственият пример за това. Докато от една страна съдия №1 впряга всичките си лостове в съдебната система, за да обслужва интересите на задкулисието у нас, родено именно от семейните му приятели Костови, преди седмица и половина лъсна, че живее заедно със съпругата си в жилище, придобито на скандално ниски цени от други семейни приятели – собствениците на „Артекс“ Пламен и Весела Мирянови. Разследване на „Правен свят“ показа, че половинката на шефа на ВКС Елисавета Панова всъщност е рекордьор по евтин имот от фирмата, като е придобила през април 2013 г. четиристаен апартамент в тузарския комплекс „Артекс дипломат“ в столичния квартал „Изгрев“ на четворно по-ниски цени от пазарните. В интервюто си за предаването „120 минути“ по bTV вчера тя реално потвърди това, като показа нотариалния акт за имота си. От него се вижда, че е напазарувала апартамента от 172 квадрата и прилежащи към него два гаража от по 19 квадрата за 80 000 евро. Това прави по малко над 380 евро на кв.м. В същото време проверка в сайтовете на имотните агенции за същия период от време показва, че средната цена на апартамент в „Изгрев“ на акт 15 е вървяла по 1040 евро на кв.м. За завършено жилище, пуснато в експлоатация пък стойността е била над 1100 – 1200 евро на квадрат, като това са цени за нормални кооперации, а не на луксозни кооперации като тази на „Артекс“, където офертите отиват на над 1300 - 1500 евро на квадрат. Така, въпреки всички опити на водещия на предаването Светослав Иванов да помогне на Бети Панова да замаже скандала, завишавайки изкуствено цената на 465 евро, като я изчислява без гаражите, излиза, че Черния лебед Самото жилище е било закупено чрез фирмата й „Ганева 2000“, която е нейна еднолична собственост. Бидейки такава, то би трябвало да фигурира в имуществените декларации на съпруга й от 2015 г., когато се женят, досега. Но не е. В интервюто си Панова избяга и от друг от неудобните въпроси – за вилата на морето, придобита от мъжа й също през 2013 г. в една от атрактивните местности край Варна. За вила от 72 квадрата и половината от двор от цели 480 кв. м „честният“ съдия брои фрапиращо ниска цена – едва 26 000 лева. Беглата справка из имотните сайтове сочи, че пазарната стойност на вилата е поне 4 пъти по-висока дори към днешна дата, въпреки спада на цените на недвижимите имоти в последната година. Това са все разминавания, на които Панова не отговори с любезното съдействие на водещия. Пак той я остави да се измъкне и от въпросите за вилата на край Варна, придобита от съпруга й през 2013 г. на скандално ниски цени, приемайки за нормално обяснението й, че това си била лична покупка на Лозан Панов. Изреждането на различни суми за апартамента в луксозната кооперация \"Елемаг дипломат\" пък само подхранва съмненията, че в случая с жилището, в което Панови живеят от началото на 2018 г. не става просто въпрос за евтина покупка. Това се потвърждава и от  , според което при закупуването на четиристайния апартамент в сграда „Артекс дипломат“ в столичния тузарски квартал „Изгрев“ Черния лебед е извършила поне две тежки нарушения на данъчното законодателство. Първото се отнася до Второто нарушение Панова е извършила в качеството й на едноличен собственик и управител на фирмата си „Ганева 2000“ и е неплащане на държавата на дължимото ДДС по сделката. Според материала, за да стане собственик на 172 кв. м. в луксозната кооперация Панова не е платила единствено 81 000 евро, както е записано в нотариалния акт, разпространен от самата нея, а общо 256 000 евро, т.е. точно половин милион лева. Ако сделката е била изповядана пред нотариуса на действителната й цена, чрез фирмата си Панова е трябвало да заплати и още 100 000 лв. като ДДС. Разплитането на мрежата от лъжи, изтъкана от съпругата на съдия №1 станало, след като самата Панова обясни пред бранещия съпруга й орган на подсъдимия разградски олигарх Иво Прокопиев - „Капитал“, че е платила не по 225 евро на квадрат, каквото е първоначалното вписване в Имотния регистър, а по 382 евро, което се оказва неистина. Нито една сделка, сключена между фирма \"Артекс\" и купувачи на апартаменти в сграда \"Дипломат\", не е била изповядана на толкова ниска цена, колкото в случая с жената на най-високопоставения съдия в държавата. Пред „Труд“ експерт по продажби на ново жилищно строителство обяснява, че укриването на реалната цена лъсва от съдържанието на самия нотариален акт. В него е посочена кръглата сума от 80 000 евро, която фирмата на жената на висшия магистрат е платила на строителя за изграждането на имотите, както и още 1000 евро за закупуването от Елисавета Панова на правото на строеж, отново от \"Артекс\". \"Нотариалният акт съдържа обаче и допълнителната клауза, която задължава, в случай, че по някаква причина купувачът на имота, в конкретната ситуация – фирма \"Ганева 2000\", не може да влезе във владение или по съдебен ред бъде изведен от имота, то \"Артекс\" да възстанови платеното в двоен размер, т.е. 162 000 евро, плюс още 110 000 евро, описани като неустойка. Консултантът по недвижими имоти коментира, че това е честа практика за много от строителните фирми, в случай, че клиентите им предпочитат да плащат в брой, като в същото време си гарантират сигурност, че няма да станат обект на измама от страна на продавача, особено когато се отнася до сгради, които все още се намират в етап на строеж\", се казва в материала, според който Това означава, че за дома, в който живее в момента председателя на ВКС Лозан Панов, съпругата му е, освен със скромните 81 000 евро по банков път, е броила с „с мръсни пари и под масата“ още 1000 евро за всеки квадратен метър, се казва в публикацията. Въпросът за произхода на средствата в подобни казуси се оказва най-сложен за разследващите, най-малкото, защото проверяваните нямат интерес да съдействат за разкриване на истината. Според изданието обаче, в момента, в който Панова извършва солидните плащания, тя задълбочава конфликта със сина на покойния й първи съпруг, издателят Иван Ганев – Димитър Ганев. Елисавета се запознава с Иван Ганев в края на 90-те години, когато той вече има добре работещ бизнес и контакти с навлизащите по това време у нас първи по-сериозни инвеститори от Германия. Няколко години след като пристига в София като студентка, Елисавета взима фамилията на далеч по-възрастния си първи съпруг. След като Ганев почива през 2005 г., Елисавета или Бети, както държи да се обръщат към нея познатите й, влиза в спор с децата от първия брак на Иван Ганев по въпроса за наследството. Ганева претендира, че има право на по-голям дял, защото има дете от покойния си съпруг. В крайна сметка, Ганева взима сериозна част от имотите на Иван Ганев, както и влиза във владение на фирмите му. като я уличава в неправомерното теглене 40 000 лв. за период от два месеца от банковите сметки на фирмата на баща му. Оказва се, че парите наистина са изтеглени, като Ганева е укрила от банката информацията за смъртта на титуляра на сметката. Заради зачестилите тегления от банката правят проверка и установяват, че има нередност, след което достъпът на вдовицата до сметките е замразен. От публикуваните в Търговския регистър финансови отчети на \"Ганева 2000\" ЕООД е видно, че няма движение на парични средства от половин милион лева, които да са били вложени в имота в \"Изгрев\". Това означава, че е възможно Елисавета Панова да е разполагала с пари в брой, които е успяла да вземе за себе си след кончината на първия й съпруг. Възможно е парите за апартамента в \"Дипломат\" да имат и друг произход, което изглежда Елисавета и Лозан Панови всячески се опитват да отрекат. Те твърдят, че към момента на покупката на имота в \"Изгрев\" двамата не са се познавали или поне не са имали близки отношения. Но и това твърдение следва да се подложи на съмнение, с оглед на отказа на председателя на ВКС и неговата съпруга да дадат ясни отговори по разкритията за апартамента им, който Ганева купува от бъдещите им кумове с Лозан Панов – собствениците на строителната фирма \"Артекс\", завършва публикацията на вестника. Самото жилище е било придобито чрез фирмата й „Ганева 2000“, която е нейна еднолична собственост. Бидейки такава, то би трябвало да фигурира в имуществените декларации на съпруга й от 2015 г., когато се женят, досега. Но не е. В интервюто си Панова избяга и от друг от неудобните въпроси – за вилата на морето, придобита от мъжа й също през 2013 г. в една от атрактивните местности край Варна. За вила от 72 квадрата и половината от двор от цели 480 кв. м „честният“ съдия брои фрапиращо ниска цена – едва 26 000 лева. Беглата справка из имотните сайтове сочи, че пазарната стойност на вилата е поне 4 пъти по-висока дори към днешна дата, въпреки спада на цените на недвижимите имоти в последната година. Любопитното е, че водещият на предаването „120 минути“ я остави да се измъкне от въпросите за вилата, приемайки за нормално обяснението й, че това си била лична покупка на Лозан Панов. Още по-любопитно е и че остана да виси във въздуха въпросът дали изобщо участието на Черния лебед е било на живо, защото , за да й зададе всички въпроси, на които тя упорито отказва да отговаря. Но тя не е забелязана изобщо да влиза в зданието. ", "date": "2019.04.07", "title": "Лозан с нова акция срещу България:  съди ни в Страсбург заради глобата си"}
{"url": "https://www.monitor.bg/bg/a/view/dete-naryga-s-noj-sestra-si-161876", "text": "8-годишно момченце от Казанлък е наръгало с кухненски нож в гърдите 13-годишната си сестра. Драмата се разиграла към 18 часа в неделя в апартамент на улица „Илинден“ в Града на розите. Ранената Айше е с опасност за живота. Транспортират я към болница в Стара Загора. Децата са били за кратко сами в стаята и правели салата за вечеря. Първа е разбрала майката, която отнела ножа от най-малкия си син - Мемедали. Децата в семейството са 4.  ", "date": "2019.04.07", "title": "Дете наръга с нож сестра си "}
{"url": "https://www.monitor.bg:443/bg/a/view/kobrata-za-celuvkata-syjaljavam-za-tova-koeto-napravih-161872", "text": "Кубрат Пулев обяви, че съжалява за целувката, която даде на репортерката Джени Суши веднага след победата си на профиринга над румънеца Богдан Дину в САЩ. „Съжалявам за това, което се случи. Ако можех да върна времето назад..., но това няма как да стане. Случилото се е опит за мен. Трябвало е да мина през подобни изпитания. Аз съм емоционален човек и съм го направил само от радост и в емоция, няма никакъв момент на насилие“, коментира Кобрата в предаването „120 минути“ по bTV. За това как скандалът се е отразил на приятелката му Андреа, боксьорът обяви, че тя е била много разстроена в първия ден най-вече заради мненията на околните. „После обаче тя каза – аз те познавам що за човек си и знам защо и как си го направил, и нямаше проблеми“, заяви Кобрата. В заключение той обяви, че не мрази по никакъв начин Джени Суши и адвокатката й Глория Олред и дори би искал да останат приятели. Както е ясно, Кубрат Пулев е с временно отнет лиценз за Калифорния, като на 14 май предстои изслушване пред Спортната комисия на щата.", "date": "2019.04.07", "title": "Кобрата за целувката: Съжалявам за това, което направих"}
{"url": "https://www.monitor.bg:443/bg/a/view/semejstvoto-na-majkyl-djeksyn-pusna-svoj-film-za-nego-161847", "text": "Семейството на Майкъл Джексън пусна филм за него, в отговор на скандалната документална лента на НВО „Да напуснеш Невърленд“, показваща Краля на попа като педофил. Продукцията носи името „Невърленд от първа ръка: Разследване на документалния филм за Майкъл Джексън“. Тя трае 30 минути и се котира в платформата за видеосподеляне YouTube. В нея членове от фамилията на изпълнителя на Thriller коментират главните герои в другата лента – Уейд Робсън и Джеймс Сейфчак, които твърдят, че на възраст съответно 7 и 11 години са били подлагани на сексуално насилие от страна на Джако. Семейството на Джексън напомня, че по време на съдебния процес през 2005 г, те са дали противоположни показания. Припомняме, че наследниците на покойната суперзвезда съдят НВО за обезщетение от 100 милиона долара. Ищците заявяват, че телевизията е нарушила споразумение от 1992 г., с което HBO се задължава да не петни името на певеца. „HBO наруши договореността да не оклеветява Майкъл Джексън чрез продуциране или представяне пред публиката на едностранчиви по смисъл образци на откровена пропаганда с цел безсрамно да се възползва от невинен човек, който е мъртъв и не може лично да се защити“, цитира NBC News извадки от 53-страничния иск. Роднините напомнят, че подобни обвинения са били отправяни и преди повече от 10 години, но след щателно разследване певецът е признат за невиновен.     ", "date": "2019.04.07", "title": "Семейството на Майкъл Джексън пусна свой филм за него"}
{"url": "https://www.monitor.bg:443/bg/a/view/toma-bikov-tvyrdi-bsp-i-dsb-pylnili-partijnite-kasi-ot-bg-madof-161862", "text": "БСП и ДСБ са в неформална коалиция и имат общи спонсори. Това обяви депутатът от ГЕРБ Тома Биков. „И двете партии например са получавали пари от бившия собственик на КТБ Цветан Василев“, поясни пред БНР народният избраник, по чиито думи неформалният лидер на тази коалиция е президентът Румен Радев. Биков коментира предстоящите евроизбори като посочи, че десницата се е консолидирала след решението ГЕРБ и СДС да се явят заедно на вота. Според него в същото време обаче вляво се наблюдава неформален съюз между БСП и ДСБ, чийто общ благодетел се оказва Българския Мадоф, който продължава да се крие в чужбина след разграбването на КТБ и от край време е известен както с политическите си мераци, така и с „израстването“ си под крилото на Командира. коментира депутатът. Според Биков компроматната атака срещу ГЕРБ се провежда от хора, свързани именно с отрочето на драгалевския лаборант Иван Костов ДСБ, а полза от нея има БСП. „Ние зададохме въпрос дали г-жа Корнелия Нинова е дала 30 млн. лв. на Михаил Миков, за да отстъпи лидерския пост в БСП и все още чакаме тя да ни отговори – с да или с не, а не с насмешка“, припомни депутатът и допълни, че самият Миков е отказал коментар. „Ние имаме право да задаваме въпроси и да правим журналистически разследвания, нали това е модерното. Направили сме журналистическо разследване и питаме – така, както например госпожа Йончева пита дали 40% от цената на обществените поръчки за магистралите се връща под формата на рушвет“, каза още законотворецът. По думите му твърденията на ГЕРБ се базират на информация от хора в БСП, участвали в процесите покрай смяната на ръководството. „Очевидно е, че европейските избори се възприемат от опозицията като възможност за събаряне на властта, без зад това да стои конкретно намерение за упражняване на властта. Те и друг път са правили това. анализира Биков и допълни, че в тази кампания няма да става въпрос за същината на избора, който предстои. Според него сме свидетели на поредна компроматна атака. „Съветници на президента наричат корупция изповядването на данъчна оценка на един апартамент. Това е абсолютно сбъркано. Корупцията е нещо доста по-сложно“, констатира той и посочи, че ако „те не могат да дефинират проблема, не може да се очаква да дадат и решение“. Биков подчерта, че всички закони, позволяващи на обществото да проследява имотното състояние на политиците и да следи за конфликт на интереси, са приети от ГЕРБ. „Изповядването на апартамент на данъчна оценка може би не е етично, но не е престъпление“, каза Биков. По думите му замесените в скандала с апартаментите са подали оставка от държавните си постове само при наличието на „сянка на съмнение“. „Това го прави само ГЕРБ“, категоричен бе депутатът. Той коментира още, че искането на БСП за отстраняване на шефа на Антикорупционната комисия Пламен Георгиев, още не е внесено в парламента, но когато това се случи, щяло да бъде разгледано. Според Биков и върху Георгиев е паднала сянка на съмнение. Той припомни, че именно по тази причина премиерът Бойко Борисов е призовал и него, и председателя на ВКС Лозан Панов, и зам.-главния прокурор Борис Сарафов да подадат оставки или да излязат в отпуск. „Каквото за нас, това и за другите“, каза депутатът и добави: „Ние сме подложени на публичен линч и ще го изтърпим“.", "date": "2019.04.07", "title": "Тома Биков твърди: БСП и ДСБ пълнили партийните каси от БГ Мадоф"}
{"url": "https://www.monitor.bg:443/bg/a/view/posten-objad-ot-bob-chorba-i-oriz-s-maslini-za-novija-igumen-na-bachkovskija-manastir-161839", "text": "„С упование, че Божията майка, чиято чудотворна икона благодатно живее в този храм, ще ни подкрепя и по нейните молитви ще вървим в благодат и успехи за светата обител”. Това заяви само няколко минути, след като бе въдворен за игумен на Бачковския манастир, епископ Сионий. Той поема обителта над село Бачково след изненадващо решение на Светия синод, тъй като в последните пет години ръководи успешно другия ставропигиален манастир у нас – Троянския. На първо време епископ Сионий ще управлява и двата манастира, но остава в Бачковския, бе категоричен самият той. Именно в бачковската света обител той ще бъде начело и на великденските богослужения, които по традиция привличат хиляди богомолци. И именно защото Великден предстои след 20 дни и за православните християни това са дни на Велик пост, в манастирската кухня се бяха постарали да приготвят постен обяд за новия си игумен. „Фасул чорба, ориз с маслинки и салата от домати и краставици. За десерт са приговени постни сиропирани каламари. За пиене имат само вода”, разкриха от манастира какъв ще бъде празничният обяд за новия игумен. Да приведе в действие решението на Св. Синод на БПЦ, в манастира пристигна Негово Високопреосвещенство Старозагорския митрополит Киприян. Бе отслужена благодатна св. литургия от митрополит Киприян в съслужение с пребиваващия в манастира Месемврийски епископ Яков и Велички епископ Сионий. В празничното богослужение участваха манастирските братя и много клирици на Старозагорска митрополия. Съборният храма на обителта бе огласен от чудното пеене на два църковни хора, манастирския и гостуващия хор на катедралния храм на Старозагорска митрополия – „Св.Николай”, воден от г-жа Колева. В края на богослужбата, Негово Високопреосвещенство митрополит Киприян, обяви решението на Св. Синод, и, връчвайки игуменския жезъл на Велички епископ Сионий, му пожела успешно ръководство на древната Бачковска обител на „благу церкви и роду”, подчертавайки и особената благодат на деня – благодатта на св. Йоан Лесвичник, оставил ни едни от най-ценните напътствия за душевно спасение и монашески подвиг.  Бачковската света обител бе излъскана буквално до блясък по повод въдворяването на новия игумен. Дворът блестеше от чистота, а основната манастирска църква, в която е и чудотворната икона на Божията майка, бе с реставрирани стенописи. В богослужението взе участие и досегашният игумен на манастира архимандрит Самуил, който бе на поста година и 3 месеца. От Светия синод не огласиха мотивите си той да бъде сменен. „Идваме тук да почетем епископ Сионий, защото го познаваме. Преди две години имахме събор на Троянския манастир и оттогава се знаем. Мислим, че е добър избор за Бачковския манастир. Той нагази с расото в река Осъм, за да кръсти наш приятел рокер. До кръста влезе в реката”, казаха Мелик Джамбджиян и Ардаш Ерниасян от мото клуб „Православна зора България”. Малко по-късно те и приятелите им се снимаха заедно с епископ Сионий. Самият той обеща да продължи с ремонтно-реставрационните работи в манастира. „Ще продължим реставрацията на храма, ще подготвим светата обител за нормалния живот на братството и за посрещане на многобройните чисни поклоници, които идват на това място”, каза още новият игумен. Дали ще напусне Троянския манастир е решение, което трябва да вземе Светият синод. „Засега отговарям и за двете свети обители, но се надявам в скоро време да има определен човек, който да поеме Троянската света обител. Да, аз оставам в Бачковския манастир. Ние сме във времето на Великия пост, така че богослуженията са най-важното в момента и духовната подготовка за най-светлия празник Великден”, каза още епископ Сионий. В Бачковския манастир в момента има 10 монаси, най-възрастният от които е 84-годишният отец Мелетон. Той е от 36 години в манастира, за което време е сменил 10 игумена. „Вярвам в новия игумен, че ще направи големи преобразувания в манастира”, каза отец Мелетон.", "date": "2019.04.07", "title": "Постен обяд от боб чорба и ориз с маслини за новия игумен на Бачковския манастир"}
{"url": "https://www.monitor.bg:443/bg/a/view/gledame-bolni-rodnini-553-378-dni-godishno-161850", "text": "Времето, което българите са прекарали в гледане на болен роднина, през 2018 г. се е увеличило с близо 60 000 дни за 12 месеца, става ясно от данните на Националния статистически институт. През изминалата година нашенците са отсъствали от работа заради заболял член от семейството 553 378 дни. За сравнение през 2017 г. броят на дните е бил 493 494. Малко над 400 000 са били и към деветмесечието на 2018 г., като до края на годината дните скачат с около 150 000. Именно в края на ноември бяха регистрирани и първите случаи на грип у нас. Тогава майка и детето й бяха приети в болница със симптоми на свински грип. От данните става ясно още, че През 2018 г. времето, в което нашенците са се грижили за член от семейството си, вместо да ходят на работа, е струвало на държавата 16,8 млн. лв. Обезщетенията за всички 553 378 дни през изминалата година били изплатени на 104 612 българи. Това означава, че родните служители са се грижили поне по 5 дни за болния. Това е с по 2 дни повече спрямо миналата година. Средното дневно обезщетение, което взимат нашенците, е 33,45 лв., като за 5 дни те прибират в джоба си по 167 лв. Сумата, която им се полага е 80% от дневната им ставка, изчислена за последните 18 месеца. Едва 12% от всички българи, които не са ходили на работа, за да гледат болен роднина, са били мъже. Освен увеличение на времето, в което българите полагат грижи за болен член на семейството, ръст има и при продължителността на боледуване на нашенците. Родните служители се разболяват с една трета повече за последните 8 години. По данни на Националния осигурителен институт през 2018 г., нашенците са се лекували у дома 17,6 млн. дни, а през 2010 г. - 13,3 млн. дни. Трайната тенденция работниците да боледуват по-дълго означава, че мярката бизнесът да поема първите 3 дни от болничния се оказа неефективна. Всеки трети нашенец, който не е бил в състояние да изпълнява служебните си задължения заради заболяване, е бил на възраст между 50 и 64 г. 23 на сто от боледуващите пък са между 30 и 39 г. Младежите до 29 години се оказват най-малко болнави – едва 12% от обезщетенията са в тази възрастова група.", "date": "2019.04.07", "title": "Гледаме болни роднини 553 378  дни годишно"}
{"url": "https://www.monitor.bg:443/bg/a/view/kaljari-bie-bez-despodov-hicho-s-gol-161869", "text": "Националът Кирил Десподов остана извън групата на “Каляри” в мача със СПАЛ от 31 кръг на Италианската Серия „А“. Бившата звезда на ЦСКА все още лекува контузия, а в негово отсъствие съотборниците му успяха да запишат ценна победа с 2:1 срещу прекия конкурент за спасение. След успеха „Каляри“ вече има 36 точки и е на 9 над зоната на изпадащите. В дербито на кръга „Ювентус“ обърна „Милан“ за 2:1 и крачи уверено към титлата с огромна преднина от 21 точки пред преследвача „Наполи“, който е с мач по-малко. В Турция пък съотборникът на Десподов в националния отбор Страхил Попов също имаше поводи за радост. Защитникът игра цял мач за неговия „Касъмпаша“, който спечели с 2:1 „Ерзурум“ и се изравни по точки на петото място в класирането. Друг от легионерите – Николай Димитров, се разписа за „Урал“ при победата с 3:2 над гостуващия „Енисей“ в мач от руския шампионат. Така тимът му се измъкна от опасната зона и вече заема 11-ото място с 26 точки.", "date": "2019.04.07", "title": "“Каляри“ бие без Десподов, Хичо с гол"}
{"url": "https://www.monitor.bg:443/bg/a/view/chervenite-plashat-sys-syd-abv-161863", "text": "БСП заплаши със съд АБВ заради казуса с името „Коалиция за България“, с което Столетницата се явява на избори, но и оглавяваната от Румен Петков формация иска да регистрира за участие в евровота в обединение с още 6 партии. От „Позитано“ 20 съобщиха, че вече са внесли в ЦИК доказателства за собствеността на марката. От там са категорични, че името е утвърдено и в общество се свързва от 20 години единствено и само с БСП. Съгласно закона, собствеността върху марката включва правото на притежателя й да я използва, да се разпорежда с нея и да забрани на трети лица без негово съгласие да я използват. Желанието на АБВ да регистрират коалиция със същото наименование има за цел единствено да въведе в заблуждение и да доведе до объркване на избирателите, алармират от оглавяваната от Корнелия Нинова партия и добавят, че с тези си действия отцепилите се от БСП бивши техни съпартийци като Петков ще нарушат редица закони, в това число Изборния кодекс. Затова червените призовават ЦИК да не регистрира коалицията на АБВ с това име и се заканват да отнесат въпроса до всички компетентни институции, дори извън страната, включително до съда.", "date": "2019.04.07", "title": "Червените плашат със съд АБВ"}
{"url": "https://www.monitor.bg:443/bg/a/view/evakuirat-zooopark-v-gaza-161864", "text": "Международна организация евакуира десетки оставени без грижи животни от разнебитен зоопарк в Газа и ги изпрати в приюти в чужбина, предаде Асошиейтед прес. Ветеринарни лекари и доброволци от групата \"Четири лапи\" натовариха около 40 животни и заминаха за израелската граница в северната част на ивицата Газа, за да ги транспортират в Йордания и Африка. Сред спасените животни имаше лъвове, лисици, маймуни и пеликани. Това е четвъртата и най-голяма спасителна мисия на организацията за защита на животните, откакто Израел и Египет наложиха блокада на палестинския анклав през 2007 г. Блокадата и трите войни между Израел и управляващото Газа движение Хамас направиха изключително тежък живота на жителите на Газа, да не говорим за животните, които и без това не получаваха подобаващо отношение. Някои умряха от студ и глад в импровизирани зоопаркове, след като не им бяха осигурени подходящи грижи.", "date": "2019.04.07", "title": "Евакуират зооопарк в Газа"}
{"url": "https://www.monitor.bg:443/bg/a/view/tyrseneto-na-kadri-e-ogledalen-obraz-na-tyrseneto-na-turisti-161854", "text": "Търсенето на кадри е огледален образ на търсенето на туристи. Ако мениджмънта на който и да е хотел няма концепция, няма маркетингов план за търсене на гости, стаите му ще останат празни. Абсолютно същото е и с персонала. Това обяснява председателят на Асоциацията на хотелиерите и ресторантьорите във Варна, Павлин Косев, визирайки трудностите, пред които е изправен туристическия бранш в началото на летния сезон. „Трябва да има план, трябва да е разпределено наемането на персонала, спрямо сезона. Защото има пикови моменти на свръхтърсене на работна ръка и свободният персонал изведнъж свършва. Затова много хотелиери търсят начини да балансират, за да излязат от тази дупка, в която няма персонал. Има един такъв период от време, който по морето започва от средата на април и продължава до към юли месец. Това време е много критично и персонал вече няма. По-предвидливите от хотелиерите започват да правят интервюта, да търсят и да си сглобяват екипа за лятото още след Нова година. Февруари също е много активен месец, в който се правят интервюта, търси се персонал, организация, обучения. Много от тези хотелиери назначиха хората още от 1 март, за да може да прескочат тази дупка през април, когато вече няма хора. Така, че който навреме си организира работата, ще има персонал, а който чака до последния момент и се занимава с всичко друго по хотелите, ще остане без хора или ще му се наложи да наема некачествени кадри, категоричен е експетът в туризма.", "date": "2019.04.07", "title": "Хотелиери по морето наемат персонал от месец  "}
{"url": "https://www.monitor.bg:443/bg/a/view/sofijanec-stana-101-vijat-toto-milioner-161866", "text": "Късметлия от София стана 101-вият тото милионер у нас. Той позна печелившата комбинация в играта „6 от 49“ от 28-ия тираж, който бе теглен преди малко. Числата 27, 29, 1, 43, 9 и 19 му донесоха печалба от 3 272 500 лв. За следващия 29-и тираж джакпотът в играта се очаква да бъде около 2 150 000 лв., съобщиха от БСТ.", "date": "2019.04.07", "title": "Софиянец стана 101-вият тото милионер"}
{"url": "https://www.monitor.bg:443/bg/a/view/sinyt-na-gylybin-boevski-ostava-v-aresta-161856", "text": "Синът на Гълъбин Боевски – Пол остава в ареста. Той е задържан в четвъртък. При обиските на три места - джип и два апартамента са открити наркотици, съобщи Нова ТВ. Въпреки че според съда количествата не са големи, Пол Боевски остава в ареста. Причината е, че може да извърши друго престъпление. Съдията обаче подчерта, че трябва да се търси свидетел, който да потвърди, че е купувал наркотици от сина на бившия щангист. Така можело да се докаже, че освен че притежава, Пол Боевски и разпространява наркотици. Боевски обясни пред съда, че е безработен. При проверките в четвъртък обаче у него са намерени пари. Името на Пол Боевски нашумя преди 11 години, когато 15-годишният тогава ученик се простреля с газов пистолет в главата в класната стая. След инцидента баща му Гълъбин подаде оставка като общински съветник от ГЕРБ, а три години по-късно беше хванат с голямо количество кокаин в Бразилия. Гълъбин Боевски беше осъден на повече от 9 години затвор, но се прибра в България.", "date": "2019.04.07", "title": "Синът на Гълъбин Боевски остава в ареста"}
{"url": "https://www.monitor.bg:443/bg/a/view/fandykova-ne-e-reshila-za-treti-mandat-161855", "text": "Кметът на София Йорданка Фаднъкова все още не е решила дали да се кандидатира за трети мандат на изборите през есента. Това стана ясно от думите й в интервю за Нова телевизия. „Трябва да видя резултатите от моята работа. Не съм от „мокетните” политици. Моите обувки по-често са прашни. Приемам позицията си най-вече като голяма отговорност“, каза градоначалникът. Фаднъкова, която е и заместник на премиера Бойко Борисов в ГЕРБ коментира и скандалите с евтините апартаменти и последвалите оставки. По думите й случилото се е отразило тежко на ГЕРБ. „Съгласна съм и с думите на премиера, който каза: „Отвратихме хората”. За мен по-страшното е, че минавайки от скандал в скандал, нарушихме доверието на хората в политиката, в политиците и в институциите. Хората вече не вярват на думи, не вярват дори и на проверки. Всички трябва да положим усилия, за да спрем кризата на доверие. А това става само с признаване на грешки и поемане на отговорност”, категорична бе Фандъкова и допълни, че другия заместник на Борисов в партията Цветан Цветанов е постъпил правилно като подаде оставка. Кметица обаче заяви, че реакцията му била малко закъсняла. „Със сигурност той има много сериозен авторитет сред всички. Ако питате мен дали бих постъпила така, аз ще ви кажа: не. Щях да си тръгна от важните управленски позиции”, каза още градоначалникът.  Думите на Йорданка Фандъкова са извадени от контекста, може би за да се търси интрига – с нея сме в отлични отношения и между нас съществува голямо доверие, коментира по-късно в с. Зърнево зам.-председателят на ПП ГЕРБ Цветан Цветанов.  По думите му неговата оставка е била доказателство за високия политически и морален стандарт, който съществува в ГЕРБ. Фандъкова се спря и на темата за строителството на небостъргача „Златен век” и SMS-ите, които главният архитект на София Здравко Здравко твърди, че е получавал от строителя – фирма „Артекс”. „Главният архитект е фигура, която е подложена на натиск отвсякъде – от инвеститори, от граждани, от всички, които имат позиция по дадена тема. Но той е показал, че действа последователно и докато работи така, аз ще стоя зад него”, категорична бе Фандъкова и отрече самата тя да е била обект на натиск в качеството си на кмет.", "date": "2019.04.07", "title": "Фандъкова не е решила за трети мандат"}
{"url": "https://www.monitor.bg:443/bg/a/view/ivelin-popov-s-tejka-kontuzija-v-rusija-161852", "text": "Капитанът на националния отбор Ивелин Попов получи контузия и беше заменен принудително в мача на “Ростов” от 22 кръг на руското футболно първенство срещу “Уфа”. Отборът на българския национал получи гол минута по-късно и загуби мача с 0:1, което го остави на шесто място в класирането с четири точки зад “Спартак” (Москва). Попов започна като титуляр, но сам поиска смяна в 24-та минута на срещата и на негово място се появи бившият играч на “Астана” и национал на Казахстан Бактиор Зайнутдинов. След срещата треньорът на “Ростов” Валерий Карпин потвърди, че травмата на Попов \"изглежда тежка\", но не се ангажира с това колко време ще отсъства българинът от тима му. Контузията на Попето може да го извади и от сметките на селекционера Петър Хубчев за следващата евроквалификация. Гостуването на Чехия е на 7 юни и Попето ще има два месеца да се възстанови. Към момента „лъвовете“ заемат второто място в групата с две точки след равенствата с Косово и Черна гора, а убедителен лидер е Англия с 6 точки. Чехите нямат спечелена точка и са на дъното, но са с мач по-малко.", "date": "2019.04.07", "title": "Ивелин Попов с тежка контузия в Русия"}
{"url": "https://www.monitor.bg:443/bg/a/view/evrostat-72-ot-bylgarite-tvyrdjat-che-sa-v-dobro-zdrave-161861", "text": "2 шофьори на таксита без книжка бяха заловени да возят клиенти в Русе при акция на \"Автомобилна администрация\" и \"Пътна полиция\". За денонощие служителите на \"Автомобилна администрация\" са проверили 82 таксита. Освен водачи без книжки, инспекторите са установили и други фрапиращи нарушения - шофиране без удостоверения за психологическа годност или без разрешителни от общината за таксиметров превоз.  Продължава и специализираната операция \"Скорост\". Само за шест дни в Русе са засечени над 1000 нарушители. Една кола дори е била спряна от движение, защото не е минала технически преглед. По време на акция \"Скорост\" и в момента работят 7 камери. Според Стилян Станев - старши инспектор в \"Пътна полиция\"- Русе, има и шампиони, които превишават скоростта един път над максимално допустимата скорост и срещу тях ще бъде взето съответното административно отношение плюс за превишаване до 50 км/ч в градски условия - фиш, над 50 - актове плюс някои стигат и до над 1000 лв., в зависимост от превишението. Водачи с дългогодишен стаж смятат, че ако подобни акции се правят постоянно и по всяко време на денонощието, ще дисциплинират шофьорите.", "date": "2019.04.07", "title": "Спипаха 12 водачи на таксита без книжки в Русе"}
{"url": "https://www.monitor.bg:443/bg/a/view/london-izdava-pasporti-bez-nadpis-es-161857", "text": "Британски паспорти, върху които вече не пише Европейски съюз, са пуснати в обращение от 30 март, обяви британското вътрешно министерство, предаде Франс прес. Първоначално се планираше на 29 март да има Брекзит, но той така и не се конкретизира на тази дата и британският премиер поиска от ЕС отлагане до 30 юни. Общият формат на паспортите на страните членки от ЕС, тоест цвят, надпис на корицата, брой на страниците и др., са установени с резолюция на Европейския съвет от 1981 г., за да се засили усещането на хората, че принадлежат към една и съща общност и да се улесни тяхното придвижване. Британското министерство на вътрешните работи припомня, че този текст не е обвързващ. От края на 2019 г. в обращение ще влязат и британски паспорти със син цвят, допълва ведомството. Френската компания Жемалто, специализирана в дигиталната сигурност, спечели поръчката на Лондон за производството на новите британски паспорти. Това породи гнева на някои привърженици на Брекзит, които искаха поръчката да отиде при британска фирма.", "date": "2019.04.07", "title": "Лондон издава паспорти без надпис ЕС "}
{"url": "https://www.monitor.bg:443/bg/a/view/spomeni-za-javor-zahariev-kojto-podarjavashe-cvetja-na-damite-161859", "text": "Става дума за едни топли гевреци, цветя, очила за 3D кино, тъмен ван (не помня марката), репетиционна с двор в покрайнините на София, парка на Военната академия, кафе с кола на пейките на площад „Журналист“ и един 8-ми март. Всъщност това са няколко истории, случили се през последните 13 години с един общ герой – Явор Захариев от Gravity Co. От малък град съм и модерната музика идваше със закъснение. Затова и не открих Gravity, когато през 2001-а избухнаха като супернова. Та ние бяхме щастливи, че до нас са стигнали „Остава“, и се чувствахме модерни. Но пък голяма част от бандата на Свилен Ноев е от близкото Габрово, логично музиката им да дойде по-лесно по моите тогавашни географски ширини. Сблъсках се с Явор и групата на първото работно място, където натопих перото си във вдъхновението на музикалните новини. До седмица преди това се потях като стажант във вътрешния отдел на един от най-големите национални ежедневници и свалях интервюта с млади бесепарки на Бузлуджа, които носеха тениски „Социализмът е секси“. Стъпих в офиса на онзи малък музикален сайт, които меломаните обожаваха, и веднага ме пуснаха на тест – репортаж от концерт. Най-близкият беше на Gravity в зала „Христо Ботев“. Беше късната есен на 2006-та и представяха новия си албум “Mixed-up”. По дяволите, това беше първият в България 3D концерт, на който всички получаваха специални очила, а на екрана се появяваше надпис „Сега си сложете очилата“. Можех да изпиша книга за това шоу. Единственото, което не можех да определя тогава беше тези момчета поп ли са, рок ли са, може би алтърнатив, или пък електроника... какво бяха? Закалката на личното ми бъдеше беше заложена в онази вечер, но тогава не обърнах особено внимание на този момент, нито на факта, че Gravity, с неповторимия глас на (бандата опита през годините да прави музика и с друг вокалист, но определено неуспешно), бяха първата българска група, която влезе в MTV. Видеото им към “Wings” от албума U нахлу в World Chart Express и прокара път след това за още доста БГ артисти. Заради тях, БГ Радио направиха за пръв път изключение да пуснат песен, която се пее на английски. Свириха на Европейското през 2008-а. Осъзнах какво са Gravity малко по-късно, когато от разстоянието на времето ясно личеше как са надскочили времето си и са излезли от общата рамка, която в началото на Милениума беше доста ясно изразена. Около година след това обаче Явор изчезна. Напусна групата. Първото му напускане. Тръгнаха слухове, че рокендрол удоволствията, които най-често вървят с музикантския живот, са в малко по-големи размери при него и има проблем. Завърна се през 2010-та като прероден. Окрилен от вдъхновение. Дори се ожени. Видяхме се малко по-късно същата година, за да направим голямо интервю. Той избра мястото на срещата – парка на Военната академия. Дойде с цветя, никога преди и след това не ми се беше случвало. „Това е отношение към дама“, усмихна се Явор. Трябваше да говорим за музика, но говорихме за любов. Просто това му беше основната тема тогава. Тъкмо беше сключил брак с Нора Тотина. Разказа ми как са изписали на халките си на латински нещо от сорта на „От тук до безкрая“, ако не ме лъже паметта и дори свали пръстена си да ми го покаже. Това ужасно ме впечатли, начина, по който говореше за любовта. Та той я възвисяваше по-високо от Господ. Беше ужасно усмихнат, а черните му очи бяха необикновено весели. Тогава за пръв път осъзнах колко топъл и слънчев човек е. Сега търся дума, която да го описва и ми изниква само една съвсем обикновена и ненапудрена думичка – ДОБЪР. Но наистина, тя е най-правилната, добър човек, който не таи нищо лошо, завистливо или низко. Говорихме и за какво ли още не. За любовта му към кулинарията, все пак е завършил точно тази специалност в средното си образование. За вдъхновенията, за любимите групи, за човешките слабости, за концертите и усилените репетиции. Много скоро пак се срещнахме. Този път ме беше поканил на една репетиция на групата. Беше може би пролетта на 2011-а. Всичко беше се раззеленило и бяхме по къси ръкави. Тогава още нямах личен автомобил, та трябваше да направим обща организация с цялата група. Определихме среща, а Явор се появи с момчетата в един голям тъмен ван. Вратата се отвори и първо се показа главата му, а после и едната ръка, която държеше някакъв плик. се провикна. Такъв беше – искрен и загрижен за всички около себе си. Умееше да внася особена атмосфера на уют във всяко пространство, в което се намира, пък било то и купето на претъпкан ван. Отпрашихме към покрайнините на столицата до една чудна къща с двор. В малка стая групата репетираше между десетки налепени плакати. Или поне това помня. Не свириха дълго. Прекарахме повечето време под една сянка в двора в разговори за какво ли не. Толкова се отнесохме, че като се прибрах в редакцията се чудех как да запълня една страница със зададена задача „В репетиционната на Gravity Co“. Ние изобщо не седяхме в репетиционната, не говорихме особено и за музика или бъдещи проекти. И тъкмо когато всички мислеха, че въртележката отново се е завъртяла Явор пак изчезна. Второто му напускане на групата. Този път по-дълго. Откъсна се от корените си, от музиката, от езика и семейството, от всичко и прекара 3 години в борба с демоните си в комуна в Хърватска. Завърна се през 2017-та, но не започна веднага да танцува, както всички участваха. Стоеше тихо и надалеч. Беше променен. Този път не направи крачката да се качи на сцена, направи я друг – собственикът на „Строежа“ и „Терминал 1“ Мартин Михайлов. Той беше буферът в преговорите между Явор и останалите от Gravity. Успя да ги събере за един ексклузивен лайв през февруари 2018-та, който се разпродаде преди да отпечатат плакатите. Обявиха втора дата и тя се изхарчи, но с уговорката, че не се събират. Все пак малко по-късно се качиха отново заедно на сцена и стана ясно, че ще направят опит да ги бъде. Дори през миналото лято направиха мини клубно турне. Точно преди старта му пак се видях с Явор. Покани ме в дома си, а срещата беше на площад „Журналист“. Трудно го познах. Отслабнал. Ужасно отслабнал. на всичко, през което премина. Беше смутен. Предложих му да седнем на слънце в градинката, където върти трамвая, за да е по-спокоен. Взехме си кафе в пластмасова чашка и кола. Продавачката тихо ми направи злостна реплика за външния вид на Явор. Да, и аз бях малко смутена от него в първата секунда, но по дяволите, това е Явор от Gravity Co., не може да говориш така за човек, чиито песни пускаш на клиентите си, без дори да се замислиш да платиш отчисления за артистите. Срязах я, тя поклати глава. Седнахме на слънце, а Явор побърза да обясни синините по лицето и ръцете си. Били от колело, подарък от сестра му, което той решил да тества на Витоша без да има особен опит в екстремния спорт. Пуснах диктофона. Разказа ми за новите концерти, за завръщането в репетиционна и в бандата, за настроенията и вдъхновенията в нея. Свърших си работата и спрях диктофона. А той попита: „Може ли сега да поговорим?“ Разбира се че можеше. Не искаше да отваря дума за комуната по време на записа. Беше му дошло до гуша да разказва и го разбирах. Но щом СРС-то изчезна ми разказа много за живота там. Разказа и за платоничната си любов в онзи момент. Не го написах тогава, няма да го напиша и сега. Позволи си да си излее душата, на която и без това и беше отесняло счупеното тяло. Само за любовта говореше като едно време. Всичко друго се беше променило, беше по-плахо. Сподели, че пак готви, пазел режим, заради здравословни проблеми, отключени от зависимостта. Беше сменил и музикалните си предпочитания. Беше се отдал на класиката напълно! Беше тъжен и разочарован от приятели, които са го предали и изоставили сам в трудното, но търсеха жадно билети за новите концерти. Обади се на следващия ден да ми каже, че съм в списъка с гости за концерта в София и много държи да ида. Не успях, като и на следващия им, и на по-следващия. Чувахме се от време на време по странни поводи. Един път ми звънна за да провери дали не съм в хранителен магазин в „Лозенец“, защото той е там и ме вижда на другия край на опашката. Не бях. Последно ме поздрави за 8-ми март. И ми изпрати виртуални цветя. Такъв беше – джентълмен в дози, който отдавна не съществуват. Добра душа, несъвместима с реалния свят. На 38 просто съблече това физическо тяло, което тегнеше. Всичко написано дотук има една цел – чрез делата му да усетите човека Явор, не певеца, не рок звездата, не зависимия, а човека. Точно като такъв беше ужасно ценен. Това, което остави след себе си и гласът му, който ще продължава да звучи щом завъртим копчето на радиото, не дава никакво право да пишем посмъртни биографии или некролози, защото от „фронтмен на Gravity Co.” сега той има потенциала да се превърне в „легенда“. - За периода, в които ме нямаше, мога да кажа, че са се променили, но в приятна, положителна посока. Почувствах все едно влизам в приятелски комфортно помещение, в което не съм бил много време. Има много нови неща, но има и много неща от миналото, които не са се променили. Имаше ме останал там, усетих присъствието си. С едно такова завръщане сякаш се рестартираш. В - За някои неща ме плаши, но за други съм щастлив. Плаши ме заради начина на живот. Този, който имах. Музиката предразполага към него. Но имам много хубав гръб зад себе си и съм със семейство, което е любящо и страхотни приятели, имам момчетата от бандата и никога няма да ме оставят. Но сам за себе си трябва да си дам сметка, че борбата не спира, а продължава всяка една секунда. - Това е сърбеж, които всеки музикант го има. Той си работи винаги. И щеш-не щеш, пак правиш музика. Точно музиката най-много ми липсваше. То е като нуждата да дишаш въздух, да се храниш, да четеш книги, да гледаш филми. Това ми го дава музиката.", "date": "2019.04.07", "title": "Спомени за... Явор Захариев, който подаряваше цветя на дамите"}
{"url": "https://www.monitor.bg:443/bg/a/view/feribot-se-blysna-v-most-v-brazilija-i-go-razrushi-video-161858", "text": "В бразилския щат Пара част от мост се срути, след като в него се удари ферибот.   Рухнала е отсечка с дължина около 200 м. Според очевидци, в момента на падането по моста са се движили две коли. Не е ясно има ли жертви и колко са те. Местни медии твърдят, че петчленният екипаж на ферибота е оцелял. Според губернатора на щата това не е първи такъв инцидент и в момента приоритет е издирването на оцелели. Появи се и информация, че е правена инспекция на носещите колони и е имало предписание за ремонта им. Възможно да е има забаявне на доставки на стоки, защото мостът е над ключов речен път.", "date": "2019.04.07", "title": "Ферибот се блъсна в мост в Бразилия и го разруши (ВИДЕО)"}
{"url": "https://www.monitor.bg:443/bg/a/view/jerva-na-novichok-kym-ruskija-poslanik-v-london-zashto-ubihte-prijatelkata-mi-161865", "text": "Чарли Роули, британецът, чиято приятелка загина, след като бе отровена с нервнопаралитичното вещество Новичок през юли 2018 г., се е срещнал вчера с посланика на Русия в Обединеното кралство, съобщи в. \"Сънди мирър\", предаде Франс прес. Според вестника, който публикува снимка от срещата, той е разговарял час и половина с Александър Яковенко.  \"Исках да го попитам: \"Защо вашата страна уби приятелката ми?\", обясни той, цитиран от таблоида. \"Но не бих казал, че получих отговор. Получих само руска пропаганда\", добави Роули и окачестви като \"абсурдни\" обясненията, дадени му от Яковенко. \"Посланикът постоянно твърдеше, че веществото не е било произведен в Русия Новичок, защото ако е било произведено там, щяло да избие всички\", заяви Роули. \"Продължавам да мисля, че Русия е извършила атаката\", добави той. Трагедията с Роули и приятелката му Доун Стърджис се разигра на 30 юни 2018 г., когато двамата бяха намерени в критично състояние в град Еймсбъри. Те са били в контакт с веществото, което е било в намерен от Роули флакон от парфюм. И двамата бяха приети в болница, но Стърджис не оцеля. По-рано същата година бе извършено нападението с Новичок срещу бившия руски шпионин Сергей Скрипал и дъщеря му Юлия в съседния град Солсбъри. Британското правителство хвърли вината за него на руските власти.", "date": "2019.04.07", "title": "Жерва на Новичок към руския посланик в Лондон: Защо убихте приятелката ми?"}
{"url": "https://www.monitor.bg:443/bg/a/view/skandau-prepylniha-arena-armeec-161860", "text": "Любимците на младото поколение – Лъчо и Тото от „Скандау“, препълниха столичната зала „Арена Армеец“ на първия си голям концерт, който продължи повече от 4 часа. Те се превърнаха и в първите изпълнители от стила си, които успяха да покорят концертния „Олимп“ - 12 000-та зала, която се опря на доста техни колеги. Шоу, изпипано с мултимедия, пироефекти и бенд на живо провокира феновете да пеят с тях всяка дума от песните им и да скандират „Скандау Богове!“ Преди Лъчо и Тото да се качат на сцена, настроението повдигнаха техните приятели и колеги лео, Део, Играда, Мойсей, Мензи, RDMK, Наско Колев и други. Очакването на хедлайнерите обаче беше нажежило толкова атмосферата сред тинейджърите, че когато се появиха на сцената не успяха да стартират шоуто си, заради неспирните викове и скандирания. В сетлиста си заложиха на хитовете „Хайвера“, „Арабия“, „Къш Къш“, „Карамбол“. Дуото разбира се представи и най-новата си песен „Спомен от рана“, която излезе буквално преди дни, но верните фенове вече бяха наизустили текста и пееха с цяло гърло римите. Момчетата не пропуснаха да забият и „Катран“ и „Чужди усмивки“, които бяха кулминацията на близо тричасовото им присъствие на сцена, което Лъчо стоически издържа със счупен крак и бастунче – травма от игра на футбол преди няколко седмици.", "date": "2019.04.07", "title": "Скандау препълниха „Арена Армеец“"}
{"url": "https://www.monitor.bg:443/bg/a/view/sydjat-syprug-namushkal-jena-si-24-pyti-s-noj-161842", "text": "Мъж, убил жена си по изключително жесток и мъчителен начин, застава пред апелативния съд във Велико Търново. Трагедията се разиграла на 28 януари 2018 г. след полунощ, в семейния апартамент в кв. Лъгът в Троян. А сигналът за убийството подал самит убиец, Георги К. При пристигането в апартамента полицията открива в коридора трупа на вече мъртвата съпруга, Красимира, потънала в кръв, с десетки рани по тялото. По време на аутопсията става ясно, че жената е наръгана с нож 24 пъти. По време на разпита убиецът признава, че е убил жена си след семеен скандал и употреба на алкохол от негова страна. Само 10 дни преди кървавото престъпление, на убиеца е издадена съдебна заповед по Закона срещу домашното насилие. Той е отстранен от семейното жилище и му е забранено да се доближава до съпругата си на по-малко от 100 метра. Мъжът обаче не спазвал забраната и продължавал да тормози 36-годишната Красимира. На 10 януари тази година окръжният съд в Ловеч признава подсъдимия Георги К. за виновен и му налага наказание от 12 години лишаване от свобода, което да изтърпи при първоначално строг режим. След обжалването сега делото е в ръцете на апилативните магистрати във Велико Търново.", "date": "2019.04.07", "title": "Съдят съпруг намушкал  жена си 24 пъти с нож"}
{"url": "https://www.monitor.bg:443/bg/a/view/avtobus-se-zabi-v-kyshta-vyv-varna-7-postradali-161848", "text": "10 души, между които и деца, са пострадали при катастрофа на автобус на градския транспорт, който удари две коли и се заби в къща на ул. \"Вярност\" във Варна. Сигналът е подаден около 13.40 часа, като е съобщено, че непосредствено след кръстовището е възникнало пътнотранспортно произшествие с участието на автобус, движещ се по линия 7 от градския транспорт. При извършване на ляв завой, автобусът е преминал през разделителна ограда на платната на ул. \"Вярност\", ударил е двата леки автомобила - \"Форд\" и \"Фолксваген\", които са изчаквали на светофара, продължил е движението си и се е блъснал и спрял в стената на къща, встрани от улицата. До 14.30 ч. в болница са откарани водачът на автобуса, контрольорът и още петима пътници, включително две деца на 7 и 14 години. По-късно обаче в болничното заведение след обяд са откарани от близките им още 3 деца на възраст между 10 и 13 години, които също са пътували в автобуса. За наблюдение в отделение \"Неврохирургия\" е настанена 62-годишна жена, която е получила комоцио. Продължават изследванията и прегледите на 45-годишния водач на автобуса. Пробата му за алкохол е отрицателна.От останалите потърпевши 7-годишното дете е получило мозъчно сътресение, а останалите деца са с различни контузии на ръце, крака или гръден кош, но без опасност за живота им. Те всички са освободени за домашно лечение.  42-годишна жена, водач на \"Фолксваген\"-а, е получила комоцио и контузия на гръден кош, но също е освободена за домашно лечение. Все още не е изяснена причината за възникването на катастрофата. Работата по рзследването на случая продължава, казаха още от ОД на МВР-Варна. Тепърва ще се изясняват причините за отклоняването на автобуса от пътното платно и за възникването на катастрофата.   ", "date": "2019.04.07", "title": "Автобус се заби в къща във Варна, 10 са пострадалите (ОБНОВЕНА+СНИМКИ)"}
{"url": "https://www.monitor.bg:443/bg/a/view/hvanat-sys-zybni-implanti-za-68-bona-se-razmina-sys-zatvora-161843", "text": "Спипан при опит да пренесе нелегално от Турция огромно количество биологични свързващи материали, гинекологични спирали, зъбни импланти, хранителни добавки, парфюми и тоалетни води украинец се размина с престоя зад решетките, като сключи споразумение с наблюдаващия прокурор. Камионът „Мерцедес“ с прицеп, каран от 39-годишният Никита Михайло бил проверен по метода на риска на ГКПП Лесово – Хамзайбели рано заранта на 13 януари. При допълнителния оглед митничарите открили  сред декларирания товар 98 спирали за близо 15 бона и 450 зъбни импланти от различни марки за 67 500 лв. Според запознати част от стоката липсва на украинския пазар и щяла да бъде изтъргувана там на поне три пъти по - висока цена. Това важало особено за имплантите и биологичните лепила. Неосъжданият до сега украинец е признал вината си и се съгласил да бъде осъден на 18 месеца затвор при 3-годишно отлагане на изпълнението на присъдата. В полза на държавата се конфискуват камионът, прицепът и контрабандните стоки на обща стойност 170 бона, а  водачът трябва да плати глоба в размер на 10 000 лв. На 4 април чужденецът е бил освободен от наложения му в средата на януари т.г. домашен арест след катосъстав на ямболския окръжен съд е одобрил споразумението.  ", "date": "2019.04.07", "title": "Сгащен с 450 зъбни импланти отъвра решетките "}
{"url": "https://www.monitor.bg:443/bg/a/view/sled-titlata-marica-se-gotvi-za-zashtitata-i-na-kupata-161853", "text": "„Марица“ (Пловдив) спечели в събота пета поредна титла в женското волейболно първенство на България, а сега вече се готви да защити и Купата на страната, като бе определен за домакин на финалния турнир. Маричанки победиха в третата решителна битка за титлата „Левски“ с 3:1 (15, -21, 18, 15) в зала \"Люлин\" в София. Това беше трети пореден успех за шампионките и те спечелиха финалната серията с 3-0 победи. Пловдивчанки записаха 78-а поредна победата в НВЛ и вече над 3 години са без загуба в първенството. Волейболистките на Иван Петков завършиха този сезон с едва два загубени гейма. Топреализаторки в двубоя станаха Алекзандра Холстън от „Марица“ и Моника Кръстева от „Левски“ с по 17 точки. За „Марица“ Нася Димитрова добави 12 точки, а Александра Миланова 11. За маричанки предстои и защита на трофея в турнира Купа България. Тимът ще е домакин на финалната четворка на 17 и 18 април в зала „Колодрума“. В полуфинала на 17-и от 20 часа „Марица“ срещу ЦСКА, а преди това от 17:30 часа „Берое“ ще играе срещу „Левски“. Финалът е на 18 април от 18:30 ч.", "date": "2019.04.07", "title": "След титлата „Марица“ се готви за защитата и на Купата"}
{"url": "https://www.monitor.bg:443/bg/a/view/problem-v-sistemata-na-uada-spira-nasha-shtangistka-ot-evropejskoto-161845", "text": "Софтуерен проблем е възможно да възпрепятства участието на Мая Иванова на европейско първенство по вдигане на тежести за мъже и жени в Батуми (Грузия). Тя трябва да излезе на подиума по-късно днес в категория 55 кг, но по всяка вероятност това няма да стане, тъй като заедно с още 40 щангисти и щангистки е попаднала в заплетен случай по отношение \"известяването на УАДА\" за нейното местонахождение при внезапен допинг контрол. Старши треньорът Иван Иванов заяви, че от българска страна всичко е извършено според разпоредбите и заявка номер 401 е пусната навреме, но софтуерен проблем е попречил тя да бъде логната и да бъде получена своевременно. Същият е случаят със заявките на още 40 състезатели от 18 нации, съобщава официалният сайт на БФВТ. Според специализираният сайт Inside the Games те са станали жертва на технологичен проблем в системата на Световната антидопингова агенция (УАДА). Същата съдба е сполетяла други 70 щангисти за световното миналата есен в Ашхабад. Международната федерация обаче не приема този факт за достатъчно основание за участието им, тъй като се позовава на своите разпоредби, в които няма описан подобен прецедент със системата на УАДА. Същият проблем сполетя наскоро колоездачи от Дания, Белгия и Германия, както и лекоатлети от Великобритания. \"Правим всичко възможно да решим проблема и Мая да участва, говорихме с вицепрезидента на международната федерация Нику Влад, с президента на европейската централа Антонио Урсо, които обещаха съдействие по случая, но засега нямаме положителен отговор\", заяви от Батуми Неделчо Колев, председател на Българска федерация по вдигане на тежести. Иванова трябва да излезе на подиума днес в 17.00 часа българско време. Според щаба, дори и това да не стане, то няма да попречи на участието й в следващите състезания. По-късно днес Стоян Енев ще участва в категория до 61 кг.", "date": "2019.04.07", "title": "Проблем в системата на УАДА спира наша щангистка от европейското"}
{"url": "https://www.monitor.bg:443/bg/a/view/princ-uiljam-izkaral-kurs-v-nacionalnata-sigurnost-161846", "text": "Британският принц Уилям беше на триседмична практика в британските служби за сигурност и разузнаване, за да се запознае подробно с работата им, предаде Ройтерс, като се позова на днешно съобщение на неговата канцелария. Уилям започна стажа си в британското външно разузнаване МИ6, втората седмица беше в службата за контраразузнаване МИ5, а третата, приключила вчера, в службата за електронно следене Правителствен център за комуникации (GCHQ), която събира информация от цял свят, за да открие и предотврати заплахи за Великобритания. Ръководителят на отдела за борба с тероризма в GCHQ отбеляза, че Уилям е работил изключително усърдно. \"Да прекарам известно време в нашите служби за сигурност и разузнаване, да узная повече за жизненоважния им принос за нашата национална сигурност, беше наистина поучително преживяване\", каза принцът.", "date": "2019.04.07", "title": "Принц Уилям изкарал курс в националната сигурност "}
{"url": "https://www.monitor.bg:443/bg/a/view/medicinskijat-universitet-v-pleven-s-poveche-mesta-161841", "text": "Медицинският университет в Плевен въвежда подготовка по нова специалност, разкрива повече места за студенти, а таксите за изпитите и за обучението остават непроменени. Това съобщи ректорът, проф.д-р Славчо Томов. Той посочи, че екипи на висшето училище са посетили над 150 гимназии в Северна България, за да се срещнат със зрелостници. На желаещите са показали 3Д демонстрации на студио за обучение и 3Д медицинска маса за виртуални дисекции. Тази година университетът предлага 14 специалности, четири магистърски и десет бакалавърски програми в пет професионални направления.  Нова специалност е \"Социални дейности в здравеопазването\" с 4-годишно редовно обучение по държавна поръчка. Приемът е след средно образование, а кандидатите трябва да се явят на тест по биология. Проф. Томов припомни, че от февруари тази година са започнали прием на документи за новоразкрити две магистратури, към които има голям интерес - \"Медицинска рехабилитация и ерготерапия\" и \"Рехабилитатор\".  За новата учебна година университетът ще приеме общо 480 студенти по държавна поръчка в редовна и задочна форма на учение. Увеличени са местата за медицински сестри и за медицински лаборанти.  Любопитен факт е, че висшето училище се подготвя да започне подготовка на бъдещите си студенти в бакалавърските програми изцяло на английски език, за да отговори на големия интерес на чужденците.", "date": "2019.04.07", "title": "Медицинският университет в Плевен с повече места "}
{"url": "https://www.monitor.bg:443/bg/a/view/jandarmerija-pazi-granicata-s-gyrcija-podsilihme-i-zapadnata-brazda-161851", "text": "Не само с допълнителни патрули на Гранична полиция, а и с подкрепление от Жандармерията сме подсилили охраната на границата ни с Гърция заради ситуацията в южната ни съседка и сблъсъците между полицията и мигранти, чийто план е да се отправят към Западна Европа. Това стана ясно от коментар на МВР шефа Младен Маринов, който изнесе подробности за обстановката. Оказва се, че допълнителни сили са били насочени и към западната ни граница със Сърбия. Причината е, че се наблюдавал наплив от бежанци, които са се озовали у нас и пробват да преминат браздата, за да се насочат към Германия и останалите крайни дестинации, предпочитани от тях. увери пред БНР все пак Маринов, който пратил подкрепленията, включително от жандармеристи по разпореждане на премиера Бойко Борисов. Той призна обаче, че с оглед на ексцесиите в последните дни ситуацията съвсем не е за подценяване. „Следим с тревога събитията в Гърция. Към момента там има известно напрежение по отношение на група мигранти, които искат да тръгнат по пътя към Северна Македония, оттам към Западна Европа. Предприели сме мерки по усилване на територията около границата с Гранична полиция, включително сили на Жандармерията, които работят в малките населени места по българо-гръцката граница с готовност за реакция при евентуално приближаване на такива групи“, обясни вътрешният министър, който определи ситуацията в Гърция по отношение на мигрантите като сложна. По думите му в южната ни съседка има голям брой мигранти, които са разположени по островите и в други бежански лагери. „Най-вероятно към момента има усложняване, тъй като те вече започват да извършват незаконни действия, да правят опити да продължат пътя към Западна Европа. Това е тревожно наистина и ние трябва с всички сили и средства така че да не допуснем преминаване през наша територия“, подчерта Маринов. Той припомни, че за разлика от границата с Турция, която е външна за ЕС, между България и Гърция няма ограда и затова там се разчитало изцяло на разположените гранични полицаи, техниката за нощно наблюдение, термовизионните камери, както и на силите на Жандармерията. Маринов даде да се разбере, че при усложняване на ситуацията, в борбата срещу набезите може да бъдат включени и военни формирования. „Имаме разработен план за действие при кризи. С вицепремиера Красимир Каракачанов сме в контакт по отношение на използване на армията в определени ситуации. Знаете, че законът го позволява. Всяка сряда информацията, посочи МВР шефът, а по-късно Каракачанов уточни във Фейсбук, че при необходимост на границата ще бъдат командировани около 3000 военнослужещи. Маринов констатира също така, че сезоните и съответните метеорологични условия играят своята роля. И добави, че се отчита тенденция опитите за преминаване на мигранти от там да се увеличават и да стават повече за разлика от тези от Турция, като към момента имало данни за 600-700 човека с такива намерения. За подкрепленията от гранични полицаи на границата ни със Сърбия пък Маринов разясни: „Имаме съответно доста задържани лица, които правят опит да преминат от България към Сърбия.“ Той отчете, че обстановката в София обаче е значително по-спокойна с неголямо присъствие на мигранти, като голяма част от чужденците били настанени в центрове. Маринов припомни, че е обявена обществена поръчка за изграждането на площадки, които при евентуална бежанска вълна могат да играят ролята на лагери, където да бъдат настанявани чужденците. „За да са под контрол и да извършваме съответните процедури с тях и в същото време да са близо до границата, за да можем да приложим системата по връщане“, разясни идеята министърът.", "date": "2019.04.07", "title": "Жандармерия пази границата с Гърция, подсилихме и западната бразда"}
{"url": "https://www.monitor.bg:443/bg/a/view/mesi-schupi-rekorda-po-pobedi-v-ispanija-kosta-gori-do-kraja-na-sezona-za-psuvnja-161849", "text": "“Барселона” на практика си осигури шампионската титла в Испания след победа с 2:0 над прекия си конкурент за короната “Атлетико” (Мадрид). И двете попадения за каталунците паднаха в последните минути на зрелищния двубой на \"Камп Ноу\" - Суарес се разписа в 85-ата минута, а две минути по-късно Лео Меси оформи крайното 2:0. След победата каталунците имат 73 точки на върха, вече с 11 повече от „дюшекчиите“. До края на първенството остават 7 кръга. Мачът се оказа и исторически за Лео Меси. Аржентинският нападател вече е футболистът с най-много победи в Примера дивисион - 335. Така Меси изпревари бившия вратар на “Реал” (Мадрид) Икер Касияс, който има 334 победи в Испания, а сега е в португалския “Порто”. Тема номер 1 в Испания обаче е поредният скандал, в който се забърка нападателят на „Атлетико“ Диего Коста. Той бе изгонен с директен червен картов в 28-ата минута на мача заради тежка псувня по рефера. Според испанските медии, които разчитат по устните на играча, Коста казва на съдията „Да с*ра върху ши*абаната ти майка“. Треньорът на “Атлетико” Диего Симеоне сподели, че е питал съдията за червения картон и заяви, че ако в действителност нападателят е казал това, което му е доверил реферът, значи наказанието му е справедливо. Заради червения картон и обидите към рефера Диего Коста трябва да получи четири мача лишаване от състезателни права. Още четири мача се очаква да бъдат добавени към наказанието, тъй като е опитал да хване ръката на съдията, за да не покаже жълти картони на Хосе Хименес и Диего Годин.", "date": "2019.04.07", "title": "Меси счупи рекорда по победи в Испания, Коста гори до края на сезона за псувня"}
{"url": "https://www.monitor.bg:443/bg/a/view/mark-djejkybs-se-omyji-161838", "text": "Дизайнерът Марк Джейкъбс каза заветното \"да\" на партньора си Чарли Дефранческо. Двамата вдигнаха пищна церемония в Ню Йорк в култовото заведение The Grill в Манхатън, а в дългия списък с гости присъстваха редица звезди от модната индустрия и шоубизнеса. Наздравици за щастието на младоженците вдигна каймакът на модната гилдия, сред който блестяха Джиджи и Бела Хадид, Кейт Мос, Наоми Кембъл и Емили Ратайковски, заедно с главния редактор на „Вог“ Ана Уинтър. Допълнителен блясък на церемонията донесоха Рита Ора, Мая и Лил Ким. Гостите получиха дизайнерски писалки като подарък от партито. 55-годишният Джейкъбс и партньорът му – 37-годишния бивш модел, избраха да пристигнат на голямото празненство със стил и ретро Ролс Ройс. Марк Джекъбс заложи на черен блейзър и бяла калия на ревера, а Чарли се разходи до олтара със смокинг от зелено кадифе. Дизайнерът сподели снимка на златната си халка и иглата си за вратовръзка с пингвинче от оникс и диаманти, дело на Фабио Замбернарди. Към фотоса написа: Същата, но на ревера, носеше и Дефранческо. Модният гуру, чието състояние се оценява на над 100 милиона долара и моделът се запознаха през 2015 г. Двамата се сгодиха се миналия април. Предложението направи Джейкъбс в елитния ресторант Chipotle. За целта беше подготвил флашмоб с танцьори под звуците на класиката на Принс „Kiss“. \"Иксах да го заведа на романтична вечеря за рождения му ден, но той отказа и заяви, че иска да отидем в „Chipotle“ както всяка година. Организирах флашмоба и резултатът беше – голям успех\", призна преди време дизайнерът. Младоженците наскоро се преместиха от централен Манхатън в предградията на Ню Йорк. Поръчаха къща, дело на Франк Лойд Райт в Рий, провинция Уестчестър. „На 55 съм и ще се женя. разказа Марк Дейкъбс непосредствено преди сватбата.", "date": "2019.04.07", "title": "Марк Джейкъбс се омъжи на пищна церемония в Ню Йорк"}
{"url": "https://www.monitor.bg:443/bg/a/view/50-lv-globa-i-mesec-bez-knijka-otnese-bivshija-dupnishki-kmet-161833", "text": "50 лв. глоба и месец без книжка наложиха магистратите от Административния съд в Кюстендил на бившия дупнишки кмет Пламен Соколов, който сега е независим общински съветник. Наказанието идва, след като Соколов е спрян за проверка на 9 март 2016 г. Тогава пътните полицаи установили, че управляваният от него „Мерцедес“, собственост на служба \"Трудова медицина\", е с транзитни регистрационни номера с изтекъл срок на валидност. Първоначално Дупнишки районен съд наложи на Соколов 200 лв. глоба и отнемане на книжката за 6 месеца. Последва обжалване пред АС – Кюстендил, откъдето магистратите намалиха наложеното му наказание. Основна причина за това стана защитната теза, че в пунктовете на КАТ по това време е имало затруднения при доставката на регистрационни табели.", "date": "2019.04.07", "title": " Бившият дупнишки кмет отнесе 50 лв. глоба и месец без книжка "}
{"url": "https://www.monitor.bg:443/bg/a/view/pushkala-i-boepripasi-bez-dokumenti-izzeha-ot-2-kyshti-v-pazardjishko-161834", "text": "Пущкала и боеприпаси без документи са били иззети от две къщи в пазарджишкото село Овчеполци и в областния град. Това е станало при акция на служители от сектор „Противодействие на криминалната престъпност“ при местната Областна дирекция на МВР ОДМВР-Пазарджик. Органите на реда претърсили къща и прилежащите и постройки в селото, собственост на 56-годишния Н.Н. от Пазарджик. Полицаите имали сигнал, че мъжът държи оръжие и неведнъж се бил хвалил пред познати. Когато полицаите обискирали жилищната постройка, вътре те открили едноцевна пушка, револвер и 43 патрона от различен вид и калибър. Притежателят им не разполагал с разрешение за тяхното съхранение.Почти по същото време криминалистите претърсили и жилището на 74-годишния Л.М. от областния град. Установило било, че възрастният мъж съхранявал незаконно малокалибрен пистолет 22-и калибър и 16 боеприпаса.  Цялото открито количество оръжие и боеприпаси са иззети. Спрямо двамата мъже са образувани полицейски производства.", "date": "2019.04.07", "title": "Пушкала и боеприпаси без документи иззеха от 2 къщи в пазарджишко"}
{"url": "https://www.monitor.bg:443/bg/a/view/nad-77-h-lv-4755-evro-i-droga-sa-izzeli-policai-ot-narkodilyr-v-pazardjik-161832", "text": "Над 77 000 лева, 4755 евро, неголямо количество британски паунди и щатски долари, както и 9 полиетиленови пликчета със суха листна маса от глави и съцветия са били иззети от 26-годишен пазарджиклия при акция на местната полиция.  При направения полеви наркотест намерените сухи листа реагирали на марихуана. Обискираното жилище е на 26-годишния Е.Д., който бил познат на криминалистите като наркодилър. Предстоят действия за изясняване произхода на парите. Служители от сектор “Криминална полиция“ са засекли и заловили тийнейджърка и 37-годишен мъж от областния град с неголеми количества марихуана, които са негови клиенти. На един от входовете към областния град автопатрул от полицейския участък „Изток“ спрял за проверка лек автомобил, управляван от пазарджиклията К.М.- 41г. Мъжът съхранявал в себе си полиетиленов плик с бучка светлокафяво вещество, което се оказало хероин. Теглото на намерената дрога е малко над 6 грама. Тримата мъже и младото момиче са задържани в ареста за срок от 24 часа. Спрямо Е.Д. се води разследване за разпространение на наркотични вещества.Полицейската акция, проведена от пазарджишките полицаи, е за противодействие на разпространението и притежанието на наркотици, уточни говорителят на Областната дирекция на МВР в града Мирослав Стоянов.", "date": "2019.04.07", "title": "Спипаха наркодилър със 77 000 лв., 4755 евро и дрога "}
{"url": "https://www.monitor.bg:443/bg/a/view/joana-ilieva-s-bronz-v-polsha-i-svetovnata-kupa-na-sabja-161837", "text": "Йоана Илиева спечели бронзов медал на сабя на световното първенство за кадети и младежи в Торун (Полша) и така стана носителка на Световната купа на сабя до 20 години. По пътя си към медала в Полша възпитаничката на фехтовална академия \"Васил Етрополски\" и на треньора Ивайло Воденов записа четири победи, а на полуфинала отстъпи с 13:15 туша на двукратната световна шампионка Наталия Ботело (Мексико). Така българката остана на трето място на световното първенство, но то й гарантира Световната купа на сабя за девойки до 20 години. През тази година Йоана спечели три състезания, валидни за Световната купа, записа едно второ и две трети места, а третото място в Торун я прави недостижима на върха. \"За нас това е голям успех. Йоана продължи серията си от добри класирания през годината. България не е имала подобен успех от времето на Васил Етрополски, а последният ни медал от световно първенство е през 1987 година. Така че наистина имаме повод за радост и за гордост\", коментира от Полша президентът на Българска федерация по фехтовка Величка Христева. 17-годишната Йоана Илиева участва във възрастовата група до 20 години за пръв път, но показа невероятен дух. За представянето си на световното първенство в Полша и спечелването на Световната купа тя получи поздравления от легендата на българската фехтовка Васил Етрополски и от директора на фехтовална академия \"Етрополски\" Запрян Ванчев.", "date": "2019.04.07", "title": "Йоана Илиева с бронз в Полша и Световната купа на сабя"}
{"url": "https://www.monitor.bg:443/bg/a/view/egipet-premahva-subsidiite-za-gorivata-prez-uni-161831", "text": "Египет ще премахне държавните субсидии за повечето горива от 15 юни в рамките на програмата за реформи, провеждана под егидата на Международния валутен фонд (МВФ), съобщи вашингтонската институция, цитирана от АФП. Страната преживява тежка икономическа криза след народния бунт през 2011 г. През ноември 2016 г. Кайро сключи с МВФ споразумение за план за подпомагане на стойност 12 милиарда долара. Египетските власти се ангажираха да премахнат субсидиите, за да се ограничи покачването на цените на горивата на бензиностанциите, допълва фондът в комюнике. Институцията изтъква, че мерките са от основно значение за насърчаване на ефективна употреба на енергията и подпомагане на силно приоритетните разходи за здравеопазване и образование. МВФ призовава страната да засили политиките си за намаляване на държавния дълг и годишната инфлация, която миналия месец достигна 14 процента. По улиците на страната населението се оплаква всекидневно от драстичен спад на покупателната си способност след намаляването на някои субсидии и девалвацията на египетската лира, която от 2016 г. е изгубила половината от стойността си спрямо долара. Миналата седмица президентът Абдел Фатах ас Сиси обяви увеличение на минималната заплата от 1200 на 2000 лири (от 60 на 100 евро). Това стана няколко седмици преди национален референдум, на който може да бъде решено той да има право да остане на власт след втория си мандат през 2022 г.", "date": "2019.04.07", "title": "Египет премахва субсидиите за горивата през юни"}
{"url": "https://www.monitor.bg:443/bg/a/view/gola-jena-otkriva-dizajnerskata-sedmica-v-milano-161829", "text": "Огромна скулптура с цвета и формите на набодено със стрели пищно женско тяло от вчера събира очите на разхождащите се пред катедралата в Милано туристи и местни хора. Инсталацията е дело на известния ваятел и дизайнер Гаетано Пеше, който е озаглавил творбата си „Страдащото величие“. Тоест скулптурата му е нещо като протест срещу насилстваните и унижавани всекидневно в Италия и по света жени. Иначе с инсталацията на Пеше бе ознаменувано началото на започващата утре в Милано седмица на дизайна. Очаква се паралелният мебелен панаир и безбройните изложби в града на открито и закрито да бъдат посетени от над четвърт милион специалисти и любители на красотата и изобретателността от цял свят.  ", "date": "2019.04.07", "title": "Гола жена открива дизайнерската седмица в Милано"}
{"url": "https://www.monitor.bg:443/bg/a/view/standart-za-bateriite-na-elektricheskite-motocikleti-161824", "text": "Консорциум между Honda, Kawasaki, Suzuki и Yamaha, може да промени изцяло света на мотоциклетите. Четирите най-големи японски производители се договориха да си сътрудничат за стандартизирането на сменяемите батерии за електрическите мотоциклети. Проблемът при електрическите мотоциклети е, че предлагания обсег с едно зареждане е разочароващо малък, дори и с най-скъпите предлагани батерии, което значително повишава цената, в сравнение с нормален модел на бензин. Всичко това показва, че притежаването на електрически мотор и предлаганата от него практичност, не съответстват на предоставяните от бензиновия мотоциклет, който ще замени. Тайванската Gogoro беше първата компания, която още през 2015 г. представи стратегията си за сменяеми батерии, която бе следвана от другата тайванска компания KYMCO с електрическата линия Ionex и технологията на батериите. KYMCO е добре позната марка и има световна мрежа от търговци, което би помогнало при бъдещо изграждане на станции за подмяна батерията, отправяйки покана към всички производители да се присъединят и да проектират съвместими с Ionex батерии. KYMCO пусна в продажба експлоатация скутерите Ionex през 2018 г., но никой производител не прие поканата. Honda съобщи за версия PCX Electric, която ще се продава в края на 2019 г., но само на азиатските пазари и ще бъде достъпна само под наем за корпорации и фирми за отдаване под наем. Това е срещу стратегията на Gogoro и KYMCO, но едва ли някой ще се конкурира с общите ресурси на Honda, Kawasaki, Suzuki и Yamaha. За повечето по-малки производители, проектирането на съвместими батерии би било най-добрата идея, възползвайки се от мрежите на големите компании. Това представлява и първият път, когато японските производители демонстрират ясни намерения да работят върху серийното производство на електрически двуколесни превозни средства, което може да промени пазара.", "date": "2019.04.07", "title": "Стандарт за батериите на електрическите мотоциклети"}
{"url": "https://www.monitor.bg:443/bg/a/view/v-master-chef-hobi-gotvachi-prigotvjat-korejska-jahnija-s-shkembe-161830", "text": "Колко трудно се готви корейска яхния с шкембе? Това ще ни покажат хоби-готвачите в MasterChef в епизода в понеделник вечер. Шеф Джун Йошида ще даде майсторски клас по приготвянето на интересното ястие, а неочаквана музикална изненада ще реши кой хоби-готвач ще отиде на директна елиминация. Сред ценните му уроци централно място ще заеме любовта му към не толкова популярните продукти, стремежът му да използва максимално суровините и хармоничната комбинация между ястия и коктейли за цялостно преживяване. Трима късметлии ще трябва да повторят точно рецептата му, като основен акцент ще едновременното приготвяне на компонентите и  правилното овкусяване на ястието. В първото кулинарно предизвикателство за деня пък шеф-готвачите Андре Токев, Петър Михалчев и Силвена Роу ще накарат кулинарите да надскочат себе си с оригинално и вълнуващо здравословно ястие. Гладиаторите ще мислят как да преодолеят слабостите си и ще впрегнат цялата си изобретателност, за да докажат, че са достойни да заемат мястото си в топ 3. Кошмарното подценяване на задачата и ястия „без обещания“ ще изпратят трима на стрес тест. Победителят ще може да избере своите съперници за майсторския клас, както и да определи съдбата на още един по своя преценка. ", "date": "2019.04.07", "title": "В MasterChef: Хоби-готвачи приготвят корейска яхния с шкембе "}
{"url": "https://www.monitor.bg:443/bg/a/view/arestuvaha-sina-na-gylybin-boevski-161836", "text": "Синът на бившия щангист Гълъбин Боевски – Пол е арестуван за дрога, съобщи Нова ТВ, като се позова на свои източници. Името на Пол Боевски нашумя преди 11 години, когато 15 годишният ученик се простреля с газов пистолет в главата в класната стая. Тогава баща му Гълъбин подаде оставка като общински съветник от ГЕРБ, а три години по-късно беше хванат с голямо количество кокаин в Бразилия. Гълъбин Боевски беше осъден на повече от 9 години затвор, но се прибра в България. сега предстои Софийският градски съд да гледа мярката за неотклонение на сина му.", "date": "2019.04.07", "title": "Арестуваха сина на Гълъбин Боевски "}
{"url": "https://www.monitor.bg:443/bg/a/view/anna-marija-cherneva-stava-gorska-nimfa-161835", "text": "Плеймейтката Анна-Мария Чернева, позната на редовия зрител с участието си в риалити сериала „София – ден и нощ“, ще блесне като горска нимфа. Преобразяването на сексапилната брюнетка ще е по повод на пролетния спектакъл на Playboy България. В шоуто, което ще се проведе в столичен клуб на 12 април, ще се включат още баскетболистката Ива Няголова, Денис Хайрула и Светлана Гочева. От Мъжката Библия издават, че на сцената ще излязат и чисто нови дългокраки открития – Елеонора и Габриела. Актуалните попълнения все още не са известни в медийното пространство. В спектакъла Spring Sensations ще се включи и Инстаграм сензацията Деси Димитрова, която ще представи лично първата си книга по време на шоуто и ще раздава автографи. е темата на новия 186 брой на Playboy.  ", "date": "2019.04.07", "title": "Анна-Мария Чернева става горска нимфа"}
{"url": "https://www.monitor.bg:443/bg/a/view/dva-dni-izmestvat-gazovata-vryzka-za-blagoevgrad-jitelite-negoduvat-vypreki-che-se-otopljavat-na-tok-i-dyrva-161826", "text": "„От 8 часа в събота сутринта до съшия час в понеделник, 8 април, спираме газоподаването за Благоевград, поради преместване на байпаса от газопровода за Гърция, информираха от „Арестгаз“.  Изместването на трасето за Благоевград се наложи, поради строителството на АМ „Струма“, допълниха от фирмата. В 18.00 часа вчера беше извършен първият етап от преместването на газопровода край село Покровник. На място дежуреха пожарникари с готовност за гасене и линейка. Около 18.45 ч. всичко приключи, пожарникарите и линейката си тръгнаха, а днес, неделя, преместването продължава. Преди два месеца бяха изградени две байпасни връзки за преместването на газовото отклонение за Благоевград. От вчера благоевградски социални мрежи заляха с недоволство спирането на газта, чъпреки, че единици са домовете, които се отопляват на газ. А пък температурите вече са около 20 градуса и почти не им се налага да включват ток, или да палят печките си на дърва. От “Аресгаз” предупреждават потребителите да организират безопасното спиране на съоръжения или преминаването им към алтернативно гориво за периода на ремонтните дейности. След приключване на дейностите екипите на дружеството своевременно ще възстановят газоподаването към всички клиенти на компанията“, съобщиха от „Аресгаз“  ", "date": "2019.04.07", "title": "Два дни изместват газовата връзка за Благоевград"}
{"url": "https://www.monitor.bg:443/bg/a/view/novijat-igumen-ostava-v-bachkovskija-manastir-za-trojanskija-se-chaka-reshenie-na-sinoda-161822", "text": "Оставам в Бачковския манастир. За Троянския се чака решение на Светия синод. Това каза новият игумен на обителта над село Бачково Сионий. Той уточни, че поема манастира със светлина в сърцето и ще продължи с ремонтно-реставрационните дейности. Научил е за решението на Синода с писмо, но не е бил изненадан. Най-важното за него в момента са молитвите, защото предстои Великден. За великденските празници ще бъде в Бачковския манастир, където ще служи тържествените богослужения.", "date": "2019.04.07", "title": "Новият Игумен остава в Бачковския манастир, за Троянския се чака решение на Синода"}
{"url": "https://www.monitor.bg:443/bg/a/view/italianski-kmet-razprodava-kmetstvoto-si-na-parche-161827", "text": "Кметът на намиращото се северно от Милано село Езино Ларио – Пиетро Пенса, обяви, че го разпродава на парче. Така първият сред тукашнте селяни смята да спре прогресивното обезлюдяване на населеното място, разположено на 900 м надморска височина в Алпите източно от езерото Комо. Защото държавата не отпуска достатъчно средства за покриване на издръжката на подопечната на кметството територия, а то вече не може да пълни касата си с местни данъци от останалите там най-вече възрастни хора. В момента жителите на иначе красивото село са 747 души, но кметът се надява благодарение на инициативата му техният брой до края на годината да стане поне 800. Дългият списък на обявената за продажба общинска собственост започва с входната табела с надпис „Езино Ларио“, която се предлага срещу 1250 евро. Следва фонтанът в центъра на селото, чиято цена е 800 евро, каменните саксии по улиците пък вървят по 200 евро едната. Интересна е офертата за пейките по тротоарите и в малките паркове – те се харчат по 280 евро, но ако се купят три пейки наведнъж, се плащат само две. Огромен етикет със съответния бар-код и цифрата от 200 000,00 евро е прикачен и към сградата на самото кметство, където все още се помещават Пиетро Пенса и общинарите му. Продават се също така детски площадки, градинки, горички, библиотека, кино, производствени ателиета и други помещения и сгради. Преносимите предмети новите собственици могат да си ги откарат вкъщи, а недвижимите – да си ги ползват, когато поискат. Любопитен е фактът, че разпродажбата на Езино Ларио не е първата инициатива с цел неговото възраждане на кмета Пиетро Пенса. През 2016 г. той успя да направи селото си домакин на световна среща на специалистите, заети със списването и популяризирането на популярната дигитална енциклопедия “Wikipedia”. Начинанието събра тогава много народ, но за съжаление чудото трая както обикновено само три дни.", "date": "2019.04.07", "title": "Италиански кмет разпродава кметството си на парче"}
{"url": "https://www.monitor.bg:443/bg/a/view/oprazvat-bejanskija-lager-v-diavata-161812", "text": "Мигрантите, които си направиха импровизиран палатков лагер край официалния бежански център „Диавата“ край Солун, започнаха да се разотиват, съобщава „Грийк рипортър“. Хората, повечето семейства с деца, пристигнаха преди няколко дни в района, подведени от анонимно съобщение в социалните мрежи. В поста се твърдеше, че Балканският маршрут е отворен и неправителствени организации са в готовност да посрещнат мигрантите на територията на Северна Македония, след което да им помогнат да се придвижат към вътрешността на Европа. Макар и гръцките, и македонските власти да отрекоха информацията, и да предупредиха, че границата продължава да е блокирана, хората издигнаха палатки в полето до „Диавата“. Те отказаха да се разотидат въпреки призивите на органите на реда, че за тях ще е най-добре да се завърнат в бежанските центрове, в които са били първоначално настанени. Мигрантите на няколко пъти се опитаха да стигнат до граничния пункт „Идомени“, за да влязат на територията на Северна Македония. В опит да спрат огромното множество от хора в събота гръцките сили за сигурност използваха сълзотворен газ и се стигна до сблъсъци, при които мигрантите замеряха органите на реда с камъни и бутилки. При стълкновенията пострада и фото журналист. Гръцкият министър на защитата на гражданите Олга Геровасили изрично подчерта, че границите няма да бъдат отворени. Тя призова мигрантите да не рискуват привилегиите, които са получили в бежанските лагери и да не използват децата си като жив щит само защото някакви трафиканти на хора са им продали фалшива надежда. Министърът на миграционната политика Димитрис Вицас също беше категоричен – Балканският маршрут е блокиран, границите няма да бъдат отворени. Той отправи послание на шест езика към търсещите убежище хора, в което ги увери, че съобщенията в социалните мрежи за отварянето на границите са лъжа. Вътрешният министър на Северна Македония заяви, че Скопие е подсилило охраната по границата. „Не очакваме проблеми. Наше задължение обаче е да засилим охраната“, посочи Оливер Спасовски. След дълги преговори и убеждаване мигрантите от палатковия лагер се съгласиха да напуснат. Според регионалния координатор за Северна Гърция и Епир за миграционната политика – Никос Рангос, около 300 души вече са напуснали и са били извозени с автобуси до лагерите, в които са били настанени първоначално. В полето край „Диавата“ тази сутрин все още има няколко палатки, които ще бъдат премахнати до края на днешния ден, а хората в тях – преместени на по-сигурно място. В района се забелязва засилено полицейско присъствие, за да се избегнат евентуални нови размирици. Над 70 000 бежанци и мигранти живеят в Гърция в резултат от масови бежански наплив от 2015 година, който беше предизвикан от кръвопролитната война в Сирия, Ирак и др. Повечето от хората са подали молби за убежище. Системата за разглеждане на молби за убежище обаче е твърде натоварена, а и допълнителният процес на проверка и одобрение е доста бавен, което означава, че получаването на официално разрешително може да отнеме години. През 2016 година край граничното градче Идомени се оформи огромен палатков лагер, в който се настаниха около 8000 души – основно от Сирия, Ирак и Афганистан, които останаха блокирани там, след като европейските държави блокираха границите си. Лагерът беше разрушен от гръцките власти, а хората в него – дислоцирани в бежански центрове из цялата страна.", "date": "2019.04.07", "title": "Опразват бежанския лагер в Диавата"}
{"url": "https://www.monitor.bg:443/bg/a/view/gerb-trygva-kym-evrovota-s-evropa-ni-chuva-161823", "text": "\"Европа ни чува\" ще бъде мотото на ГЕРБ за предстоящите избори за европарламент на 26 май. \"Това е нашето послание, с него ще излезем пред българските избиратели на 26 май\", обяви председателят на Столичния общински съвет Елен Герджиков по време на представянето на слогана. \"Европа чува хората, които имат какво да кажат, които имат ясна представа накъде да вървят като национална икономика и като обединена Европа\", заяви Герджиков. Той изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че България ще бъде важна част от европейския дневен ред. Герджиков посочи, че слогънът трябва да даде оценка за това накъде трябва да продължи в развитието си страната ни. Той изрази надежда, че българите знаят, виждат и оценяват постигнатото от партията. По думите му Европа е солидарна, помага ни, но и не дава даром. \"Всеки проект трябва да бъде изпълнен спрямо строгите критерии на европейските институции, за което трябва много работа на ниво държавно управление\", посочи Елен Герджиков. Той представи успехите в развитието на София и останалите градове, управлявани от кметове на ГЕРБ, подчертавайки, че видимите резултати също имат своята тежест. \"Европа ни чува, когато показваме видими резултати и когато правим тези политики, които са последователни“, заяви и заместник-председателят на ГЕРБ и председател на Националния предизборен щаб на партията Цветан Цветанов. Той уточни, че идеята на ГЕРБ е да говори за европейския дебат и бъдещето на Европа. \"Винаги, когато сме правили подготовката си за всеки национален избор сме се стремяли слоганът да съответства на това, което сме успели да направим през всичките тези години\", заяви Цветанов. Той обърна специално внимание на успешното Българско европредседателство и го определи като \"успехът на България\". Цветанов припомни успехите на еврокомисар Мария Габриел, която е водач на листата на ПП ГЕРБ за евровота. \"Изключително подготвен евродепутат и бъдещ еврокомисар тя получи подкрепата и приза за политик на ЕП в категория \"Равенство между половете\", припомни Цветанов. Според него постигнатото в областта на цифровизацията и по отношение на Западните Балкани е също значимо. Цветан Цветанов обяви, че следващата неделя партията ще представи платформата си за предстоящата европейска кампания. Междувременно стана ясно, че НДСВ се е явила със същия девиз на евровота през 2009 година, като бившият депутат и настоящ президентски съветник Борислав Цеков публикува като доказателство снимки от откриването на тогавашната кампания, което пък провокира и намеци за плагиатство. По традиция предизборните слогани на ГЕРБ са изпълнени със съдържание и техният избор не е случаен. Никога не сме гледали на какви слогани са залагали други политически сили през годините, интересували сме се само от това да гарантираме приемственост между основните предизборни послания на партията. В нашият слоган „Европа ни чува“ има заложени много резултати – за европейската перспектива на Западните Балкани, за охраната на границата на ЕС, за диалога между ЕС и Турция и за всички досиета, които успяхме да затворим по време на европредседателството. Всичко това ни дава основание да смятаме, че наистина Европа ни чува, коментира в тервелското село Зърнево зам.- председателят на ГЕРБ Цветан Цветанов, съобщиха по-късно от пресцентъра на партията.", "date": "2019.04.07", "title": "ГЕРБ пое към евровота с \"Европа ни чува\" (ОБНОВЕНА)"}
{"url": "https://www.monitor.bg:443/bg/a/view/kamion-se-obyrna-na-hemus-161821", "text": "Тежкотоварен автомобил се е преобърнал в района на 44 км на автомагистрала \"Хемус\" в посока Варна, съобщиха от МВР. Няма пострадали при инцидента, но движението е сериозно затруднено. Водачите да шофират с повишено внимание, призовават от \"Пътна полиция\". До разчистване на пътните платна и изтегляне на камиона движението се осъществява през бензиностанцията в близост до пътя. Пътни полицаи са на място и подпомагат трафика.", "date": "2019.04.07", "title": "Камион се обърна на \"Хемус\""}
{"url": "https://www.monitor.bg:443/bg/a/view/s-lazerni-dronove-ot-vyzduha-shte-kontrolirat-dostrojavaneto-na-hemus-161825", "text": "Държавната компания „Автомагистрали“ ЕАД, която ще изгражда новите 134,14 км от „Хемус“, планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване, съобщиха от строителното министерство. Фирмата разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Сред най-впечатляващите машини е 40-тонния булдозер, разработен в Япония. „Той е толкова мощен, че може да прегази танк. Не му отстъпват по сила и новите верижни багери с тегло 36 т. и 22 т. Кофата на такъв багер „яде“ скалата като пясък“, казва главният инженер на фирмата Евгени Генчев. С високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици. За покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134,14 км са по сметка на МРРБ в БНБ и от тях не може да се плаща авансово, а само срещу свършена работа. Новото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други. Гордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата й на ден осигурява близо 2000 лв. приход за компанията, тъй като се отдава под наем на частните строителни фирми. Изграждането на новите 134,14 км от „Хемус“ бяха възложени на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. „ин хаус“ процедура, предвидена в Закона за обществените поръчки. Очаква се строителството на новия участък да започне през пролетта на 2019 г.", "date": "2019.04.07", "title": "Контролират дострояването на „Хемус“ с лазерни дронове "}
{"url": "https://www.monitor.bg:443/bg/a/view/vyzpomenatelna-sreshta-v-pamet-na-vokalista-na-gravity-co-javor-zahariev-161820", "text": "Днес от 16:00 до 20:00 ч. в клуб Терминал 1 ще се състои възпоменателна среща в памет на вокалиста на Gravity Co. Явор Захариев.   Срещата се организира от роднини и близки приятели на Явор и е отворена за всички желаещи да присъстват, независимо дали са го познавали лично, или не. Ще звучи музиката, в която той участва, съобщи Стефан Попов от Gravity Co. Явор Захариев почина на 5 април.", "date": "2019.04.07", "title": "Възпоменателна среща в памет на вокалиста на Gravity Co. Явор Захариев"}
{"url": "https://www.monitor.bg:443/bg/a/view/tovarnijat-trafik-v-avstrijskija-uchastyk-na-dunav-e-namaljal-s-edna-chetvyrt-161828", "text": "Обемът на товарния транспорт в австрийския участък на река Дунав е намалял миналата година. Обемът от 7,2 млн. тона е най-ниското равнище от 1993 г. до днес. В сравнение с 2017 г. превозените стоки са с 2 млн. т по-малко. Най-големи са загубите през летните месеци. Поради високите температури и сушата нивото на реката е било особено ниско и корабите са били натоварени едва 60% от своя капацитет, което е с 8% по-малко от 2017 г. Намалял е и броят на курсовете, превозващи товари - от 9000 на 8000 през миналата година. Ниското ниво на реката е причината за намаляване наполовина на количеството на превозваните товари за периода юли - декември. Най-често транспортираните товари са руди, нефт и метални съоръжения. Намаляло е количеството и на натоварваните и разтоварваните стоки по австрийските пристанища, което се изчислява на 23% по-малко в сравнение с 2017 година. Най-големи са загубите на пристанището в Кремс, възлизащи на 35% /0,3 милиона тона/, следвано от Енс с 28% /0,5 милиона тона/ и Виена, - 8 процента /1 млн. т/.", "date": "2019.04.07", "title": "Товарният трафик в австрийския участък на Дунав е намалял с една четвърт"}
{"url": "https://www.monitor.bg:443/bg/a/view/kyde-njama-da-ima-voda-v-sofija-v-ponedelnik-161819", "text": "\"Софийска вода” временно ще прекъсне водоснабдяването в някои части на столицата, съобщават от дружеството. На 08 април 2019 г. (понеделник), във връзка с подмяна на спирателен кран на ул. „Милевска планина“ жк. „Лозенец“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на по ул. „Бунтовник“ от ул. „Богатица“ до ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Милевска планина“. На 08 април 2019 г. (понеделник), във връзка с изпълнение на инвестиционен проект за реконструкция на уличен водопровод на ул. „Константин Иречек“ Център, район „Красно село“, район „Красно село“ се налага спиране на водоподаването от 09:00  до 19:00 часа на клиентите на „Софийска вода”, живеещи в района на по ул. „Константин Иречек“ от ул. „Абоба“ до ул. „Яков Крайков“(нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Абоба“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги, отчитат от дружеството. Също на 08 април 2019 г. (понеделник), във връзка с подмяна на спирателни кранове на ул. 332 жк. „Люлин“ 8, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: по бул. „Сливница“ от ул. „Филиповско шосе“ до бул. „Панчо Владигеров“ по ул. 332 от ул. 328 до бул. „Сливница“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Филиповско шосе“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството .", "date": "2019.04.07", "title": "Къде няма да има вода в София в понеделник?"}
{"url": "https://www.monitor.bg:443/bg/a/view/vydvorjavat-novija-igumen-na-bachkovskija-manastir-161813", "text": "В Бачковския манастир се провежда церемонията по въдворяване на новия игумен на обитателта. Новият игумен Сионий заменя архимандрит Самуил на поста. Сионий ще ръководи Троянския и Бачковския манастири след решение на Светия синод. Очаквайте подробности!  ", "date": "2019.04.07", "title": "Въдворяват новия игумен на Бачковския манастир"}
{"url": "https://www.monitor.bg:443/bg/a/view/papata-s-obvinenija-kym-evropa-i-sa-sht-161806", "text": "Папа Франциск обвини Европа и САЩ, че продават оръжия във военни зони, че разпалват конфликти и причиняват жертви в Сирия, Йемен и Афганистан, съобщи АП. Папата заяви пред студенти и преподаватели в Милано че причината, поради която има толкова много войни по света, е, че \"богатите в Европа и Америка продават оръжия. . . използвани за убийството на деца и на възрастни хора\".  Франциск също така добави, че без оръжия страни като Сирия, Йемен и Афганистан е нямало да бъдат във война. По думите му смъртта на всяко дете и разрушаването на всяко семейство тежи на съвестта на страните, които произвеждат и продават оръжия. Преди ден папата назначи първия афроамериканец на най-високия пост на католическата църква в САЩ. Бившият архиепископ на Атланта, 71-годишният Уилтън Грегъри, ще оглави църквата във Вашингтон, и също така вероятно ще стане кардинал, с право да гласува в конклава, който ще избира следващия папа след Франциск. Той бъде първият афроамериканец с ранг на кардинал. Американското посолство във Ватикана отбеляза, че назначението на Грегъри съвпада с 51-вата годишнина от убийството на Мартин Лутър Кинг. Същевременно рекламен клип за Румъния бе преведен на 16 езика, включително на латински, заради посещението на папата.", "date": "2019.04.07", "title": "Папата с обвинения към богатите"}
{"url": "https://www.monitor.bg:443/bg/a/view/gerb-predstavja-slogana-si-za-evroizborite-161805", "text": "ПП ГЕРБ ще представи слогана си за предстоящата предизборна кампания за европейския вот на 26 май тази година. Слоганът на ПП ГЕРБ ще бъде представен от зам.-председателя на ГЕРБ и председател на Националния предизборен щаб на партията Цветан Цветанов по време на специално събитие.   То ще се проведе в Централата на партията в административната сграда на пл. „България“-1 днес от 11:00 ч.", "date": "2019.04.07", "title": "ГЕРБ представя слогана си за евроизборите"}
{"url": "https://www.monitor.bg:443/bg/a/view/tereza-mej-s-ultimatum-ostavame-ako-ne-priemete-sdelkata-161810", "text": "Налице сега е ясен избор между възможностите Великобритания да напусне Европейския съюз със сделка или изобщо да не го напусне, заяви британският премиер Тереза Мей, която се опитва да постигне компромис с опозиционната Лейбъристка партия, цитирана от британския в. \"Обзървър\". \"Тъй като парламентът даде ясно да се разбере, че ще попречи на Великобритания да напусне без сделка, сега имаме категоричен избор: да напуснем ЕС без споразумение или изобщо да не напуснем\", каза Мей в последен, отчаян апел към законодателите да подкрепят сделка, отбелязва вестникът. Колкото по-дълго трае това, толкова по-голям е рискът Обединеното кралство въобще да не напусне, подчерта министър-председателката. Това ще означава да допуснем Брекзитът, за който гласуваха британците, да ни се изплъзне. Изключително важно е да изпълним това, за което гласуваха хората, а за да го направим, трябва да имаме сделка, добави тя. Втори референдум за членството на Великобритания в ЕС би бил \"крайно предателство\", писа в. \"Сънди телеграф\" лидерът на Камарата на общините Андреа Ледсъм, цитирана от Ройтерс. \"Това ще изисква дълго отлагане, ще разпали разединяващите дебати, а и след като парламентът досега не успява да приложи резултатите от първия, нямаме причини да смятаме, че ще уважи и тези от втория референдум\", отбеляза тя. \"Виждането, което имахме за Брекзит, се изпарява, а нямаме време да го спасим\", предупреди Ледсъм. Правителството на Тереза Мей планира да промени законопроекта за Брекзит, включвайки в него законодателна мярка, която гарантира сключване на митническо споразумение с ЕС, в опит да си осигури подкрепата на Лейбъристката партия за споразумение за Брекзит, съобщи в. \"Сънди таймс\". \"Факт е, че по отношения на Брекзит има елементи, по които двете основни партии са на едно мнение: и двете искаме да се прекрати свободното движение, искаме да напуснем с добра сделка и да защитим работните места. Това е основата за компромис, който може да получи подкрепа от мнозинство в парламента, а подкрепа на това мнозинство е единственият начин да осъществим Брекзит, отбеляза Мей в коментари, разпространени от канцеларията й на \"Даунинг стрийт\". \"Намерението ми е да постигна споразумение с европейските лидери, което ще означава, че щом договорим сделка тук, у дома, ще можем да напуснем ЕС в рамките на шест седмици\", изтъкна тя. Разгневени депутати от Консервативната партия на Великобритания са предупредили премиера Тереза Мей, че ще я свалят от власт до седмици, ако Обединеното кралство бъде принудено да вземе участие на евровота през следващия месец и ЕС отложи Брекзит за по-дълъг период, писа \"Гардиън\". Има опасения, че мнозина тори, три години след референдума за Брекзит, могат да бойкотират изборите за Европейски парламент, което може да се окаже подарък за крайнодесните и новата партия на евроскептика Найджъл Фараж. Високопоставени консерватори предупредиха, че едно дълго отлагане на Брекзит ще им позволи бързо отстраняване на Мей от власт, а гласуването за нов лидер на Консервативната партия ще започне най-рано този месец. Консервативният депутат Найджъл Евънс, член на Комитет 1922 на торите, предупреди, че ако Мей не осигури Брекзит и договори по-голяма отсрочка на срещата на върха на ЕС в сряда, тя ще се окаже пред огромен натиск да подаде оставка. Министърът на търговията на Великобритания Лиъм Фокс се пошегува нелепо с френския президент Емануел Макрон по време на правителствено заседание за брекзит, като заяви, че французинът спял с баба си. От канцеларията на френския президент отказаха коментар с думите, че не се бъркат в личния живот на президента.", "date": "2019.04.07", "title": "Тереза Мей с ултиматум: Оставаме, ако не приемете сделката! (ОБНОВЕНА)"}
{"url": "https://www.monitor.bg:443/bg/a/view/ansambylyt-ni-specheli-srebroto-v-pezaro-video-161818", "text": "Българският ансамбъл спечели сребърен медал в многобоя на първата за годината Световна купа по художествена гимнастика в италианския град Пезаро. Това е втори медал за България от днешния ден в Пезаро, след като Боряна Калейн взе бронз в многобоя при жените. Катрин Тасева се класира пета, а в неделя двете ще играят на по три финала на отделните уреди. Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс събраха сбор от 49.600 точки. Българките представиха страхотно композицията си на три обръча и два чифта бухалки и бяха оценени с 25.650 точки (17.000 за трудност и 8.650 за изпълнение). Снощи за съчетанието с пет топки грациите получиха 23.950 точки (15.500 за трудност и 8.450 за изпълнение). Така българките ще играят и на двата финала на отделните уреди в неделя. За тях това е първо състезание за новия сезон с новите две композиции.  Шампион в многобоя стана ансамбълът на Русия с 51.050 точки (25.250 за съчетанието с пет топки и 25.800 на обръчи и бухалки), а на трето място са домакините от Италия с 49.400 (24.000 и 25.400). В топ 6 са още Украйна с 48.750, Израел с 47.900 и Беларус с 47.550 точки.", "date": "2019.04.07", "title": "Ансамбълът ни спечели среброто в Пезаро (ВИДЕО)"}
{"url": "https://www.monitor.bg:443/bg/a/view/arest-za-germanec-gotvil-bomba-161811", "text": "В Германия задържаха мъж заради бомбените заплахи срещу властите, съобщават, местни медии. Зад решетките е 31-годишен германец. Освен за бомбените заплахи, задържаният е обвинен и за пропагандиране на нацизма, което е подсъдно в Германия. Задържанията е живял в провинция Шлезвиг-Холщайн. Полицията е събрала доказателства, че 31-годишният мъж е сериозно проучвал как да направи бомба. Прокуратурата в Берлин, която ръководи разследванията на зачестилите случаи с бомбени заплахи, говори за общо 100 подобни сигнала. Закани са се отправяли не само към сгради на институции, но и към политици, известни личности, съдилища.", "date": "2019.04.07", "title": "Арест за германец, готвил бомба"}
{"url": "https://www.monitor.bg:443/bg/a/view/citroen-c5-aircross-smajva-s-avangarden-dizajn-161800", "text": "В гамата на Citroen дълго време нямаше всъдеходи и кросоувъри, но през последните 2 години френският производител пусна няколко модела с повишена проходимост. През 2017 г. дебютира компактният кросоувър Citroen C3 Aircross, а сега при нас е и по-големият му брат C5 Aircross. Моделът е изграден на модулна платформа EMP2, подобно на Peugeot 3008 и 5008. Дължината на автомобила е 4,50 метра, широчината е 1,84 метра, височината – 1,67 метра, а междуосието е 2,73 метра. Теглото е 1430 кг. Сред най-силните козове на автомобилите Citroen е авангардният дизайн и новият C5 Aircross не прави изключение. Отвън кросоувърът почти не се различава от показания по-рано прототип. Моделът има висок преден капак, леко раздути странични калници и оригинално извита линия на покрива. Вниманието привлича двуетажната оптика, съединена с голямото лого на френската марка в предната част. Фаровете са напълно LED. Долната част на каросерията е покрита със защитна пластмасова обвивка с въздушни камери Airbump. Профилът е подчертан от хромираните кантове на прозорците. Задните колони са боядисани в черно, което създава ефект на панорамно стъкло. Багажната врата е покрита със спойлер, а в задната част са на каросерията са разположени големите фарове. Като опция новият Citroen C5 Aircross може да бъде персонализиран с двуцветна боя и ярки вложки на въздушните камери Airbump. Интериорът на Citroen C5 Aircross посреща водача и пътниците с приятни на вид и допир материи, като за облицовката на волана и предния панел са използвани кожа и мек вълнен плат, както и черни лакирани вложки. Елегантният селектор за смяна на предавките на автоматичната трансмисия е във вид на джойстик. Показанията на измервателните уреди се извеждат на 12,3-инчовия дисплей с течни кристали, като неговата конфигурация може да бъде променена. Основаната част от централната конзола е заета с 8,0-инчовия сензорен екран на мултимедийна система. Потребителите могат да свържат смартфона си със системата и да използват приложенията му директно от екрана. Бутоните на аудиосистемата и климатичната инсталация са малко, а някои от тях също са сензорни. На централния тунел се намира бутонът за стартиране на двигателя и има ниша за безжично зареждане на смартфон. Автомобилът има просторен подлакътник за вещи и много джобове във вратите. Кормилната колона на Citroen C5 Aircross се регулира по височина и в височина, а предните седалки са с електрическо задвижване. Те са много удобни и меки, като в същото време държат добре тялото на водача. Като опция се предлага функция за отопление и дори масаж. Високата позиция на седене, големите странични огледала и огромната остъклен площ осигуряват добра видимост във всички посоки. Ръчната спирачка е електромеханична. На втория ред има три отделни седалки с променлив ъгъл на облегалките и индивидуално хоризонтално регулиране, като се придвижват назад до 15 см. На задните седалки има достатъчно място за краката и над главите на пътниците. В зависимост от позицията на задните седалки, обемът на багажника варира от 580 до 720 литра, а при сгънати облегалки се увеличава до 1630 литра. Като опция се предлага електрическо сензорно отваряне на капака на багажника. Дори средното ниво на оборудване Feel е много богато и новият Citroen C5 Aircross разполага със система за достъп без ключ, електрически пакет, двузонов автоматичен климатик, панорамен покрив, автоматични светлини и чистачки, преден и заден парктроник, регулатор и ограничител на скоростта, 6 въздушни възглавници и завеси, стабилизираща система и следене на налягането в гумите, технология за автоматично спиране, система за спазване на платното, разпознаване на пътните знаци и проследяване на слепите зони, както и 18-инчови алуминиеви джанти. Тестваният Citroen C5 Aircross е оборудван с 1,5-литров турбодизелов двигател BlueHDi с мощност 131 к.с., а максималният въртящ момент от 300 Нм се достига при 1750 об/мин. Двигателят е комбиниран с 8-степенна автоматична скоростна трансмисия, която работи гладко и рафинирано. Предавките могат да се сменят и в ръчен режим с перата на волана или от селектора на централния тунел. Благодарение на сериозната тяга, дизеловият мотор ускорява кросоувъра много динамично, като на практика не се усеща никаква турбодупка. Ускорението от място до 100 км/ч отнема 10,6 секунди. Освен че е доста динамичен, новият дизелов двигател е и смайващо икономичен. В градски цикъл разходът на гориво е 6,5 л/100 км, а на междуселищен път е едва 4,5 л/100 км. На магистралата със 140 км/ч колата харчи около 7 л/100 км. С пътен просвет от 23 см, новият Citroen C5 Aircross осигурява висока позиция за водача, като управлението му не е прекалено директно и е типично за кросоувър. Засега моделът се предлага само с предно предаване, а през 2020 г. ще се появи Plug-in хибрид, който ще бъде със задвижване на четирите колела. За трудни терени извън пътя и за зимата, в колата е монтирана системата Grip Control за контрол на сцеплението с режими за пясък, кал и сняг. Има и асистент за спускане по стръмен наклон. На пътя Citroen C5 Aircross изпъква с високия комфорт на возене, който се дължи на амортисьорите с вградени прогресивни хидравлични възглавници. Благодарение на тях, неравностите и дупките се абсорбират много по-гладко, подобно на моделите с въздушно окачване. В същото време кросоувърът не се наклонява осезаемо в завоите. Новият Citroen C5 Aircross вече се продава у нас, а цената му започва от 42 780 лева. Моделът с 1,5-литров дизелов двигател и 8-степенна автоматична скоростна кутия и оборудване Feel струва 53 250 лева.", "date": "2019.04.07", "title": "Citroen C5 Aircross смайва с авангарден дизайн"}
{"url": "https://www.monitor.bg:443/bg/a/view/po-607-evro-na-chovek-harchili-rusnacite-v-turcija-prez-2018-ta-161814", "text": "Руските туристи са изхарчили  по 607 евро на човек в Турция през 2018-та. Данните са представени от Средиземноморската асоциация на хотелиерите и мениджърите на хотели (AKTOB) на вестник Hurriyet. По-миналата година обаче братушките са били с по-широки пръсти и са харчили средно по 880 евро на човек. Две трети от руснаците пътуващи зад граница предпочитат туристическите пакети, а останалите - пътуват индивидуално. В Турция делът на пътуващите руснаци с пакет са 75%. През миналата година югоизточната ни съседка е била на първо място в предпочитанията на гражданите на РФ и е била посетена от 2,3 млн. руски туристи или с 40% повече от 2017 г. Най-много са посещенията в Анталия и Истанбул. Според статистиката на Световния съвет по туризъм (WTTC) за 2018 г. руски граждани са изхарчили за пътувания в чужбина 35 млрд. долара.", "date": "2019.04.07", "title": "По 607 евро на човек харчили руснаците в Турция през 2018-та"}
{"url": "https://www.monitor.bg:443/bg/a/view/misyl-na-rimski-filosof-na-izpita-po-bel-v-su-161815", "text": "Явилите се на кандидатстудентския изпит по български език и литература в СУ „Св. Климент Охридски“ ще трябва да размишляват върху мисъл на римския философ Сенека. Темата на есето е „Всеки е толкова нещастен, за колкото се мисли.“, а тестът е вариант № 3. Кандидат-студентите, подали заявление за явяване, са 1397. Контролната тема пък бе „На света има само две трагедии – едната е да не получиш това, което искаш, а другата – да го получиш.“ (Оскар Уайлд). Зам.-ректорът на Алма матер проф. Ренета Божанкова приветства кандидат-студентите и им пожела спокойна работа, успешно представяне и сбъдване на мечтата да бъдат студенти на Софийския университет. Деканът на Факултета по славянски филологии и председател на изпитната комисия доц. Бойко Пенчев поздрави кандидат-студентите с техния и изрази увереността си, че това е само началото на един важен етап от техния живот, в който ще търсят знанието и себе си. Всичко започва обаче с един обикновен изпит, който няма да бъде нито първият, нито последният. Той призова кандидатите да запазят спокойствие и да бъдат концентрирани, за да не съжаляват за допуснати грешки. С успешно издържан изпит по български език и литература кандидат-студентите могат да изберат следните специалности: „Философия”, „Философия” (на английски език), „Психология“, „Социология“, „Публична администрация“, „Културология“, „Библиотечно-информационни науки“, „Публични информационни системи“, „Комуникационен мениджмънт“, „Педагогика“, „Социални дейности“, „Неформално образование“, „Славянска филология“, „Българска филология“, „Балканистика“, „Румънска филология“, „Арменистика и кавказология“, „Предучилищна и начална училищна педагогика“, „Социална педагогика“, „Специална педагогика“, „Логопедия“, „Физическо възпитание и спорт“. С изпит по български език и литература и с изпит по история на България бъдещите студенти могат да кандидатстват в специалност „Право“. С изпит по български език и литература и с изпит по английски, френски, немски или испански език може да се кандидатства за специалност „Европеистика“, а с изпит по български език и литература и с изпит по английски, френски, немски, испански, италиански или руски език – в специалност „Регионално развитие и политика“. Първата кандидатстудентска сесия продължава следобед В 12.00 часа във Факултета по начална и предучилищна педагогика ще започне конкурсният изпит за специалността „Музикални медийни технологии и тонрежисура“. Кандидат-студентите, които са подали заявления за явяване на изпита днес, са 20. Изпитът се провежда под формата на събеседване, на което кандидат-студентите представят портфолио с медийни реализации – аранжименти, звукозаписни проекти, рекламни клипове, ремикси и други. По време на събеседването се дискутира начинът на изработка, концепцията и изпълнението. В същия час е и устният изпит за специалността „Теология“. Кандидат-студентите, които са подали заявления за явяване на изпита днес, са 12.", "date": "2019.04.07", "title": "Мисъл на римски философ на изпита по БЕЛ в СУ"}
{"url": "https://www.monitor.bg:443/bg/a/view/59-19-mlrd-dostigna-vnosyt-ot-kitaj-v-centralna-i-iztochna-evropa-161817", "text": "Вносът на китайски стоки в Централна и Източна Европа (ЦИЕ) през миналата година е бил на стойност 59,19 млрд. долара, съобщава „Синхуа”, като се позовава на данни от търговското министерство на най-голямата комунистическа държава. Спрямо предходната 2017-та е отчетен ръст от почти една пета. Страните от ЦИЕ през 2018-та са успели да изнесат в Китай стоки и услуги за 23,04 млрд. долара, което е с почти една четвърт повече от предходната година. Китайските компании са инвестирали в района над 10 млрд. долара, а европейските страни от тази част на Стария континент са отворили бизнес в многолюдната държава към 1,5 млрд. долара. Двустранните инвестиции се развиват основно в производството на части за автомобили, химическата промишленост, финансите и медицината. Един от каналите на икономическата активност на Китай в Централна и Източна Европа е инициативата му „Един пояс, един път”.", "date": "2019.04.07", "title": "$59,19 млрд. достигна вносът от Китай в Централна и Източна Европа"}
{"url": "https://www.monitor.bg:443/bg/a/view/ansambyl-pirin-se-zvryshta-kym-starata-si-slava-161809", "text": "Благоевградският ансамбъл за народни песни и танци „Пирин“ възвръща старата си световна слава. На завършилото в събота Първо издание на „Световен фолклорен фестивал Майорка“ Ансамбъл „Пирин“ заплени жури и публика  и спечели Първото място. Танцьори и певци бяха подготвили специален репертоар, който разкрива богатството на българския фолклор. В едноседмичното събитие, организирано от световната федерация FIDAF участваха 15 ансамбли от всички континенти. Имаше представители от Бразилия, Русия, Турция Румъния, Гърция, Полша, Португалия, Словакия, Литва, Индия, Колумбия. Поканата към Ансамбъл „Пирин“ за участие във фестивала, който се провежда на Балеарските острови, Испания, бе провокирана от високото художествено и изпълнителско ниво, на което се изявява благоевградският Ансамбъл.    Емблемата на Пиринския край е един от най-известните български фолклорни ансамбли и посланици на българското народно изкуство по света. Създаден е през 1954 година. Носител е на множество награди, сред които „Кристална лира”, „Златен карагьоз” ,  „Златен мост” , голямата наградата на Международния фолклорен фестивал „Нестинарка” Бургас 2012 и др. В цялата си история Ансамбъл „Пирин“ взима участие в множество турнета не само в България, не само в Европа, а и по целия свят.", "date": "2019.04.07", "title": "Ансамбъл „Пирин“ се звръща към старата си слава"}
{"url": "https://www.monitor.bg:443/bg/a/view/ochakva-ni-vloshavane-na-vremeto-161801", "text": "Днес облачността ще бъде значителна и на много места, главно в Централна и Източна България ще има превалявания от дъжд. Ще продължи да духа до умерен източен вятър. Максималните температури ще бъдат между 14 и 19 градуса, сочи прогнозата на НИМХ. Облачно ще бъде и по Черноморието с превалявания от дъжд. Ще духа слаб вятър от изток-югоизток. Максималните температури ще бъдат между 12 и 15 градуса. Температурата на морската вода е 11 градуса. Вълнението на морето ще бъде 3 бала. Над планините ще бъде предимно облачно, по високите части и мъгливо. На места ще има превалявания от дъжд, над около 2000 метра - от сняг. Ще духа слаб до умерен юг-югозападен вятър. Максималната температура на 1200 метра ще е около 8 градуса, на 2000 метра - около 2 градуса.   В началото на седмицата времето ще бъде предимно облачно и на много места ще има краткотрайни валежи, в отделни райони с гръмотевици. Повишава се вероятността за локални интензивни валежи. Ще духа умерен вятър от изток. Преобладаващите минимални температури ще бъдат между 5 и 10 градуса, а максималните - между 13 и 18 градуса. Във вторник температурите малко ще се понижат и ще са от 10 до 15 градуса. След това отново ще се повишат до нивото от 15 - 20 градуса.   Във втората половина на следващата седмица валежите ще са главно в следобедните часове, а от следващата събота отново ни чака лошо време с валежи.", "date": "2019.04.07", "title": "Очаква ни влошаване на времето"}
{"url": "https://www.monitor.bg:443/bg/a/view/myj-zagina-pri-katastrofa-na-pytja-ajtos-karnobat-161807", "text": "Мъж е загинал, а друг е в болница с опасност за живота след катастрофа на пътя Айтос – Карнобат. Сигналът за пътнотранспортно произшествие при разклона за село Чукарка е подаден след 20.00 часа снощи. При инцидента е загинал един човек, а друг е в тежко състояние, откаран в Бургаска болница.  Катастрофата наложи временно ограничение на движението по път I-6 Айтос - Карнобат в участъка Черноград – Пирне.", "date": "2019.04.07", "title": "Мъж загина при катастрофа на пътя Айтос – Карнобат"}
{"url": "https://www.monitor.bg:443/bg/a/view/bylgarija-s-dva-srebyrni-medala-na-starta-na-evro-2019-po-shtangi-161808", "text": "България стартира с два сребърни медала в двубоя на Европейското първенство по вдигане на тежести в Грузия. 17-годишната Ивана Петрова взе среброто при най-леките жени до 45 кг, а Ангел Русев повтори упражнението при най-леките мъже в категория до 55 килограма. Първенството в Батуми е първото с новите категории в щангите, които вече са по 10, а не както досега 8 при мъжете и 7 при жените. Ивана Петрова се окичи със сребро като събра двубой от 158 кг. Младата българка спечели бронз в изхвърлянето с 69 килограма. В изтласкването Петрова вдигна над глава си последователно 83, 85 и 89 килограма и с това спечели златния медал в изтласкването. Европейската титла спечели Сазие Ердоган (Турция) с двубой 163 кг (75 кг в изхвърлянето и 88 в изтласкването), а трета е  Юлия Асаенок (Беларус) със 150 кг (69+81).  Малко по-късно в най-леката категория при мъжете Ангел Русев зае второто място с 256 кг двубой, като остана единствено след доминанта при мъжете в Европа в тази категория – Мирко Скарантино от Италия. Ангел беше четвърти в изхвърлянето със 110 кг, но взе златния медал в изтласкването със 146 кг. Постиженията му във второто движение и в двубоя за нови световни рекорди за кадети. Европейски шампион стана Мирко Скарантино с 261 кг (116 и 145), а трети се нареди Муамер Шахин (Турция) с 247 кг (112 и 135). В последната категория за деня до 49 кг за жени Даниела Пандова завърши на седмо място с двубой от 161 кг (70 и 91).", "date": "2019.04.07", "title": "България с два сребърни медала на старта на Евро 2019 по щанги"}
{"url": "https://www.monitor.bg:443/bg/a/view/barsa-na-krachka-ot-titlata-161803", "text": "Шампионът \"Барселона\" направи великанска крачка към 26-а титла в Ла Лига след 2:0 над \"Атлетико\" (Мадрид) в голяма битка от 31-вия кръг, играна на \"Камп Ноу\".  Тимът на Диего Симеоне игра повече от час с човек по-малко заради спорен червен картон на Диего Коща за остри думи към съдията. Победата за \"блаугранас\" дойде в самия край след точни попадения на Луис Суарес (85) и Лионел Меси (87). Успехът вдигна разликата между първия и втория на цели 11 точки едва седем кръга преди края.", "date": "2019.04.07", "title": "\"Барса\" на крачка от титлата "}
{"url": "https://www.monitor.bg:443/bg/a/view/siti-na-final-i-za-fa-kyp-161804", "text": "\"Манчестър Сити\" е първият финалист в турнира за Купата на Англия, след като победи с 1:0 \"Брайтън\" на \"Уембли\" в първия полуфинал от надпреварата. Габриел Жезус вкара единственото попадение още в четвъртата минута, след което \"гражданите\" не играха толкова силно, но не изпуснаха контрола. Мениджърът на \"гражданите\" Джосеп Гуардиола бе направил цели седем промени в сравнение с мача с Кардиф Сити в сряда. Бенжамен Менди започна за първи път като титуляр от ноември, като той замени контузения Зинченко. Серхио Агуероочаквано не беше в групата на шампионите. Днес е другият полуфинал, в който един срещу друг се изправят \"Уотфорд\" и \"Уулвърхамптън\". ", "date": "2019.04.07", "title": "\"Сити\" на финал и за ФА Къп "}
