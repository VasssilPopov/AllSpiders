{"url": "http://www.monitor.bg/a/view/7333-13-%D0%B8%D0%BD%D0%B2%D0%B0%D0%BB%D0%B8%D0%B4%D0%B8-%D0%B4%D0%B5%D0%B1%D0%BD%D0%B0%D1%82-%D0%B7%D0%B0-%D0%B5%D0%B4%D0%BD%D0%BE-%D0%BF%D0%B0%D1%80%D0%BA%D0%BE%D0%BC%D1%8F%D1%81%D1%82%D0%BE-%D0%B2-%D0%A1%D0%BE%D1%84%D0%B8%D1%8F/", "text": "Иззетите за неправомерно използване стикери намалели почти наполовина\n                    По 13 инвалиди се борят за едно място в платените зони за паркиране в София. В момента в столицата са валидни 14 343 карти за преференциално паркиране, а специално обозначените места за инвалиди са 1060, сочи справка на Центъра за градска мобилност, изготвена за „Монитор“.\n\nВ същото време се увеличава броят на издаваните инвалидни карти. През 2016 г. от ЦГМ са издали 5594 документа за паркиране, а през 2017 г. - 6123. От началото на тази година пък издадените карти за преференциално паркиране са 395.\n\nБроят на шофьорите, които спират на места за инвалиди, без да имат право, също отчита ръст. През 2016 г. 2506 коли са били принудително преместени, защото са паркирани на места за хора с увреждания, а през миналата година спипаните нарушители са били 2603.\n\nЗначително намаляват обаче отнетите заради неправомерно използване стикери. Екипи на Центъра за градска мобилност, Столичния инспекторат и СДВР са иззели 482 стикера за паркиране на местата за хора с увреждания през миналата година, а през 2016 г. прибраните карти за паркиране са били 751.\n\n \n\n\n                    ", "date": "2018.01.24", "title": "13 инвалиди дебнат за едно паркомясто в София "}
{"url": "http://www.monitor.bg/a/view/37651-%D0%96%D0%B8%D0%B2%D0%B0-%D0%BC%D1%83%D0%B7%D0%B8%D0%BA%D0%B0-%D0%B2-%D0%BC%D0%B5%D1%82%D1%80%D0%BE%D1%82%D0%BE-%D0%B7%D0%B0-%D0%BD%D0%B5%D0%B3%D0%BE%D0%B2%D0%B0%D1%82%D0%B0-20-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0/", "text": "\n                    С концерти с жива музика ще бъде отбелязана 20 годишнината от пускането в експлоатация на първия участък от метрото в София. Столичната община и \"Метрополитен“ организират до края на седмицата безплатни музикални и артистични изпълнения. Първото изпълнение бе днес на метростанция „Сердика 2“, където концерт изнесоха „Дикси Бойс Бенд“.\n\nНа 28 януари 2018 г. софийското метро отбелязва 20 години от пускането в експлоатация на първия си участък между станциите „Сливница” и „Константин Величков”. На този ден през 1998 г. потегля първото влакче на столичната подземна железница по метротрасе с дължина 6,4 км и 5 станции. Строителството на първите 5 станции започва през 1979 г., когато е направена първата копка на станция „Вардар”. 20 години след историческото първо пътуване на подземно влакче по новопостроената отсечка от 6,4 км от кв. „Люлин” до бул. „Константин Величков” столичната подземна железница има вече изградено трасе от 40 км.\n                    ", "date": "2018.01.24", "title": "Жива музика в метрото"}
{"url": "http://www.monitor.bg/a/view/26679-%D0%A1%D0%B8%D0%BD%D0%BE%D0%B4%D1%8A%D1%82-%D1%81%D0%B5-%D1%80%D0%B0%D0%B7%D0%B3%D1%80%D0%B0%D0%BD%D0%B8%D1%87%D0%B8-%D0%BE%D1%82-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%94%D0%B8%D0%BE%D0%BD%D0%B8%D1%81%D0%B8%D0%B9/", "text": "Комисията по младежта и спорта в НС  отхвърли Истанбулската конвенция, правната я отложи, а външната я прие\n                    Светият Синод на БПЦ се разграничи от думите на архимандрит Дионисий във вторник по време на участието му в телевизионно предаване. Тогава той заяви, че трябва да се забрани на премиера Борисов и на целия Министерски съвет да влизат в храмовете, ако ратифицират Истанбулската конвенция. Според отец Дионисий депутатите, които гласуват „за“ документа, дори трябва да бъдат отлъчени от църквата. Той изтъкна и че не бива да приемаме всичко, което идва от западния свят.Заради тези думи вчера архиереите взеха решение, че архимандрит Дионисий не може да бъде изразител на позициите на Светия Синод. От там припомнят и че той е завел съдебни дела срещу българския патриарх Неофит и срещу Ловчанския митрополит Гавриил. Това е и причината срещу него да е заведено Църковно-наказателно дело и затова архимандритът в момента се намира под каноническо запрещение от свещенослужение. До това решение се стигна преди около година, когато на заседание Синодът изслуша доклад на анкетната комисия за поведението на архим. Дионисий. Той беше обвинен за финансови злоупотреби, неспазване на църковните канони и за честванията на Великден със заря и гвардейци.Членове на Синода коментираха пред „Монитор“, че в най-скоро ще се проведе последното заседание от църковния съд, на който ще се вземе решение във връзка с делото срещу Дионисий.„Той не ни е питал дали може да участва в предаване и да изразява позиция. Не е искал благословение. А и ако ви прави впечатление, обикновено говори срещу Синода“, коментираха запознати.Междувременно депутатите от комисията за младежта и спорта отхвърлиха Истанбулската конвенция с 10 на 9 гласа срещу документа.Сходно се разиграха събитията и на заседанието на правната комисия, която засега отложи разглеждането на документа. След това обаче той бе приет от външната комисия в НС. Резерви изразиха депутатите от ГЕРБ, които заямиха, че произхождат от традиционни християнски семейства и текстовете ги смущават.Припомняме, че само преди ден Светият синод на БПЦ призова парламента да не ратифицира Истанбулската конвенция. От там излязоха с официална позиция, в която заявиха, че са против въвеждането чрез документа на понятия, несъвместими с българския обществен ред, непознати в националната ни правна система, както и срещу прокарването на идеи, несъвместими с вярата на Светата православна църква. Вчера пък архиереите призоваха за усърдна молитва във всички храмове против приемането на конвенцията. \n \n   \n\n\n                    ", "date": "2018.01.24", "title": "Синодът се разграничи от  Дионисий"}
{"url": "http://www.monitor.bg/a/view/21561-%D0%A8%D0%B5%D1%84%D0%BA%D0%B0%D1%82-%D0%B0%D0%BD%D0%B0-%D0%9D%D0%A1-%D1%81-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8%D0%B7%D0%B2%D0%BB%D0%B5%D0%BD%D0%B8%D0%B5-%D0%B2-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0/", "text": "\n                    Председателят на Народното събрание Цвета Караянчева направи извънредно изявление в отговор на упрека на президента Румен Радев, че парламентът се е превърнал просто в нотариат на кабинета. Катастрофичното говорене изглежда е предпочитано от държавния глава. В отчета си той говори за опасност от суспендиране на демокрацията. Мрачната картина веднага беше подсилена от обвинения към Брюксел. По-добре да го беше казал направо, че е заради силната подкрепа от Брюксел за правителството. Сред днешния мрачен отчет една обида се открои - че парламентарната република атрофира, каза още тя.Парламентът обаче не превърнат в нотариат, който утвърждава решенията на правителството, както президентът каза - избирателите са ни избрали да гласуваме именно така и това е част от демократичния процес, за който толкова сте се притеснили, допълни тя.Прав сте, г-н Радев, че доверието в Народното събрание е критично ниско. Това се дължи на много фактори, но и до голяма степен се дължи на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации, заяви Караянчева.\n\n\n                    ", "date": "2018.01.24", "title": "Караянчева: Ниското доверие в НС се дължи и на грубите нападки на президента (ОБНОВЕНА)"}
{"url": "http://www.monitor.bg/a/view/26071-%D0%9F%D1%80%D0%B8%D1%81%D1%8A%D0%B4%D0%B8%D1%85%D0%B0-67-%D1%81%D1%82%D0%BE%D1%82%D0%B8%D0%BD%D0%BA%D0%B8-%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2-%D0%BF%D1%81%D0%B8%D1%85%D0%BE%D1%82%D0%BE/", "text": "\n                    Решение на Варненския районен съд развесели местната общественост, след като стана ясно, че е присъдило на народния любимец и шегобиец Росен Марков обезщетение от 67 стотинки за 3-дневното му принудително задържане в психиатрията на УМБАЛ „Света Марина“. „Това го няма никъде по света. Още повече пък такава сума за обезщетение“, коментира Марков, който уточни, че решението е на съдия Добринка Петрова от 48-и съдебен състав на ВРС. „Ще организирам публично дарение на „крупната сума“ на министъра на правосъдието, за да помогна за пълната реформа на съдебната система, която ражда такива недоносчета. Събирал съм парите по 1 стотинка от рестото за закуски и ще ги дам на драго сърце, защото гаврата с това решение не е с мен, а с всички хора, които са като мен и не са съгласни да влязат в клишетата“, каза Росен Марков. Той беше арестуван от полицията, заради бурните му протести пред сградата на Община Варна, като обвиняваше нейната фирма „Обреди“ в монополизиране на дейностите й край гробищните паркове. Марков, чийто бизнес е търговията с цветя край тях, обвини тогава общинарите, че искат да остави без хляб близо 40 семейства, изкарващи прехраната си с проджбата на цветя. След като бе арестуван, той бе обвинен, че е луд и отведен в психиатрията, в която бе държан против желанието му 3 денонощия. „Лудият“ обаче знаеше много добре правата си и, че според Закона за здравето, никой няма право да го задържа там повече от 24 часа. Затова веднага заведе дело и сътвори поредното си шоу срещу бюрократите, като протестира пред съда с усмирителна риза и надпис на гърдите „Кой е лудият в болница „Света Марина“ Варна.\n                    ", "date": "2018.01.24", "title": "Присъдиха 67 стотинки на незаконно задържан в психото"}
{"url": "http://www.monitor.bg/a/view/6564-%D0%9E%D0%B1%D1%89%D0%B8%D0%BD%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B6%D0%B5%D1%81%D1%82%D0%BE%D0%BC%D0%B8%D0%BC%D0%B8%D1%87%D0%B5%D0%BD-%D0%BF%D1%80%D0%B5%D0%B2%D0%BE%D0%B4-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8/", "text": "\n                    Жестомимичен превод  помага на хората с увреден слух, които посещават Центъра за услуги и информация на община Стара Загора, това ще бъде в полза на хората с увреден слух. Преводът се осъществява в реално време, чрез интернет връзка, на тристранен принцип между лицензирания преводач /фондация \"Заслушай се\"/, служители на администрацията и нуждаещите се граждани.От общината уточняват, че за да бъде използвана услугата е необходимо желанието за превод да се заяви 24 часа по-рано, чрез специална календарна система. Тя се съдържа в безплатното мобилно приложение „Тоталкей“, което е достъпно в Google play и APP store. При заявка ще бъде получено писмо по електронен път за деня и часа, в който гражданинът желае да се възползва от услугата.Информацията, която споделят ползвателите на услугата, както и личните им данни - са защитени в съответствие със законодателните норми.\n\n\n                    ", "date": "2018.01.24", "title": "Община предлага жестомимичен превод на клиенти     "}
{"url": "http://www.monitor.bg/a/view/67166-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D0%B2%D0%B8%D0%B7%D0%B8%D1%82%D0%B0-%D0%B2-%D0%9B%D0%B8%D1%85%D1%82%D0%B5%D0%BD%D1%89%D0%B0%D0%B9%D0%BD-%D0%BF%D1%80%D0%B5%D0%B4%D0%B8-%D1%84%D0%BE%D1%80%D1%83%D0%BC%D0%B0-%D0%B2-%D0%94%D0%B0%D0%B2%D0%BE%D1%81/", "text": "Премиерът с покана да слуша речта на Тръмп утре\n                    Премиерът Бойко Борисов ще посети днес Лихтенщайн преди участието си в петък на срещата на Световния икономически форум в Давос. Министър-председателят ще проведе знакови срещи, сред които е и тази с принца-престолонаследник Алоис фон унд цу Лихтенщайн. Причината е, че това е първата среща на такова високо ниво между двете държави. Наред с това той ще разговаря с премиера Адриан Хаслер, както и с министъра на външните работи Аурелиа Фрик, която отговаря и за правосъдието. Ще бъдат обсъдени възможностите за засилване на сътрудничеството и икономическите отношения между двете страни. На свой ред Борисов ще представи и приоритетите на БГ председателството на ЕС.\n\nОт Лихтенщайн Борисов ще отлети за Швейцария. Във форума там той\n\n \n\nще участва в дискусия\n\n \n\nпосветена на развитието на Западните Балкани. Предвидени са и редица двустранни срещи. Именно в петък е и обръщението на американския президент Доналд Тръмп, което Борисов ще може да изслуша, тъй като е получил покана.\n\nНа годишната сбирка ще присъстват над 350 политически и икономически лидери от 70 държави от цял свят, като това е първата покана на български държавник след 13 години. Поканите към страните-участнички се отправят на база икономическите им характеристика, политическата им стабилност и активността на съответния държавен лидер.\n\nЗаедно с Борисов за Давос ще пътуват министърът за БГ председателството Лиляна Павлова и министърът на туризма Николина Ангелкова.\n\nПавлова е член на работната група за европейска политика, която е част от инициативата „Нова концепция за Европа“ към форума. Именно в Давос работната група трябва да представи доклад с идеи и предложения за бъдещето на Европа и развитието на ЕС.\n\nАнгелкова пък ще се срещне с Петер Лохбийлер, който е директор на „Публични дейности“ към booking.com, научи „Монитор“. Сред темите на разговорите й ще бъдат Българското председателство на Съвета на ЕС, туристическите възможности на България и насърчаването на инвестициите у нас. Ангелкова ще се срещне и с кмета на Давос Тарзисиус Кавиецел, както и с Мануел Калдейра Кабрал, министър на икономиката на Португалия, Михаел Хефлингер, изпълнителен директор на фестивала в Люцерн. Ангелкова ще участва в дискусия за световните предизвикателства пред развитието на Балканите, както и общите усилия за подобряване на\n\n \n\nсвързаността и инфраструктурата\n\n \n\nкоито позволяват засилване на връзките между хората. В рамките на дискусия министър Ангелкова ще представи възможностите, които предоставя българското председателство на Съвета на ЕС за подчертаването на ролята на туризма като устойчив фактор за икономически растеж и интеграция на Западните Балкани.\n                    ", "date": "2018.01.24", "title": "Борисов на визита в Лихтенщайн  преди форума в Давос "}
{"url": "http://www.monitor.bg/a/view/21708-%D0%A6%D1%8A%D1%80%D0%BA%D0%B2%D0%B0%D1%82%D0%B0-%D0%B3%D0%BE%D0%BD%D0%B8-%D1%81-%D0%BC%D0%BE%D0%BB%D0%B8%D1%82%D0%B2%D0%B8-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F%D1%82%D0%B0-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB-%D0%9E%D0%91%D0%97%D0%9E%D0%A0/", "text": "Митрополит Киприан: Отваря се врата към морален разврат\n                    Светият синод на Българската православна църква реши всекидневно във всички храмове и манастири в страната да се отслужва молитва против приемането на Истанбулската конвенция от страната ни, стана ясно от негово решение.„Като помним думите на Господа „…без Мене не можете да вършите нищо” (Йоан.15:5) в тези дни на тежки духовни изпитания на вярата и съвестта на Православния български народ, Св. синод на БПЦ – БП призовава Православния български народ с усърдна молитва да изпроси Божията помощ да не бъде приета Истанбулската конвенция, която, според нас, би довела до „духовна смърт” на народа и единодушно реши: Извънредно, всекидневно във всички храмове и манастири в диоцеза на Българската православна църква – Българска патриаршия да се отслужва молебния канон към Св. Богородица. Обръщението на Св. синод относно ратифицирането на Истанбулската конвенция да се прочете след светата литургия от църковния амвон на 28 януари т.г. – Неделя на митаря и фарисея“, пише в решението на синода.Скандали съпроводиха в същото време вчерашната дискусия в СУ за Конвенцията на Съвета на Европа за превенция и борба с насилието над жени и домашното насилие, позната също като Истанбулската конвенция, която на практика узаконява т.нар. джендър идентичност, добила популярност като третия пол.на документа, който все още не е ратифициран от парламента. Ден след като Светият синод призова НС да не подкрепя конвенцията, в СУ, за да защитят позицията на църквата пристигнаха митрополитите. В организирания от шефката на НС Цвета Караянчева дебат се включиха и граждански организации, омбудсманът Мая Манолова, вицепрезидентът Илияна Йотова, министрите на външните работи и на правосъдието Екатерина Захариева и Цецка Цачева, депутати и дипломати. Междувременно протестиращи срещу документа се събраха пред парламента, докато и контрапротестиращи в негова защита застанаха под прозорците на НС в градинката между университета и НС.Контрапротестиращите обаче въобще не успяха да смутят„Истанбулската конвенция води до духовна смърт. Истанбулската конвенция отваря вратата към морален разврат. Конвенцията е средство за насаждане на чужда нам система. Нов превод няма да промени нищо - с джендър в оригинала се преследват цели, различни от насилието. Чрез употребата на понятието \"джендър\" се въвежда една идеология, която отрича, че човекът съществува като мъж и като жена. Според тази идеология биологичният пол няма значение за човешката идентичност, а представлява диктатура на природата над човека. Това отрича основната библейска мъдрост- И сътвори Бог човека по свой образ, като мъж и жена ги сътвори“, настоя владиката. Той атакува документа, излагайки позицията на синода, според която изучаването на нестереотипните роли подкопава брачния съюз между мъжа и жената. „Горко на ония, които доброто считат за зло, а злото за добро“, припомни библейските слова митрополитът.Думите му нажежиха обстановката в залата и предизвикаха освирквания от част от присъстващите в нея, като се наложи квесторите да въвеждат ред. В отговор на тази реакция пък дядо Киприан се прекръсти и напусна мероприятието заедно с всички останали представители на Светия синод.Цачева от своя страна призна, че до нея също са се обърнали противници на документа, като получила писма от различни неправителствени организации. Тя обясни, че конвенцията може да бъде ратифицирана, но с резерви, както постъпили редица други държави.повечето със забележки. Аз също съм предложила да направим това, тъй като има разминаване с българското законодателство“, обобщи Цачева, според която понятието „джендър“, използвано като „пол“, не замества понятието „жени и мъже“, а цели преборване на стереотипите, свързано с пола и насилието над жени именно заради пола.„Психическото насилие, преследването и насилствените бракове не са криминализирани в действащото законодателство“, подчерта и Манолова, която бе категорична, че няма как да се реализира идеята проблемът, който бил „поверен“ изцяло на НПО-тата, да бъде решен чрез промени в НК. Освен това тя обори твърдението, че с конвенцията се въвеждат нови за обществото ни термини, като посочи, че този за социалната роля на пола вече го има в българското законодателство, и по-точно в Закона за равнопоставеност на жените и мъжете. „И не е довел до трети пол“, посочи омбудсманът.Междувременно след БПЦ и Католическа църква в България застана срещу конвенцията и препоръча на кабинета да поиска от Брюксел преразглеждането й.\n\n\n                    ", "date": "2018.01.24", "title": " Църквата гони с молитви конвенцията за третия пол (ОБЗОР)"}
{"url": "http://www.monitor.bg/a/view/17290-%D0%9F%D0%BE%D1%80%D1%82%D1%83%D0%B3%D0%B0%D0%BB%D1%81%D0%BA%D0%B8-%D0%B8-%D1%82%D1%83%D1%80%D1%81%D0%BA%D0%B8-%D1%84%D0%B5%D1%80%D0%BC%D0%B5%D1%80%D0%B8-%D0%BD%D0%B0-%D0%BE%D0%BF%D0%B0%D1%88%D0%BA%D0%B0-%D0%B7%D0%B0-%D0%91%D0%93-%D1%81%D0%BE%D1%80%D1%82%D0%BE%D0%B2%D0%B5-%D0%BF%D1%88%D0%B5%D0%BD%D0%B8%D1%86%D0%B0/", "text": "Посевите в  добро състояние въпреки малкото сняг\n                    Турски и португалски фермери масово купуват български сортове пшеница заради високото им качество. Това каза доц. Златина Ур от Института по растителни генетични ресурси „Константин Малков“ в гр. Садово. Чуждите кооперации търсят български сортове с по-голямо съдържание на глутен, за да не слагат допълнителни подобрители в брашното. „Идваха колеги от Португалия и казаха, че за подобрители на техните брашна са слагали български сортове пшеница“, коментира доц. Златина Ур. Тя каза още, че български фермери пък търсят и купуват чужди сортове, тъй като\n\n\n\n„Сортовете, които се внасят у нас, като качество не са толкова добри и не са толкова приспособени. Един сорт, който е направен и създаден в наши условия, дава по-добри резултати, обясни доц. Ур, цитирана от „Фокус“. През последната седмица започна леко раздвижване на пазара на пшеница, установи проверка на „Монитор”. В началото на декември миналата година тон жито се купуваше за 280 лева от място, срещу 300 лева през октомври-ноември. „Днес договорих 200 тона пшеница за по 295 лева на тон. Пазарът все още не се е отворил. Очакваме това да стане към средата и края на февруари, като повишението ще е с по 10-15 лева на тон”, каза директорът на Добруджанския земеделски институт край Генерал Тошево доц. д-р инж. Илия Илиев. За разлика от пшеницата,\n\n\n\nТон царевица продължава да върви по 260-280 лв. за тон, слънчогледът - 550 лева. Според браншовици все още има голямо предлагане на пазара, затова цените бавно се движат нагоре. Цената на хлебното жито продължава да поевтинява на световните пазари заради рекордното производство през 2017 г., стана ясно от седмичния обзор на Софийската стокова борса.\n\nПървата половина на януари премина под знака на новите данни на Министерството на земеделието на САЩ (USDA) за състоянието на световния зърнен баланс, запасите от зърнени храни и площите засети с есенниците в Съединените щати, подчертават анализаторите.\n\nПрогнозата за производството на пшеница в света през 2017/2018 г. е увеличена с нови 1,8 млн. тона в сравнение с декемврийския доклад - до рекордните 757 млн. тона, а това е с 6,6 млн. тона над предишния исторически връх, регистриран предходния сезон и с 21,7 млн. тона над резултата от 2015/2016 г.\n\nЗаради ниските изкупни цени в края на миналата година голяма част от земеделските кооперации в Добричка област\n\n\n\nкоито изплатиха на собствениците на земи по 60-70 лева на декар, срещу 80-90 лева през декември 2016 г.\n\nВ Добричка област са засети над 1 200 000 декара с пшеница, приблизително толкова, колкото и миналата стопанска година. Състоянието на посевите е много добро, твърди доц. д-р Илия Илиев. Падна малко сняг, но според него влагата е в достатъчно количество.\n\n\n\nСпоред специалистите, полевката се появява там, където преди пшеницата е имало царевица. Икономическият праг на вредност е една колония на декар и стопаните трябва да вземат навреме мерки срещу разпространението на полевката.\n                    ", "date": "2018.01.24", "title": "Португалски и турски фермери на  опашка за БГ сортове пшеница"}
{"url": "http://www.monitor.bg/a/view/77020-%D0%9C%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D0%B7%D0%B0%D1%81%D0%B5%D0%B4%D0%B0%D1%82%D0%B5%D0%BB-%D0%BE%D1%82%D0%BB%D0%BE%D0%B6%D0%B8-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%B0-%D0%BD%D0%B0-%D0%9A%D0%B0%D1%80%D0%BB%D0%BE%D0%B2%D0%BE/", "text": "\n                    Мистериозно липсващ съдебен заседател отложи за втори път процеса срещу кмета на Карлово д-р Емил Кабаиванов в районния съд в Пловдив. На мястото на Асен Попов седна резервен съдебен заседател, което обаче бе пречка за даване ход на делото. Титулярът не само не се явил втори път в Съдебната палата, въпреки че знаел, че е избран за съдебен заседател, но и не си вдигал телефона на многократните позвънявания от администрацията на съда. Заради това съдебният състав наложи 100 лева глоба на Асен Попов и нареди за следващото заседание заседателят да напише писмено обясненията си защо на два пъти е отсъствал от делото. „И да се положат усилия да се изясни дали съдебният заседател Асен Попов може да участва в процеса или делото в бъдеще да продължи с резервния съдебен заседател”, постанови съдията.\n\nПодсъдим в процеса е кметът на община Карлово, срещу когото прокуратурата повдигна обвинение, че за една година –от април 2013 до април 2014г. в условията на продължавано престъпление и в качеството си на градоначалник, е присвоил 26 984,68 лева по проект за доизграждане и модернизация на градската ПСОВ и канализационната мрежа в Карлово. Според държавното обвинение по проекта били назначавани фиктивно хора на заплати. По време на едно от предишните дела единият от адвокатите на градоначалника Йордан Давчев коментира, че Кабаиванов е невинен. Според юриста защитата „ще използва тези доказателства, които е събрало обвинението, мисля, че тези доказателства доказват, че той е невинен. Не знам дали ви е известно, но проектът е приключен с акт на министерството, което категорично установява, че работата е извършена. Когато се извърши една работа, нали трябва да се плати? Проектът е изпълнен перфектно, работата е извършена без никакви забележки”.\n\nПроцесът срещу кмета започна през 2016г. в районния съд в Карлово, но малко преди финалната права съдията Анна Донкова – Кутрова си даде отвод. Същото направиха и нейните колеги и тогава ВКС разпредели делото да се гледа в районния съд в Пловдив, където започна наново и отначало с разпити на свидетели и вещи лица. \n                    ", "date": "2018.01.24", "title": "Мистериозен заседател отложи за втори път делото срещу кмета на Карлово"}
{"url": "http://www.monitor.bg/a/view/18792-%D0%A2%D1%80%D1%83%D0%BF%D1%8A%D1%82-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B4%D1%8F%D0%B4%D0%BE-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D0%BD%D0%B0%D1%85%D0%B0%D0%BF%D0%B0%D0%BD-%D0%BE%D1%82-%D0%B6%D0%B8%D0%B2%D0%BE%D1%82%D0%BD%D0%B8/", "text": "\n                    Намереното в крайпътна канавка до Пловдив тяло на обявен за издирване миналата година 76-годишен дядо е било наядено от животни. Едната ръка му ръка липсвала, а трупът бил в начален стадий на разложение. Предполага се, че мъртвият е престоял дълго време във водата на крайпътната канавка. Най-вероятно старецът е починал в дните, след като е бил обявен от близките си за издирване.\n\nНа 29 октомври 2017г. роднини на възрастния Стефан Найденов подали сигнал в полицията, че техният близък липсва. Мъжът бил обявен за общодържавно издирване, а три месеца по-късно случаен минувач се натъкнал на тялото му в крайпътната канавка на околовръстния път на Пловдив между квартал „Коматево” и село Марково. Сигналът в полицията за намерения труп бил подаден в 13,40 часа в Първо районно управление на полицията. По случая в районната прокуратура в Пловдив било образувано досъдебно производство по член 127 от НК за склоняване към самоубийство. \n                    ", "date": "2018.01.24", "title": "Трупът на изчезнал дядо от Пловдив нахапан от животни"}
{"url": "http://www.monitor.bg/a/view/15840-%D0%A0%D0%B5%D0%BA%D0%BE%D0%BD%D1%81%D1%82%D1%80%D1%83%D0%B8%D1%80%D0%B0%D1%85%D0%B0-%D0%BC%D0%BE%D0%BC%D0%B8%D1%87%D0%B5-%D0%BE%D1%82-%D0%BF%D1%80%D0%B5%D0%B4%D0%B8-9000-%D0%B3%D0%BE%D0%B4%D0%B8%D0%BD%D0%B8/", "text": "\n                    Учени от Гърция реконструираха лицето на момиче, живяла преди 9000 години. Те искаха да покажат как са изглеждали дамите преди девет хилядолетия, в зората на цивилизацията. Именно така е кръстена и Авги, което в превод означава Зора, пише в. „Дейли Мейл”. Екипът от Атинския университет е използвал 3D принтер, за да пресъздаде нейното лице.Гръцките учени са намерили черепа й в пещера в провинция Тесалия. Смята се, че е живяла 7000 години пр. Хр.18-годишната Авги е живяла в края на мезолита, който период се смята за зората на цивилизацията. Реконструкцията е извършена от експерти и професори, работещи в Атинския университет. С помощта на модерните технологии те показаха как са изглеждали жените преди хилядолетия. Археолозите не знаят много за начина, по който е живяла Зора. По зъбите й те съдят, че е загинала на 18 години. Височината й е близо метър и половина, което е индикация, че се е хранела ограничено и рядко.Специалистите не смятат, че е умряла насилствено. Няма индикации за такава теза. Има доказателства за проблеми в бедрата и други заболявания, които вероятно са затруднявали движенията й и са допринесли за смъртта на Зора. Черепът и костите на жената са били открити в пещерата през 1993 година, но едва сега учените се заеха да пресъздадат точния й образ.Професор Манолис Папагригоракис, който е ортодонт, е направил реконструкция на лицето на момичето, което има изпъкнала челюст. Жената е била анемична и вероятно е страдала от скорбут, смятат изследователите. Пещерата, която е намерен черепът, е била обитаема още преди 100 000 години, отбелязва гръцкото министерство на културата. Там са намерени сечива от епохите на палеолита, мезолита и неолита, както и съдове от неолита. Реконструираното лице на младата жена е изложено в музей.\n\n\n                    ", "date": "2018.01.24", "title": "Как изглежда 18-годишна девойка от преди 9000 години (СНИМКИ)"}
{"url": "http://www.monitor.bg/a/view/78158-%D0%9F%D0%BE%D0%BB%D0%B8-%D0%93%D0%B5%D0%BD%D0%BE%D0%B2%D0%B0-%D1%82%D1%8A%D1%80%D1%81%D0%B8-%D0%BA%D0%B0%D0%B2%D0%B0%D0%BB%D0%B5%D1%80%D0%B8-%D1%81-%D0%93%D0%BD-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82/", "text": "\n                    Близо две години след престижното четвърто място на „Евровизия“ в Швеция с If Love Was a Crime Поли Генова най-накрая пусна сингъл, чиито рефрен може и да измести от съзнанието на феновете прилепчивата фраза  „О, дай ми любовта“. Новото й парче „Г-н Президент“ е чук по всички параграфи на комерсиалната матрица за хит,  звучи откровено секси, без  да заема от провинциалната арогантност на Гери-Никол, например, и е идеално за саундтрак на нощно шофиране.да демонстрират отношение към дамите, защото джентълмените са на изчезване“, разказва Поли. В заснетото в  „Ню Бояна“ видео тя скача в кожата на миловидна сервитьорка, която през нощта се превръща във фатална мацка, осуетяваща плановете на арогантните свалячи. Точно такъв е и лиричния герой със сребърни коси, тлъст портфейл и инстинкт на завоевател, който иска да отведе трофея на токчета вкъщи на всяка цена. В промеждутъците нас снимките на новия сезон на „Гласът на България“, чиито старт е по bTV през февруари, Генова успяла да отдели едва няколко часа, за да разучи хореографията на танците в „Г-н Президент“. Музиката, текстът и аранжиментът са дело на Боян Христов, а режисьор на видеото е Любомир Печев. \n\n\n                    ", "date": "2018.01.24", "title": "Поли Генова търси кавалери с „Г-н Президент“"}
{"url": "http://www.monitor.bg/a/view/65210-%D0%9A%D1%80%D0%B8%D1%81%D0%BA%D0%BE-%D0%91%D0%BE%D1%80%D0%BE-%D0%9F%D1%8A%D1%80%D0%B2%D0%B8-%D0%B5-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%9C%D1%8A%D1%80%D0%B4%D0%B0%D0%B9/", "text": "\n                     \n\nКато наръчник по напереност на варненския келеш с кинти и диплома за основно от Вечерното звучи „Мърдай“ на Криско, Димчо и Боро Първи. Стрелбата с рими е напомпана с вокален тестостерон по тертипа на DMX, но бруталния южняшки диалект действа като слабително за слуха на всеки фен на изказ, близък до книжовния. Това парче изумява с пълната липса на хитов рефрен – пиниз, в чиято изработка Криско принципно е доста вещ. Сюрреалистичното усещане, че три момчета в анораци се правят на американски генгста батки с рисувани бради се засилва и от визията им, която те кара да си играеш на „Открий седемте разлики“.\n\nЗа който се вълнува – Боро Първи (Уикипедия мълчи за имената му по паспорт) е рапър от варненската школа с пет албума зад гърба си, а бърз преглед на творчеството му в YouTube показва клипове заснети с телефон с 2 лв за бензин и визията на пиратска версия на „Командо“. След като работиха заедно по текста на „Антилопа“ на Тита сътрудничеството между Криско и варненския „класик“ продължава на ниво „продуцент-артист“ и Боро осъмва като новото име в каталога на Adamand Records.“Харесва ми неговата иновация, начинът му на изразяване и подреждане на думите. Смятам, че освен много талантлив артист той е и едно младо, интелигентно момче, което с наша помощ може да се развие още повече. Също така е добър текстописец и ще работим заедно в тази насока за песните на други наши артисти”, споделя Криско.\n\n \n                    ", "date": "2018.01.24", "title": "Криско, Боро Първи е последен - „Мърдай“!"}
{"url": "http://www.monitor.bg/a/view/37961-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D0%B2-%D0%B3%D1%80%D1%83%D0%BF%D0%B0-%D1%81%D1%8A%D1%81-%D0%A1%D0%BB%D0%BE%D0%B2%D0%B5%D0%BD%D0%B8%D1%8F-%D0%9D%D0%BE%D1%80%D0%B2%D0%B5%D0%B3%D0%B8%D1%8F-%D0%B8-%D0%9A%D0%B8%D0%BF%D1%8A%D1%80/", "text": "\n                    Националният отбор на България по футбол попадна в група \"3\" заедно с отборите на Словения, Норвегия и Кипър в първото издание на Лигата на нациите.Българският национален отбор ще играе в Лига \"С\", а мачовете започват през септември 2018 година.\n\n\n                    ", "date": "2018.01.24", "title": "Националите в група със Словения, Норвегия и Кипър"}
{"url": "http://www.monitor.bg/a/view/72848-%D0%91%D0%93-%D0%A0%D0%BE%D0%BD%D0%B0%D0%BB%D0%B4%D0%BE-%D0%B2%D0%BB%D0%B8%D0%B7%D0%B0-%D0%B2-%D0%BE%D0%B1%D1%80%D0%B0%D0%B7%D0%B0-%D0%BD%D0%B0-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE/", "text": "Не бил се отказал от футбола, може да се върне\n                    Бившият футболист и настоящ ММА боец Даниел Златков е получил любопитно предложение от Мадрид. Благоевградчанинът е поканен да изиграе ролята на двойник на Кристиано Роналдо в телевизионна реклама в Испания.Златков за момента няма право да разкрива подробности относно предложението. Очаква се много скоро бившият защитник на „Ботев“ (Пловдив) да отпътува за Испания, където ще бъдат направени снимките.Златков не се изненадал от идеята да се превъплати в образа на Роналдо, тъй като през годините е свикнал да го бъркат със звездата на „Реал“ (Мадрид) предвид приликата му с него.БГ Роналдо, както е наричан у нас Златков, спечели първата си среща в ММА на 13 януари срещу актьора Атанас Михайлов. Въпреки това обаче той не се е отказал напълно от футбола.\"Не съм се отказал окончателно от футбола, мога да се върна отново на терена. Просто така се случи с поканата да се бия в „Арена Армеец“. Приех, защото бях свободен“, обясни Златков в телевизионно предаване.„Популярността не помага нито на терена, нито в клетката, категоричен е Дани Златков. - Във футбола се подписва договор и вземаш възнаграждение всеки месец. В ММА се организира една гала вечер, в която вземаш определена сума. Ако в следващите месеци нямаш влизане в клетка, не получаваш пари“, обясни още футболистът.\n\n\n                    ", "date": "2018.01.24", "title": "БГ Роналдо влиза в образа на Кристиано"}
{"url": "http://www.monitor.bg/a/view/27766-%D0%A1%D0%B0%D0%BD%D1%87%D0%B5%D1%81-%D0%BE%D0%B1%D0%BB%D0%B5%D1%87%D0%B5-%D0%B8-%D0%BA%D1%83%D1%87%D0%B5%D1%82%D0%B0%D1%82%D0%B0-%D0%B2-%D0%B5%D0%BA%D0%B8%D0%BF%D0%B8-%D0%BD%D0%B0-%D0%AE%D0%BD%D0%B0%D0%B9%D1%82%D0%B5%D0%B4/", "text": "\n                    Трансферът на Алексис Санчес в \"Манчестър Юнайтед\" със сигурност ще осигури нови два четириноги фена на \"червените дяволи\". Техните имена са Атом и Хъмбър - кучетата на чилиеца, които го следват навсякъде.Любимците на футболиста вече имат и официални екипи, а Санчес не пропусна да сподели снимки с последователите си в социалните мрежи.В момента Атом и Хъмбър живеят в апартамента на новото попълнение на \"Юнайтед\". Той е отседнал в хотела, в който е и мениджърът Жозе Моуриньо.\"Те са мои приятели, мои деца. Прекарвам всеки ден с тях. Посрещат ме, когато съм уморен вечер и не съм в настроение. Разбират ме и знаят как се чувствам всеки ден. Винаги са до мен, след загуба или победа. Чакат ме с еднакви изражения. Те просто ме разбират и искат да съм щастлив\", обясни Санчес.Плакат с Атом и Хъмбър висеше на една от трибуните на \"Емирейтс\". Той вдъхновяваше чилиеца за победи. Сега ще трябва да опънат такъв и на „Олд Трафорд“.\n\n\n                    ", "date": "2018.01.24", "title": "Санчес облече и кучетата в екипи на „Юнайтед“"}
{"url": "http://www.monitor.bg/a/view/17919-%D0%9C%D0%B1%D0%B0%D0%BF%D0%B5-%D0%B7%D0%B0%D0%BB%D0%B8%D1%82%D0%BD%D0%B0-%D0%BF%D0%BE-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%BF%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/", "text": "\n                    Звездата на „Пари Сен Жермен“ Килиан Мбапе изглежда е залитнал по красивата студентка Вивиана. 19-годишният нападател на парижани бе изловен да харесва снимките на младата чаровница в \"Инстаграм\" и слуховете за евентуална авантюра помежду им не закъсняха.Досега френските таблоиди така и не успяваха да напипат нещо по-пикантно за личния живот на футболиста. Той се слави като скромно момче, което се е концентрирало единствено върху футбола. Освен това е под постоянния контрол на родителите си, които му помагат да не кривне от правия път. Сега обаче изглежда Мбапе е намерил своето момиче.Вивиана не споделя кой знае каква информация за себе си в интернет пространството. В момента учи икономика и мениджмънт, но май не си пада много, много по футбола. Към любимите си занимания тя добавя слушането на хубава музика и грижите за красотата си.\n\n\n                    ", "date": "2018.01.24", "title": "Мбапе залитна по студентка по икономика"}
{"url": "http://www.monitor.bg/a/view/78363-%D0%92-%D1%82%D0%B0%D0%B5%D0%BA%D1%83%D0%BE%D0%BD%D0%B4%D0%BE%D1%82%D0%BE-%D1%89%D0%B5-%D0%BF%D1%80%D0%B0%D0%B2%D1%8F%D1%82-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D0%B5-%D0%BA%D0%B0%D1%82%D0%BE-%D0%B7%D0%B0-%D0%93%D0%B8%D0%BD%D0%B5%D1%81/", "text": "\n                    \n                                        Състезание, с което да кандидатстват за книгата за рекорди на Гинес, ще организира Българска федерация по таекуондо-WTF. Това ще са Европейските оупън игри, които ще се проведат през юни в Пловдив и в тях ще участват всички възрасти и дисциплини на корейския боен спорт. За първи път в това състезание ще се включат между 6 и 10 хиляди таекуондисти, което не се случвало никога до сега. България пък ще бъде домакин на Европейските игри за следващите 4 години.Още една добра новина се очаква в близко бъдеще за българското таекуондо-WTF. Оказа се, че Арман Иглалиев (Рус), който победи Владимир Далаклиев във финала на европейското първенство в София в кат. до 68 кг е разследван за използване на непозволени средства и при доказването им, титлата ще бъде присъдена на българина. Това се разбра при награждаването на Далаклиев за спортист №1 на декември 2017 г. в анкетата на Пресклуб „България“.\n                    \n                                    ", "date": "2018.01.24", "title": "В таекуондото ще правят състезание като за Гинес"}
{"url": "http://www.monitor.bg/a/view/15952-%D0%9A%D0%BE%D1%80%D0%B5%D0%B9%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE-%D0%A5%D1%8C%D0%BE%D0%BD-%D0%A7%D1%83%D0%BD-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB/", "text": "Симона Халеп заигра в Мелбърн най-после като №1 в света\n                    Корейското чудо в тениса - 21-годишният Хьон Чун, се класира за полуфинала на Australian Open. На четвъртфинала кошмарът на Новак Джокович успя да надиграе другата сензация на първия турнир от Големия шлем - Тенис Сандгрен (САЩ), с 6:4, 7:6(5), 6:3). Чун стана първият представител на родината си, който достига до този етап на турнир от Големия шлем.Кореецът е един от участниците в най-престижния турнир в България - DIEMA XTRA Sofia Open 2018, в който №1 в схемата ще е отпадналият в Мелбърн Григор Димитров. Чун се очаква да пристигне за надпреварата от категория АТР 250 в столичната зала \"Арена Армеец\" веднага след Откритото първенство на Австралия - още в началото на февруари. „Здравей, България. Очаквам да ви видя на Sofia Open“, отправи своето послание към организаторите Хьон Чун от Австралия.„Той ще бъде истинска сила в София, обяви пък турнирният директор на DIEMA XTRA Sofia Open Пол Макнами. - Чун задава стандартите за бъдещата генерация в световния тенис и феновете в София ще имат шанса отблизо да отправят поглед в бъдещето на тениса.“Следващото изпитания пред Чун обаче е много сериозно. На полуфинала той ще се изправи срещу вървящия уверено към своята 20-а титла от Шлема Роже Федерер. Швейцарецът, шампион в Мелбърн за 2017 г., отнесе чеха Томаш Бердих със 7:6(1), 6:3, 6:4 и се доближи на 2 стъпки от нея. Поставеният под №2 Федерер продължава марша си без загубен сет в тазгодишното издание, а победата му беше 12-а поред в Мелбърн от началото на миналата година. За Бердих загубата от него беше пък 9-а поредна.В другия полуфинал утре играят отстранилия Григор Димитров Кайл Едмънд (Вбр) и Марин Чилич (Хър).Симона Халеп (Рум) пък показа най-после, че не случайно е №1 в света и в схемата при жените. Тя се класира за полуфиналите на сингъл с разгромна победа с 6:3, 6:2 над чехкинята Каролина Плишкова, 6-а поставена. За място на финала румънката ще спори с Ангелик Кербер (Гер), спряла с 6:1 ,6:2 Мадисън Кейс (САЩ).\n\n\n                    ", "date": "2018.01.24", "title": "Корейското чудо Хьон Чун продължава на полуфинал"}
{"url": "http://www.monitor.bg/a/view/85497-%D0%A3%D0%95%D0%A4%D0%90-%D0%B2%D1%8A%D0%B2%D0%B5%D0%B6%D0%B4%D0%B0-%D0%B4%D0%B0%D0%BD%D1%8A%D0%BA-%D0%BB%D1%83%D0%BA%D1%81-%D0%B7%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%BA%D0%BB%D1%83%D0%B1%D0%BE%D0%B2%D0%B5/", "text": "Слагат таван на комисионите за агенти\n                    Сериозни промени в правилата на европейския футбол предложи президентът на УЕФА Александър Чеферин.Босът бе категоричен, че е необходимо да се прекрати практиката богатите клубове да купуват най-добрите футболисти. По думите на словенеца възстановяването на баланса и конкуренцията в европейския клубен футбол е първостепенна задача за мандата му. Чеферин добави, че започва дискусия за спиране на финансовите злоупотреби във футбола, за таван на заплатите на играчите, както и за лимитиране на комисионните, които получават футболните агенти. В УЕФА обмислят и въвеждане на данък „лукс“, според който клубовете ще плащат глоби при превишаване на определен бюджет за фонд заплата. Получените средства ще бъдат преразпределяни по социални програми. \"Може да въведем данък лукс, да ограничим кредитите и броя на картотекираните футболисти в клубовете. Ще обсъдим всички тези мерки на ежегодното заседание на Съвета за професионални стратегии към УЕФА\", каза Чеферин в интервю за \"Дейли Телеграф\".Предложенията на словенеца се радват на сериозна подкрепа, особено в частта за ограничаване на комисионите за футболните агенти. Така на практика „акулите“ в бранша няма да могат повече да извиват ръцете на футболните клубове, които в момента са принудени да плащат гигантски отчисления при всеки трансфер.УЕФА предлага да бъде въведена \"разумна и пропорционална горна граница за комисионите\" за трансферите на играчи в Европа. Интересното е, че футболната централа ще настоява пред Европейския парламент за законодателни промени, които да ограничат и \"икономическата експлоатация на млади играчи, измами, корупция и изпиране на пари\". Това най вече засяга практиките да се привличат все по-млади и по-млади играчи, които да бъдат „заробвани“ с дългогодишни договори. \n\n\n                    ", "date": "2018.01.24", "title": "УЕФА въвежда данък „лукс“ за богатите клубове"}
{"url": "http://www.monitor.bg/a/view/78003-%D0%91%D0%B0%D1%80%D1%81%D0%B0-%D1%81%D0%B5-%D0%BF%D0%BE%D0%BA%D0%BB%D0%BE%D0%BD%D0%B8-%D0%BF%D1%80%D0%B5%D0%B4-%D0%9C%D0%B0%D1%81%D1%87%D0%B5%D1%80%D0%B0%D0%BD%D0%BE-%D1%82%D0%BE%D0%B9-%D0%BF%D0%BB%D0%B0%D1%87%D0%B5/", "text": "\n                    \n                                        „Барселона” организира специален ден на раздяла с Хавиер Масчерано. Ветеранът напусна клуба, в който прекара почти 8 години. Той пристигна на “Камп Ноу” през 2010 година, а сега ще играе в китайския “Хабей Форчън”. По време на престоя си в „Барселона” Хавиер Масчерано спечели впечатляващите 18 трофея.На специално тържество всички играчи и ръководни фактори станаха на крака и аплодираха вече бившия си съотборник. Всеки един каза по няколко думи, свързани с преживявания с аржентинеца. Лично президентът Хосеп Бартомеу бе на сцената заедно с Масчерано, а самият футболист не скри сълзите си при словата на съотборниците си. „Тези думи ще взема със себе си, бях изключително щастлив тук. Преди седем години и половина дойдох в „Барселона“, за да изпълня една мечта и е време мечтата да свърши. Тя продължи да съществува по-дълго, отколкото си мислех. Време е да се сбогуваме. Тръгвам си с тази любов и това е най-доброто нещо, което можеше да се случи. Тайната на този велик клуб е в приемствеността между играчите – който и да дойде, той запазва великия дух“, коментира Масчерано на изпроводяк. \n                    \n                                    ", "date": "2018.01.24", "title": "„Барса“ се поклони пред Масчерано, той плаче"}
{"url": "http://www.monitor.bg/a/view/45854-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D0%B1%D0%B5%D0%B7-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D1%84%D0%B8%D0%BD%D0%B0%D0%BB/", "text": "\n                    “Манчестър Сити” безпроблемно се класира за финала за Купата на Лигата в Англия, след като за втори път победи сензацията в турнира “Бристол Сити”. След трудния успех на \"Етихад Стейдиъм\" с 2:1, дошъл с гол на Серхио Агуеро в добавеното време, на реванша \"гражданите\" се наложиха с 3:2. Агуеро отново бе сред голмайсторите, а другите попадения за състава на Пеп Гуардиола вкараха Лирой Сане и Кевин де Бройне. Попаденията за \"червеношийките\" реализираха Марлон Пак в 64-ата минута и Ейдън Флинт в 94-ата. При 2:2 домакините се нуждаеха от още един гол, за да се доберат до продължения, но веднага след изпълнението на центъра “Ман Сити” атакува и Де Бройне сложи точка на спора. Другият финалист в надпреварата ще бъде излъчен тази вечер в реванша между „Арсенал“ и „Челси“, като първият двубой завърши 0:0. \n\n\n                    ", "date": "2018.01.24", "title": "„Манчестър Сити“ без проблеми на финал"}
{"url": "http://www.monitor.bg/a/view/77803-%D0%A1%D0%B5%D0%B2%D0%B8%D0%BB%D1%8F-%D0%BE%D1%82%D0%BA%D0%B0%D0%B7%D0%B0-%D0%90%D1%82%D0%BB%D0%B5%D1%82%D0%B8%D0%BA%D0%BE-%D0%BE%D1%82-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D0%BB%D1%8F/", "text": "\n                    „Севиля“ стана първият полуфиналист в турнира за Купата на краля. Андалусийци елиминираха „Атлетико“ (Мадрид) в дербито от 1/4-финалите след втора победа, този път с 3:1. В първата среща играчите на Винченцо Монтела бяха спечелили с 2:1 и заслужено продължават напред. Серхио Ескудеро откри резултата за домакините още в първата минута, а гениален гол на Антоан Гризман в 13-ата върна надеждите на \"дюшекчиите\". През второто полувреме „Севиля“ отново нанесе ранен удар с попадението на Евер Банега от дузпа, което се оказа и решаващо за крайния изход на двубоя. Точка на спора сложи Пабло Сарабия в 79-ата минута.Още два полуфиналиста ще бъдат излъчени тази вечер. „Реал“ (М) приема „Леганес“ след победа с 1:0 в първата среща, а „Валенсия“ гостува на „Алавес“. „Прилепите“ имат преднина след успеха с 2:1 в първия мач. Последният полуфиналист ще стане ясен утре вечер, когато в 22,30 часа „Барселона“ е домакин на „Еспаньол“ в каталунското дерби, като има да заличава пасив от 0:1. \n\n\n                    ", "date": "2018.01.24", "title": "„Севиля“ отказа „Атлетико“ от Купата на краля"}
{"url": "http://www.monitor.bg/a/view/85944-%D0%9A%D1%83%D0%B1%D0%B5%D0%BC%D0%B1%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Два елитни тима отпаднаха още на 1/16-финалите за Купата Франция. Воденият от Клаудио Раниери “Нант” загуби у дома от втородивизионния “Оксер” с 3:4 и е аут от надпреварата. Друг тим от Лига 2 - „Бурж-Перона“, пък елиминира първодивизионния „Тулуза“ след 2:0. Интересното е, че титуляр за победителите бе бившият нападател на ЦСКА-София Кевин Кубемба, който преди месец бе изгонен от „Армията“. Той започна като титуляр и игра до 65-ата минута.В същото време бившият халф на “Реал” (Мадрид) Ласана Диара официално подписа договор с френския гранд ПСЖ до лятото на 2019 г. 32-годишният полузащитник премина на \"Парк де пренс\" като свободен агент, след като в края на декември разтрогна контракта си с „Ал Джазира“ от ОАЕ. Ласана Диара получи фланелка с №19. В кариерата си той е играл още за „Арсенал“, „Челси“, „Портсмут“, „Анжи“ (Махачкала), „Локомотив“ (Москва) и „Олимпик“ (Марсилия). Диара има и 34 участия за националния отбор на Франция.\n\n\n                    ", "date": "2018.01.24", "title": "Кубемба продължава за Купата на Франция"}
{"url": "http://www.monitor.bg/a/view/46958-%D0%9B%D1%8A%D0%B2%D0%BE%D0%B2%D0%B5%D1%82%D0%B5-%D1%81-%D0%B3%D0%BE%D0%BB%D1%8F%D0%BC-%D1%88%D0%B0%D0%BD%D1%81-%D0%B7%D0%B0-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%95%D0%B2%D1%80%D0%BE-2020-%D0%9E%D0%91%D0%9D%D0%9E%D0%92%D0%95%D0%9D%D0%90/", "text": "Жребият събра Германия и Франция, а също така Испания и Англия\n                    България се падна в абсолютно преодолима група в новия турнир на УЕФА Лига на нациите. Съперници на „лъвовете“ ще са Словения, Норвегия и Кипър.Двубоите ще се изиграят на разменено гостуване тази есен. Победителите от всяка група пък продължават във фазата на директните елиминации срещу отбори от същата дивизия, като шампионът се класира за Евро 2020. Турнирът дава 4 квоти – по една за победителите във всяка дивизия.Лига на нациите е нов проект на УЕФА, който да замени приятелските двубои. За да има повече интрига обаче, ще се разиграват и квоти за европейското първенство. Отборите са разделени в групи според коефициента си, така че всеки тим да се бори срещу съперници от своята черга. Лига на нациите трябва да свърши лятото на 2019-а. Ако някой от тимовете обаче си спечели място на Евро 2020 от същинските квалификации, отстъпва мястото си на следващия в Лигата на нациите. Стартът на евроквалификациите е през март 2019 година, като групите за там още не са ясни. За първи път от 40 години пък страните-домакин на еврофиналите няма да получават директна квота, а ще се борят за мястото си.Иначе нашата група изглежда съвсем приемлива с оглед силата на съперниците ни. Словения не се е класирала на голям форум от Мондиал 2010 в ЮАР, когато записа победа, равенство и загуба в първия етап. Норвегия не е играла на голям шампионат от Евро 2000, като начело на скандинавците е бившият селекционер на Швеция и Исландия Ларс Лагербек. Кипър пък е най-непретенциозният състав, а футболисти от тази държава не са участвали никога на голям форум.Иначе без съмнение феновете на футбола могат да са доволни, тъй като жребият събра в една група някои от най-силните тимове на континента. В Група 1 са Франция, Германия и Холандия, а в Група 4 Испания, Англия и Хърватия. Възможно е и шестте отбора да се класират за Евро 2020 през евроквалификациите, но те няма да го знаят, преди да са изиграли срещите помежду си от групите в новия турнир.Жребият за полуфиналите ще се тегли в началото на декември 2018 г. Финалите ще са между 5 и 9 юни 2019 г. \nГрупа 1: Германия, Франция, Холандия\nГрупа 2: Белгия, Швейцария, Исландия\nГрупа 3: Португалия, Италия, Полша\nГрупа 4: Испания, Англия, Хърватия\nГрупа 1: Словакия, Украйна, Чехия\nГрупа 2: Русия, Швеция, Турция\nГрупа 3: Австрия, Босна, Северна Ирландия\nГрупа 4: Уелс, Ейре, Дания\nГрупа 1: Шотландия, Албания, Израел\nГрупа 2: Унгария, Гърция, Финландия, Естония\nГрупа 3: Словения, Норвегия, БЪЛГАРИЯ, Кипър\nГрупа 4: Румъния, Сърбия, Черна гора, Литва\nГрупа 1: Грузия, Латвия, Казахстан, Андора\nГрупа 2: Беларус, Люксембург, Молдова, Сан Марино\nГрупа 3: Азербайджан, Фарьорски острови, Малта, Косово\nГрупа 4: Македония, Армения, Лихтенщайн, Гибралтар\n \nПърви гръг: 6-8 септември 2018 г.\nВтори гръг: 9-11 септември 2018 г.\nТрети кръг: 11-13 октомври 2018 г.\nЧетвърти кръг: 14-16 октомври 2018 г.\nПети кръг: 15-17 ноември 2018 г.\nШести кръг: 18-20 ноември 2018 г. \n\n\n                    ", "date": "2018.01.24", "title": "„Лъвовете“ с голям шанс за класиране на Евро 2020 (ОБНОВЕНА)"}
{"url": "http://www.monitor.bg/a/view/87319-%D0%A5%D1%83%D0%B1%D1%87%D0%B5%D0%B2-%D0%B8-%D0%9F%D0%BE%D0%BF%D0%B5%D1%82%D0%BE-%D0%BE%D0%BF%D1%82%D0%B8%D0%BC%D0%B8%D1%81%D1%82%D0%B8-%D0%B7%D0%B0-%D0%95%D0%B2%D1%80%D0%BE-2020/", "text": "\n                    България има шанс да спечели групата си в новия турнир Лига на нациите и да се бори за класиране на Евро 2020. Това заявиха селекционерът на „лъвовете“ Петър Хубчев и капитанът Ивелин Попов след жребия. Спецът присъства лично на церемонията, а Попето коментира от Испания, където е на лагер със „Спартак“ (М).\"Най-точен коментар можем да направим, когато минат мачовете - сподели Хубчев. - Ако сме победители, ще бъде добър жребият. Ако не - няма да бъде добър. Схемата, по която се провежда този турнир, свежда до минимум да има някакъв фаворит. Мисля, че отборите са изравнени във всички групи, така че всеки има своите шансове за първото място. Това е съвсем нов турнир и все още не знаем дали ще е успешен и полезен“, допълни треньорът. „Отборите са с изравнени сили. Почти на 100% съм сигурен, че имаме огромен шанс да се класираме на европейското първенство през 2020 година“, допълни пък Ивелин Попов.\n\n\n                    ", "date": "2018.01.24", "title": "Хубчев и Попето оптимисти за Евро 2020"}
{"url": "http://www.monitor.bg/a/view/833-%D0%9D%D0%B0%D0%B4-120-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8-%D0%B2-%D1%81%D0%B5%D0%BC%D0%B8%D0%BD%D0%B0%D1%80-%D1%81%D1%80%D0%B5%D1%89%D1%83-%D0%B4%D0%BE%D0%BF%D0%B8%D0%BD%D0%B3%D0%B0-%D1%83-%D0%BD%D0%B0%D1%81/", "text": "\n                    Над 120 представители на международни организации, свързани с антидопинга, пристигнаха в София за участие в семинар „Предотвратяване на употребата на допинг в професионалния и в спорта за всички чрез обучение и разследване“. Той се организира по идея на министъра на спорта Красен Кралев, който е и член на Управителния съвет на Световната антидопингова агенция (WADA) и във връзка с БГ председателството на ЕС.„ММС постави борбата срещу употребата на допинг в спорта сред приоритетите на българското председателство, защото темата за чист спорт и спазване правилата на честната игра е изключително важна за целия спортен свят“, заяви Кралев в речта си.„Изключително съм радостен, че съм тук, за да демонстрирам солидарност и подкрепа към Съвета на Европа и към БГ председателството. МОК също изразява своята благодарност за приоритизирането на спорта, борбата срещу употребата на допинг и промотирането на чистите спортисти, което е толкова важно за нас“, заяви д-р Угур Ерденер, който е вицепрезидент на МОК, член на УС и Изпълнителния комитет на WADA, председател на Медицинската комисия към световната агенция и президент на НОК на Турция.Вторият ден на семинара утре ще бъде посветен на предотвратяване на употребата на допинг чрез обучение.\n\n\n                    ", "date": "2018.01.24", "title": "Над 120 участници в семинар срещу допинга у нас"}
{"url": "http://www.monitor.bg/a/view/17474-%D0%91%D0%BE%D1%82%D0%B5%D0%B2-%D0%9F%D0%B4-%D0%B8%D0%B7%D0%BF%D1%83%D1%81%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82%D0%B8%D1%8F-%D0%B2-%D0%A1%D1%8A%D1%80%D0%B1%D0%B8%D1%8F/", "text": "\n                    „Ботев“ (Пловдив) направи равенство 2:2 срещу сръбския „Раднички“ (Ниш) в първа контролна среща на турска земя. \"Жълто-черните\" доминираха през по-голямата част от двубоя и можеха да се поздравят с победата, но пропуски пред вратата на съперника и грешки в отбраната не позволиха това да се случи.„Раднички“, който е на четвърто място в сръбското първенство, поведе в резултата в 17-ата минута, но „Ботев“ успя да изравни в 31-вата чрез диагонален изстрел на Стивън Петков. „Канарчетата“ стигнаха и до втори гол малко след това, като негов автор бе Фелипе Бризола. През второто полувреме „Ботев“ също бе по-добрият отбор, но допусна нелеп изравнителен гол в 77-ата минута. Следващата проверка за тима на Николай Киров е на 26 януари, а съперник е украинският „Олександрия“.\n\n\n                    ", "date": "2018.01.24", "title": "„Ботев“ (Пд) изпусна четвъртия в Сърбия"}
{"url": "http://www.monitor.bg/a/view/8328-%D0%95%D0%B4%D0%B8%D0%BD-%D0%B8%D0%B7%D1%81%D1%82%D1%80%D0%B5%D0%BB-%D0%BD%D0%B5-%D1%81%D1%82%D0%B8%D0%B3%D0%BD%D0%B0-%D0%BD%D0%B0-%D0%9A%D1%80%D0%B0%D1%81%D0%B8-%D0%90%D0%BD%D0%B5%D0%B2-%D0%B7%D0%B0-%D1%81%D1%80%D0%B5%D0%B1%D1%80%D0%BE/", "text": "\n                    Красимир Анев завърши на 4-о място в индивидуалната дисциплина на 20 км на европейското открито първенство по биатлон в Риднаун-Вал Ридана (Ит). Европейският вицешампион от 2017 г. финишира на 1:00,9 мин. от победителя Феликс Лайтнер (Ав) след 2 грешки в стрелбата (0+0+1+1). Само 1 точен изстрел (който му струва 1 наказателна минута) го раздели от среброто.\n\nАнтон Синапов стана 10-и, на 2:20,0 мин. също с 2 пропуска (1+1+0+0), а Димитър Герджиков е 11-и, на 2:22,8 мин. (0+1+0+1). От останалите ни национали Михаил Клечеров е 28-и, на 3:54,2 мин. (0+1+0+0), Владимир Илиев - 29-и, на 3:54,2 с цели 5 грешки (1+0+2+2), а Димитър Парталов - 55-и от 110 завършили, на 6:17,6 мин. (0\"0+1+0).\n\n21-годишният Латнедр стана доста изненадващо шампион, след като мина трасето за 53:32,8 мин. и пропусна само 1 мишена (0+0+0+1). Сребърния медал взе Томаш Крупник (Чех), останал на 43,0 сек. (0+0+0+1), а бронза спечели германецът Филип Хорн, по-бавен с 56,6 сек. (1+0+0+0).\n\nПри жените на 15 км най-добре от нашите - на 18-о място, се нареди Емилия Йорданова, на 3:52,1 мин. от шампионката Хлое Шевалие (Фр) с 2 грешки (1+1+0+0). Даниела Кадева е 32-а, на 5+41,2 (1+1+2+0), Стефани Попова - 41-ва, на 6:11,1 (1+2+1+0), Гергана Велкова - 80-а от 90 финиширали, на 12:37,8 (1+3+1+0), а Десислава Стоянова се отказа след третата стрелба (1+1+2).\n\nХлое Шевалие взе златото с 46:32,9 мин (1+0+0+0), втора 47,7 сек. е Алексия Рунгалдие (Ит), а трета - Виктория Сливко (Рус), на 55,9 сек. и двете без грешки в стрелбата.\n                    ", "date": "2018.01.24", "title": "Един изстрел не стигна на Краси Анев за сребро"}
{"url": "http://www.monitor.bg/a/view/23460-%D0%94%D0%B5%D0%B9%D0%B2%D0%B8%D0%B4-%D0%93%D0%B0%D1%80%D0%B5%D1%82-%D0%B8%D0%B4%D0%B2%D0%B0-%D1%81-%D1%86%D0%B8%D0%B3%D1%83%D0%BB%D0%BA%D0%B0-%D0%B7%D0%B0-5-%D0%BC%D0%B8%D0%BB%D0%B8%D0%BE%D0%BD%D0%B0/", "text": "Артистът с душа на рок звезда и визия на топ модел заспива с дихателна медитация след концерт\n                     Виртуозният Дейвид Гарет ще разказва историите си с цигулка в София с най-скъпия Stradivarius в света – изключителният инструмент е на 299 години и стойността му е 3,6 милиона паунда, или малко над 5 милиона долара. За него музикантът с душа на рок звезда и визия на модел казва, че той няма пол и е като естествено продължение на ръката му. Артистът с германско-американски корен ще остави в бекстейджа на зала 1 на НДК на 4 февруари и друг шедьовър, произведен от Гуаданини през 1772 г.Тази цигулка струва „символичните“ 1 милион паунда и му носи първото катастрофално усещане в кариерата – на концерт в Лондонския Barbican преди десетилетие чаровникът се подхлъзва, пада върху калъфа и я чупи на шест места. Поправките му костват 60 000 паунда и седем месеца раздяла. „Почувствах, че загубих партньора си в живота. Бях на път да платя последната вноска от заема си за тази цигулка. Най-накрая щеше да стане моя и аз я  нараних.“, споделя за травматичното преживяване Гарет. Преди шоу момчето, което еднакво сърцато изпълнява Паганини и Metallica, няма специален ритуал за релаксация. Изкарвайки на път 340 дни в годината обаче той се е научил да побеждава умората с дихателна медитация преди лягане. „Това обикновено ме изкарва от мисловен режим и отпуска тялото ми. Това е начинът ми на живот и се опитвам да го приравня към нормалното доколкото мога.“, обяснява Гарет. С намигване той добавя, че това, което можеш да намериш в гримьорната му преди да излезе на сцена, е само пакет цигари и стерилна чистота. „Подреден съм, това ми дава усещане и за вътрешен комфорт. Имам апартаменти в Ню Йорк и Берлин и понякога ми липсва да съм си у дома, защото там знам кое къде е. Не ми пука за материалните неща като цяло иказва майсторът на тънката струна.От дете-чудо, хванало цигулката едва на 4 и тийнейджър, получил първия си инструмент лично като подарък от германски президент, днес той е властелинът на кросоувъра – можеш да хапваш пуканки от трибуната на стадион с 15 000 души и да го слушаш как свири Coldplay, или да сложиш рокля с гол гръб и да попиваш емоционалните му метаморфози във фугите на Бах със симфоници в камерна зала. \"Искам семействата да водят децата си на моите шоута, тийнейджърите да схванат, че класиката не е скучна.\", обяснява любовта си към комерсиалното и класиката Гарет. Колко добър е в смесването на стилове ще разберем на 6 юни в \"Арена Армеец\".        \nКомбинацията от джинси, тишърт и черно сако, с които традиционно избухва под светлината на прожекторите, рязо контрастират със строгоста на смокинга, наложен като дрес код за класическата музика. Гарет признава, че аутфита на човек, който всеки момент може да скочи върху харлея си и да препусне към залеза, не е избран, за да чупи клишетата. „Така се чувствам най-добре. Никога не съм слагал папионка и фрак и не съм работил със стилист. Да излезеш на сцената е достатъчно тежко предизвикателство – много хора, различни очаквания, така че е нужно да знаеш прекрасно кой си.Нося ги на концерти, защото ми дават увереността, че ще мога да се концентрирам изцяло върху музиката.“, категоричен е Дейвид. Той говори открито и за избора си да премине в отбора на блондините.  Започнал да боядисва косата си като студент в Julliard  в Ню Йорк, защото „русото е по-забавно“. В този период Дейвид експлоатира максимално добрата си визуална опаковка, изкарвайки джобни като модел. Към днешна дата реагира с добронамерена насмешка на факта, че медиите често го оприличават като двойник на Дейвид Бекъм.  „Той е добре излежащ пич, койо срещнах веднъж на наградите на сп. GQ в Берлин. Бекъм обаче е базиран на едно място, което му позволява да е близо до семейството си.Аз прекрвам по 10 месеца на път, така че ако имам сериозно гадже или съпруга мога да я взимам със себе си, но не си представям опцията да имам деца и да не са в състояние да ходят нормално на училище. Не отричам идеята за семейство, но в същото време съм наясно, че не можеш да бъдеш истински успешен, ако си обещаеш „Ще изнасям само по 30 концерта годишно, защото имам задължения вкъщи“., казва Гарет.  Шансът да мине скоро под венчило е минимален след фиаското с последната му връзка – в началото на миналата година Дейвидкоято искаше да 12 милиона долара обезщетение за нанесени телесни травми по време на секс. Гарет се запознава с нея през 2014-та, поръчвайки я като ескорт от елитна агенция за компаньонки. Влюбва се в нея от „първи разговор“ и в следващите две години дори и предлага годежен пръстен. За този период Юдан, която е известно име и на пол денс сцената в Ню Йорк, записва всеки техен разговор на телефона си, включително и сексуалните фантазии на цигуларя.  Той е шокиран от хладнокръвно планирания шантаж и до последно пледира невинен, обяснявайки, че никога през живота си не е посягал на жена и всичко случило се в еротичните им игри с Юдан е било по взаимно съгласие. \n\n\n                    ", "date": "2018.01.24", "title": "Дейвид Гарет идва с цигулка за $5 милиона   "}
{"url": "http://www.monitor.bg/a/view/88588-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-24-%D1%8F%D0%BD%D1%83%D0%B0%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    \n\nВнимавайте сутринта, действате разсеяно и правите грешки на пътя и на работното място. Проверявайте къде какво оставяте. Концентрирайте се максимално, не мислете за друго, ако се занимавате с нещо важно. Следобед попадате в изкушаващи положения. Необходима ви е активна самозащита от чернотата наоколо. Контролирайте емоциите. В момент на афект може да направите нещо, за което да съжалявате. Пазете се от фатални влияния. Съдбата ви дава знаци съобразете се и с предупрежденията на близките.\n\n\n\n\n\n\n\n\n\n\n\n \n\n\n\nДнес може да вземете не само своя пай, но и да посегнете на чуждото. Предстоят промени и рокади на работното място, които ще ви отворят пътя към по-висока служебна позиция. Ще имате неочакван подарък, но и нещо ще си откраднете. Увеличете самоконтрола, вероятни са изкушеня, които носят радости и сладости, за които в бъдеще ще се плаща. Контролирайте апетита, обърнете се към по-духовна храна. Пари определени за друг идват при вас. И чужда любов ще ви се обади. Не бързайте, новите инициативи отложете за утре следобед.\n\n\n\n\n\n\n\n\n\n\n\n \n\n\n\nДен на инциденти и неприятности с близки и приятели. Ще ви засегнат пряко чуждите неприятности и на работното място. Бъдете внимателни, не приемайте да замествате колега и не давайте никому пълномощия за работата, за която сте отговорни. Важното свършете бързо, след това от обед не приемайте нови предложения и не сключвайте нови договори. Не отстоявайте мнението си на всяка цена, днес то не е актуално. За минути ситуацията може да се промени. Сега е момента да си купите домашен любимец.\n\n\n\n\n\n\n\n\n\n\n\n \n\n\n\nРодените в третата декада може да имат екстремна сутрин наситена с инциденти и конфликти, които може да ви засегнат и здравословно. Не се разсейвайте, ако трябва да вършите отговорна работа. Не рискувайте излишно. Каквото се развали трудно ще се оправи. Скандалите водят до инфарктни състояния. Необходима е активна самозащита от околната чернота. Навлизаме в деня на прилепа. Всичко ще се прави на тъмно. Някой ще спечели повече от рискови сделки, а друг ще се окаже само с дългове. Контролирайте чувствата.\n\n\n\n\n\n\n\n\n\n\n\n \n\n\n\nКаквото е важно за деня освършето го до обед. Бедете първи на изпит, на делови срещи и преговори. Концентрирайте се максимално и не оставайте друг да ви върши работата. Планирайте преместване на нова позиция и в нов дом. Родените в първите дни на зодията ще имат труден следобед, в който за всичко ще плащат повече, ще се въвличат в рискови начинания и ще губят трудно спечелени пари. Не бива да се играе хазартно. И в любовта може да се окажете третия, а и да си платите за това. Тази вечер очаквайте провокации.\n\n\n\n\n\n\n\n\n\n\n\n \n\n\n\nТози ден може да ви даде назаслужени предимства поради отсъствието на титуляра в работата или в дейноста, която извършвате. Тези, от които зависите ще попадат в рискови сиуации, а това ще ви направи актуални и търсени. Изкушенията пред вас са големи, нещо ще ви подтиква да се възползвате от нечий проблем и да вземете това, към което отдавна се стремите. Тъмните сили се стремят да ни уловят в капана на собствените ни страсти и амбиции. Може да спечелите, но в бъдеще ще го изстрадате с притеснения и страхове.\n\n\n\n\n\n\n\n\n\n\n\n \n\n\n\nРодените около 10 октомври да бъдат особено внимателни. Денят ще ви предложи изкушаващи и рискови ситуации. Не взимайте прибързани решения, не се впускайте в нови начинания, особено ако не сте направили нужните проверки и не разполагате с нужните средства. Опасно е да се влиза в зависимости, да се теглят кредити и да се играе хазартно в непознати води. Този ден ще донесе за малцина печалба от тотото на живота. Повечето хора ще влизат в дългове, ще попадат на нелоялни партньори и работодатели.\n\n\n\n\n\n\n\n\n\n\n\n \n\n\n\nДо обед може да свършите добра работа, да уредите плащания и належащи задачи и да сключите нови договори. Следобед навлизате в неблагоприятен и рисков период, особено за парите и вложенията, които смятате да направите. Ще бъдете подложени на изкушаващо въздействие и влияние. Ще ви предлагат изгодни оферти, зад каито ще прозира желанието да бъдете използвани и ощетени. До утре на обед ограничете контактите, не предприемайте нищо важно, не давайте дума и обещания, които биха ви затруднили и навредили.\n\n\n\n\n\n\n\n\n\n\n\n \n\n\n\nЧудесен предиобед за амбициозните ви проекти и начинания. Ще направите изгодна сделка и стъпка в посока, която ще донесе в бъдеще пари и придобивки. Следобед ситуацията ще се промени, ще се появи видима и невидма конкуренция, както и изкушаващи положения, на които трудно ще устоите. Контролирайте играта на чувствата, не започвайте нова връзка или дейност, в която ще зависите от чужди пари и интереси. До утре на обед запазете неутралитет, независимо какви екстри ви се предлагат. Посейте семената за новата реколта.\n\n\n\n\n\n\n\n\n\n\n\n \n\n\n\nЕдин от рисковите дни в месеца за родените около 10 януари. Луна и Уран сключват пречупващ аспект със Слънцето ви, с Меркурий и Плутон от Козирог. Нещо неочаквано ще се обърка. Не взимайте прибързани решения, намалете скороста, ограничете контактите и подложете на проверка всеки свой ход. Не започвайте нови начинания, особено ако чувствате нещо недоизказано от страна на партньорите си. Лесно може да се предоверите. Не оценявате правилно личните си възможности и потенциал. Запазете неутралитет.\n\n\n\n\n\n\n\n\n\n\n\n \n\n\n\nСутринта ви носи низ от приятни моменти, от възможности за нечаквана печалба и инвестиция. Ще ви се обаждат с предложеия за съвместна работа. И стара любов ще се обади. Следобед всичко тръгва наопаки, ще попадате в изкушаващи положения и тази вечер може да плащате за чуждите удоволствия и амбиции. По възможност се приберете навреме у дома и не участвайте в рискови инициативи. Нещо започнато на майтап ще донесе сълзи, а може би и раздели. Контролирайте емоциите, не рискувайте излишно.\n\n\n\n\n\n\n\n\n\n\n\n \n\n\n\nПроблемите на другите днес е малко вороятно да ви засегнат, но дълбоката ви емоцоналност няма да устои, ще се опитате да помогнете на някой закъсал и така ще си създадете проблеми. В този ден има много неочаквани обрати в човешките съдби, много раздели и срещи, които коренно ще променят животи и чувства. При критични обстоятелства може да срещнете любовта или човека, който ще ви осигури по-добра работа и начин на живот. Нищо съществено да не се предприема. Спазвайте правилата и не поемайте излишни рискове.\n\n\n\n\n\n\n\n\n\n\n\n \n\n\n\nЛичната ви година е деветка. Предстоят раздели и инвентаризации, които ще бележат край на определен цикъл от живота ви. В тази година ще остареете и помъдреете, а в слдващата ще направите нов избор и ще тръгнете по нов път. Сега е момента за разчистване на сметките и чувствата.\n\nРодените до обед ще имат нестандартен живот и положение в обществото. Ще правят всичко не така както се очаква, от тях, но ще бъдат и пионери в нови посоки на опитност. Родените следобед ще разполагат с чуждите пари и собствености и ще имат повече отколкото ще дават, но до време.\n\nЗаченатите до обед ще имат ярък живот, ще пътуват много и ще имат важна общочовешка мисия. Заченатите от обед до утре на обед ще работят в полза на тъмните сили.\n\n \n                    ", "date": "2018.01.24", "title": "Хороскоп за 24 януари – сряда"}
{"url": "http://www.monitor.bg/a/view/70792-%D0%94%D0%B8%D0%BB%D1%8F%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%B2%D0%B0%D0%B5-%D1%84%D0%B8%D0%B3%D1%83%D1%80%D0%B0-%D1%81-%D0%B1%D0%BE%D0%BA%D1%81/", "text": "\n                    Тренировки по бокс, почти ежедневни отскоци до фитнеса и меню, в което няма място за месо – това е рецептата на Диляна Попова за перфектно тяло. Моделът, който през последните години показа сериозен актьорски потенциал, премина към отбора на вегетарианците преди почти десетилетие, вдъхновена от бивше гадже. Въпреки че се разделили обаче Попова запазила здравословния ритъм в чинията. „Благодарение на фитнеса и бокса си позволявам да хапвам каквото обичам, но стигне ли се до сваляне на някой и друг килограм започвам спазването на простичък, но резултатен режим – кисело мляко, зеленчуци, фитнес и намаляваща луна. Обичам зеленчуци и сирена. Кача ли килограми, не ям и въглехидрати“, споделя красавицата. Тя е категорична, че благодарение на строгия си режим успява да свали до 3 килограма само за около седмица.\n                    ", "date": "2018.01.24", "title": "Диляна Попова вае фигура с бокс"}
{"url": "http://www.monitor.bg/a/view/72983-%D0%93%D0%BB%D0%B5%D0%BD-%D0%A5%D1%8E%D0%B7-%D0%BE%D1%82%D0%BA%D1%80%D0%B8%D0%B2%D0%B0-%D0%92%D0%B0%D1%80%D0%BD%D0%B0-%D0%BC%D0%B5%D0%B3%D0%B0-%D1%80%D0%BE%D0%BA/", "text": "\n                    Легендарният Глен Хюз ще е една от големите звезди на „Варна мега рок“, съобщи бившият кмет на Каварна и организатор на събитието Цонко Цонев – Кметъла. Фестивалът ще се проведе на 18 и 19 август в откритата зона за отдих на пристанището до Морска гара. „Глен пристига по-рано у нас за Деня на Варна, 15 август, каза за „Монитор“ Цонев. “Тук ще се видят с Б.Т.Р., които също ще са на празника на града. Ще бъде фронтмен на групата в деня на откриването на рок фестивала, като ще изпълнява само песни на Deep Purple. Имаме договор и с дурго голямо име и след извършване на плащанията, ще мога да обявя коя е групата. Вече казах, че е много популярна, от ранга на Manowar. Другата българска група, която ще участва в деня на откриването на фстивала, е „Кикимора“, каза още Кметъла.\n\nГлен Хюз не е стъпвал на родна земя от 2012 г, когато беше гост на \"Каварна рок фест\". „Много съм развълнуван, че след дълго отсъствие се връщам в България. Радвам се да видя скъпия ми приятел Цонко, момчетата от Б.Т.Р и разбира се всички прекрасни фенове в България. Точно преди рождения ми ден, това ще бъде голям празник.“, обяви във Фейсбук бившият басист и глас на Purple.  \n                    ", "date": "2018.01.24", "title": "Глен Хюз открива „Варна мега рок“"}
{"url": "http://www.monitor.bg/a/view/21678-%D0%95%D0%BD%D0%B4%D0%B6%D0%B8-%D0%9A%D0%B0%D1%81%D0%B0%D0%B1%D0%B8%D0%B5-%D0%B2%D0%BE%D0%B4%D0%B8-%D1%82%D0%BE%D0%BF%D0%B4%D0%B8%D0%B7%D0%B0%D0%B9%D0%BD%D0%B5%D1%80%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Представителите на две от най-известните модни къщи в Бейрут - La Bourjoisie и Akl Fakih, ще стъпят за сефте на български терен по покана на диетоложката Енджи Касабие. Топдизайнерите, грижили се за гардероба на звезди от ранга на Дженифър Лопес, Никол Шерцингер и Ким Кардашиян, ще пристигнат в София по покана на като част от програмата на Luxury Weddings Expo 2018.\n\nПосетителите на тазгодишното издание на сватбеното изложение ще имат възможността да си включат в лекции, семинари, уъркшопи, демонстрации на грим, прически и бижута, фото изложби, сладкарски дегустации, състезания, томбола и няколко модни ревюта. В рамките на участието си във форума у нас от La Bourjoisie ще заложат на провокативни дамски облекла, вдъхновени от ориенталските традиции на Ливан. Akl Fakih пък ще поставят в акцент в ревюто си стилни предложения си за представителите на силния пол.\n\nLuxury Weddings Expo 2018 ще се проведе от 23 до 25 февруари в „Интер Експо Център“.\n                    ", "date": "2018.01.24", "title": "Енджи Касабие води топдизайнери в София"}
{"url": "http://www.monitor.bg/a/view/80971-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D1%82%D0%BE%D0%BF%D0%B8-%D1%85%D0%B0%D0%BD%D1%88-%D1%81-%D0%BA%D0%B0%D1%80%D0%B4%D0%B8%D0%BE-%D0%B2-%D0%A2%D0%B0%D0%B9%D0%BB%D0%B0%D0%BD%D0%B4/", "text": "\n                    Изтощителни кардиотренировки във фитнеса са част от ваканционния режим на Лепа Брена, която събра тен на о-в Пукет със семейството си. Легендата на югофолка пусна в социалните мрежи видеопоздрав към феновете, който спокойно може да влезе и в портфолиото на някоя туристическа агенция заради кадрите с дрон – тя показва водните градини на свръхлуксозния хотел в Тайланд, диджей партитата край басейна, спортните си занимания и вечерите, белязани от цели чевермета.\n\nСпоред сръбските медии изпълнителката на Ti si moj greh продължила екзотичното приключение на Малдивите, наемайки три еднофамилни вили. Това бил нейният подарък към любимия й Слободан Живойнович за 26-годишнината от сватбата. Пътешествието донесло истински енергиен рестарт за звездата, която на 23 март ще забие ток в столичната „Арена Армеец“. Брена ще пристигне за Best Of концерта си с 80 души антураж, сред които персонални гримьор, стилист и фризьор. Очаква се шоуто да започне с биографичен филм, в който ще бъдат включени кадри от историческия й лайв на стадион „Васил Левски“ през 1990 г. Билети на цени от 33 до 55 лв се продават в eventim.bg.\n\n\n \n                    ", "date": "2018.01.24", "title": "Лепа Брена топи ханш с кардио в Тайланд "}
{"url": "http://www.monitor.bg/a/view/1449-%D0%94%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D0%B8%D0%BB%D0%BC%D0%B0-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%A1%D0%A4%D0%A4/", "text": "\n                    Два български филма ще влязат в международната конкурсна програма на 22-то издание на София Филм Фест този март. Това са носителят на „Златен леопард“ от Локарно „3/4“ на режисьора Илиян Метев и „Радиограмофон“, който спечели на авторката си Рузие Хасанова отличието за дебютант в рамките на последната „Златна роза“ във Варна. Сред обявените към момента конкуренти на родните заглавия за голямата награда са „Гълъбът“ на турската режисьорка Бану Шиваци, „Тиха нощ“ на Пьотр Домалевски, „Адам“ на Мария Солрум и „Наме“ на грузинеца Заза Халваши.\n\nСлед като закрие „Берлинале“ този февруари, „Ага“ на Милко Лазаров ще бележи началото на София Филм Фест на 7 март в зала 1 на НДК. Начело на журито тази година ще застане унгарската режисьорка Илдико Енеди, която ще представи у нас и „За тялото и душата“, който миналата година грабна „Златна мечка“ от кино феста в немската столица. За трета поредна година „Ню Бояна“ ще връчат Голямата награда „Дани Лернер“, само че сега за пръв път наградите ще са две, като едната по условие ще бъде присъдена на български проект. Всяка от тях е на стойност 50 000 евро в кинаджийски услуги във филмовото студио и чек за 5000 евро.\n                    ", "date": "2018.01.24", "title": "Два български филма в международната програма на СФФ"}
{"url": "http://www.monitor.bg/a/view/751-%D0%A6%D0%B2%D0%B5%D1%82%D0%B0%D0%BD%D0%B0-%D0%9C%D0%B0%D0%BD%D0%B5%D0%B2%D0%B0-%D0%BF%D0%B0%D0%B7%D0%B8-%D0%90%D0%BD%D0%B0%D1%81%D1%82%D0%B0%D1%81%D0%B8%D1%8F-%D0%9B%D1%8E%D1%82%D0%BE%D0%B2%D0%B0-%D0%BE%D1%82-%D1%88%D0%B0%D0%BC%D0%B0%D1%80%D0%B8/", "text": "\n                    Голямата ни актриса Цетана Манева е сред топ персонажите във видеото към What You Say to a Girl на Рут Колева. Проектът повдига въпроса за жертвите на домашно насилие и именно такава е Анастасия Лютова, която режисьорът Вито Бонев позиционира като екранна дъщеря на Цветана. Като момчето, което бори комплекси с шамари и крошета, а не с думи, ще видим Анастас Георгиев. „Този клип е най-красивото и вълнуващо нещо, което сме снимали. Късометражен филм в буквалния смисъл. За мен е огромна радост, че това което правя успява дори мен да изненада с резултата си. Нямам търпение да го споделя. Очаквайте го съвсем скороизповяда се Рут в социалните мрежи.\n\nWhat You Say To A Girl е написана от Тиен Нгуен, приятел и колега на Рут, базиран в Лос Анджелис. Сингълът е част от от албума Confi.Truth, който ще бъде издаден от американския лейбъл Fat Beats, а международното турне за промотирането му ще обхване периода април-ноември.\n\n \n                    ", "date": "2018.01.24", "title": "Цветана Манева пази Анастасия Лютова от шамари "}
{"url": "http://www.monitor.bg/a/view/16719-%D0%94%D0%B6%D0%B8%D0%BC%D0%B8-%D0%9A%D0%B8%D0%BC%D0%B5%D0%BB-%D0%BD%D0%B0-%D1%82%D0%B5%D1%80%D0%B0%D0%BF%D0%B8%D1%8F-%D0%BF%D1%80%D0%B5%D0%B4%D0%B8-%D0%BE%D1%81%D0%BA%D0%B0%D1%80%D0%B8%D1%82%D0%B5/", "text": "\n                    Малко повече от месец преди да се завърне в ролята на водещ на наградите „Оскар“ Джими Кимел посети терапевт. Причината, довела холивудския комик до терапия, е объркването на победителя в основната категория за най-добър филм миналата година, когато вместо „Лунна светлина“ Уорън Бийти и Фей Дънауей обявиха за победител La La Land. “Всяка нощ сънувам кошмари. Притеснявам се, всеки път, когато си отварям писмата. Изпитвам истински ужас дори в кафенетата, че объркват напитката ми и я дават на човек с името Тими. Опитах се да преживея миналото, да го оставя зад гърба си. Но то ме настига. Имам чувството, че се побърквам, а най-лошото е, че искат да застана на същата сцена отново“, изповядва се Кимел в промо клип за предстоящите награди на Американската филмова академия. Комичният ефект от сълзливите признания на водещия се засилват, когато камерата се позиционира върху лицето на терапевта – Уорън Бийти. „Не ме интересува какво ще правиш, само напусни къщата ми“, е краткият отговор, който звездата от „Бони и Клайд“ дава на „притеснения“ Кимел, който дебютира като водещ на церемонията миналата година.\n\nНаградите „Оскар“ ще бъдат раздадени за 90-и път на 4 март, традиционно в „Долби тиатър“, като първенец по брой номинации – 13, е „Формата на водата“ на Гилермо дел Торо. Грета Гъруик пък се разписа като едва петата жена с шанс за приза за най-добър режисьор в историята на Академията.\n                    ", "date": "2018.01.24", "title": "Джими Кимел на терапия преди оскарите"}
{"url": "http://www.monitor.bg/a/view/67929-%D0%A1%D1%82%D0%BE%D1%8F%D0%BD%D0%BA%D0%B0-%D0%98-%D0%B0%D0%BA%D0%BE-%D1%83%D0%BC%D0%B8%D1%80%D0%B0%D0%BC-%D0%BF%D0%B0%D0%BA-%D1%89%D0%B5-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0%D0%BC-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8/", "text": "Муки заплаши със съд Адриана Андреева за обвиненията, че не се грижи добре за Мутафова \n                    „И ако умирам, пак ще се подигравам със себе си, тази самоирония ме запази.“ Така великата актриса Стоянка Мутафова обясни пред многобройна публика в Русе своята неизчерпаема жизненост на достолепните 95 години. Във вторник вечерта в Регионалната библиотека „Любен Каравелов“ не можеше да се намери свободно място, а хора на възраст от баба до бебе бяха дошли да се срещнат със своята любимка на представянето на биографичната й книга „Добър вечер, столетие мое!“ с автор дъщерята й - Мария Грубешлиева – Муки. Публиката стана на крака при появата на скъпите гости, а те останаха очаровани от програмата, която им бяха подготвили деца от Русе. Смяха се много на сценката на 12-годишната Елена и 13-годишната Михаела, превъплътили се в Стоянка и Муки и пресъздали техните прословути дребни заяждания. Когато Грубешлиева препоръча на публиката да прочете книгата, Стоянка отговори: „Много ме хвалиш, ма! У дома не е така!“. „Ааааа, и от твоя страна не е така, хайде да не се караме, да не правим Госпожа Стихийно бедствие и тук“, не й остана длъжна Муки.\n\nСтоянка разказа колко скъп на сърцето й е Русе – родният град на баща й Константин Мутафов. Въпросите на феновете й пък я разходиха из целия й живот. Най-много питаха децата, а тя ги поучаваше: „Започнеш ли да имитираш тоя и оня, се губиш и нищо не става“.\n\nМуки на свой ред сподели, че най-ценният урок, който е получила от известната си майка, е да умее да казва „майната му“ и да продължава напред. „Е, колко съм продължила... До края на живота си ще нося тази сянка“, откровена бе тя, имайки предвид сянката от големия талант на майка си.\n\nОще същата вечер пред последователите си в социалните мрежи Муки сподели, че ще пренесе спора си с актрисата Адриана Андреева, играла дъщеря на Стояна в „Госпожа Стихийно бедствие“, в съда. Повод за последната дрязга между двете станаха думите на Андреева, че Грубешлиева не се грижи добре за майка си, като й дава да яде единствено хляб и майонеза. „Адрианината злоба е безгранична. Със Стоянка в момента сме в Русе на турне и се разбираме чудесно. Още едно осъждане ще има! А самата Адрияна ме наричаше \"майка Тереза\", написа разочарованата Муки във Фейсбук. Припомняме, че след като не потегли на турнето в САЩ заедно с Мутафова и Николай Атанасов – Шуши за „Госпожа Стихийно бедствие“ организаторите внесоха иск срещу Андреева за 4000 лв. Нейното място в постановката взе Ирен Кривошиева.\n                    ", "date": "2018.01.24", "title": "Стоянка: И ако умирам, пак ще се подигравам със себе си"}
{"url": "http://www.monitor.bg/a/view/35861-%D0%9A%D0%B8%D0%B1%D0%B5%D1%80%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%B8-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D0%94%D0%B0%D0%B2%D0%BE%D1%81/", "text": "\n                    Световният икономически форум в Давос посочи главните заплахи пред световната икономика. Икономическите и политическите рискове са отстъпили на втори план. Бизнесът се бои от екстремните климатични условия, замърсяването на въздуха, почвата и водата, а също така от кибератака и кражбата на онлайн данни. Световната икономика окончателно се оправи след глобалната криза и икономическите рискове отстъпват място на екологичните и технологичните. Това става ясно от допитване на Световния икономически форум /СИФ/. Икономиката изпадна от топ 5 на рисковете още през 2016 г., а през 2015 г. се сочеха проблемите с безработицата. Геополитическите заплахи също отстъпиха на заден план. Страховете от екологични и технологични заплахи са обосновани, отбелязват авторите на доклада. Почти 24 милиона души са напуснали своите домове през 2017 г. заради екологични катастрофи, през септември 2017 г. е регистриран максимален брой урагани. 2017 г. стана една от най-горещите в историята. Рисковете за киберсигурността също са нараснали. През 2017 г. са регистрирани 5 пъти повече кибератаки срещу бизнеса, отколкото през 2012 г. За да се защитят, 254 компании в 7 държави са похарчили средно по 11 милиона паунда годишно – с 27,4% повече, отколкото през 2016 г. Но оптимизмът по отношение на икономиката може й да не се оправдае, предупреждават авторите на доклада. „Икономическите и финансовите рискове могат да се окажат в сляпата зона: бизнес лидерите и политиците са по-лошо подготвени за сериозните сътресения“. Според прогнозите на Световната банка глобалната икономика ще нарасне през тази година с 3,1% след 3% през 2017 г., приближавайки се или достигайки своя потенциал след кризата от 2008 г. Фондовите пазари се намират в подем – през 2017 г. Dow Jones прибави 25%, американският S&P 500 и японският Nikkei – 19%, германският DAX – 11%. Но тази даваща повод за радост картина може да скрива многобройни поводи за тревога, се казва в доклада на СИФ. Това е най-слабото от всички известни икономически възстановявания след рецесия. Ръстът на производителността остава учудващо вял, ръстът на инвестициите – потиснат. Според прогнозата на Световната банка през 2019 г. ръстът на световния БВП ще се забави до 3%, а през 2020 – до 2,9%. Има и многобройни финансови рискове, предупреждават експертите от СИФ, цитирани от „Ведомости“. Отново близък до предкризисния пик е индексът на световните цени на недвижимите имоти на МВФ, расте търсенето на спекулативни активи, дългът на нефинансовия сектор нарасна в страните от Г-20 от 80 трилиона през 2007 г. до 135 трилиона долара през 2016 г. Облигации за около 9 трилиона долара се търгуваха в средата на 2017 г. с отрицателна доходност. Наблюдават се признаци на криза на пазара на корпоративните дългове. През 2016 г. беше счупен рекорда от 2009 г. по брой фалити – 162 фалита бяха регистрирани от S&P Global. А съотношението на капитализация спрямо печалба е било по-високо само два пъти в историята – точно преди началото на кризите през 1929 и 2008 г. Всичко това може да подсказва риска за началото на нова криза, предупреждават авторите на доклада. В отделни развити икономики започват да се наблюдават признаци на прегряване, които са фиксирани от анализаторите на „Голдман Сакс“. Така САЩ, Германия и Великобритания са достигнали състоянието на пълна заетост, пишат те, което увеличава риска от рецесия в близките години. Но рискът от световна рецесия все пак е оценен от тях като по-нисък от средния. Още една заплаха – усилването на протекционизма, подгряван от геополитическите рискове. В САЩ през първата половина на 2017 г. броят на търговските действия срещу партньорите от Г-20 нарасна отведнъж с цели 26%. 73% от участниците в анкетата на СИФ очакват влошаване на международните търговски правила и споразумения през тази година. А с увеличаването на търговското напрежение нараства рискът от неговото прерастване в геополитическо. Политическите лидери не виждат реакцията на пазарите, която би ги накарала да се развълнуват, и не са твърде загрижени за намаляването на тези рискове, заяви през ноември Тина Фордхъм, главният глобален политически анализатор на „Сити“. На фона на този оптимизъм ключовият риск – ще могат ли страните да намерят пари и способни ли са да се справят с новата криза, предупреждава президентът за глобалните рискове на компанията Marsh Джон Дрзик. И дори ако кризата не се случи, икономическите рискове могат да бъдат разрушителни и вече са се проявили последиците от хроничните проблеми, особено социалното неравенство, пише СИФ. Връзката между политическата стабилност и икономическия растеж се е скъсала. Брекзит и изборът на Доналд Тръмп за президент на САЩ станаха на седмата година на икономически растеж и при много ниска безработица. Всички рискове са взаимно свързани и това усилва тяхното влияние, пишат авторите на доклада на СИФ. Например, промяната на климата провокира миграция и застрашава международната сигурност. А политическите конфликти пречат на страните да си сътрудничат, правителствата изразходват ресурс, които биха могли да похарчат за борба с климатичните промени и решаването на миграционните проблеми. Увеличават се рисковете от провала на изгодни проекти, спирането на производства и ограничаването на движението на капиталите.\n                    ", "date": "2018.01.24", "title": "Киберпрестъпленията и климатичните промени са основните проблеми в Давос"}
{"url": "http://www.monitor.bg/a/view/7253-%D0%92-%D0%A0%D1%83%D1%81%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%A1%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%A1%D1%82%D0%B0%D0%BB%D0%B8%D0%BD/", "text": "\n                    Комедията на шотландския режисьор Армандо Ианучи „Смъртта на Сталин“ няма да бъде показана в руските кина, тъй като Министерството на културата /МК/ отзова лиценза му за прожекция, предаде НТВ. Премиерата на лентата беше насрочена за четвъртък, но експертният съвет към ведомството реши, че съдържанието й „противоречи на нормите на закона и на морала“.По думите на министъра на културата Владимир Медински филмът може да бъде възприет от старшото поколение като „оскърбителна насмешка“. От Обществения съвет към ведомството поясниха, че „обидната за ветераните от Великата отечествена война лента не бива да бъде излъчвана в навечерието на 75-годишнината от Сталинградската битка, която ще бъде отбелязана на 2 февруари“. Експертите са се обърнали с молба към МК премиерата на комедията да бъде отложена до лятото. Юристите на ведомството обаче съзряха в „Смъртта на Сталин“ нарушение на руското законодателство. Според тях филмът съдържа „признаци на екстремизъм“, освен това „е насочена към пораждане на ненавист и вражда и унижава достойнството на руския /съветския/ човек“, посочват агенциите. Медински подчерта, че в никакъв случай не става дума за цензура. „Съществува обаче нравствена граница между критическия анализ на историята и издевателството над нея“, поясни министърът. Спирането на филма коментира и говорителят на Кремъл Дмитрий Песков. По думите му това е прерогатива на Министерството на културата, което е трябвало да се съобрази с решението на експертния съвет. От своя страна режисьорът на лентата заяви, че „Смъртта на Сталин“ се е харесал на руската публика. По-рано на закрита прожекция той беше показан на журналисти. „Руснаците смятат филма за „смешен, но правдив“, заяви Ианучи пред The Guardian и изрази увереност, че той все пак ще бъде излъчен в Русия.Лентата е заснета по едноименния френски комикс на Фабиен Нури и Тиери Робин. Главните роли изпълняват Стив Бушеми (Никита Хрушов), Рупърт Френд (Василий Сталин), Майкъл Пейлин (Вячеслав Молотов) и Олга Куриленко (Мария Юдина). Сатирическият сюжет на филма връща зрителите в далечната 1953 г. и показва борбата за власт сред представителите на кремълската върхушка след смъртта на Сталин. Световната премиера лентата се състоя на кинофестивала в Торонто. \n\n\n                    ", "date": "2018.01.24", "title": "В Русия забраниха „Смъртта на Сталин“ "}
{"url": "http://www.monitor.bg/a/view/66180-%D0%A1%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%82%D0%B5-%D0%BF%D0%BE%D0%B4%D1%80%D0%B0%D1%81%D1%82%D0%B2%D0%B0%D1%89%D0%B8-%D1%81%D0%B0-%D0%B0%D0%BD%D0%B3%D0%B5%D0%BB%D0%B8-%D0%B2-%D1%81%D1%80%D0%B0%D0%B2%D0%BD%D0%B5%D0%BD%D0%B8%D0%B5-%D1%81-%D0%BF%D1%80%D0%B5%D0%B4%D0%B8%D1%88%D0%BD%D0%B8%D1%82%D0%B5-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D1%8F/", "text": "\n                    Съвременните тийнейджъри избират хакерството като форма на бунт срещу семейството и обществото, а сексът, наркотиците и пушенето вече не са толкова разпространени сред тях, пише в. \"Дейли телеграф\".\n\nПредишните поколения се бунтуваха като пушеха цигари, употребяваха наркотици и правеха секс от рано. Съвременните 14-годишни обаче избягват тези традиционни форми за привличане на внимание, като предпочитат да проникват в чужди компютри от стаите си.\n\nИзследването сред 19 500 деца беше направено от учени от Лондонския университетски колеж. Те установиха, че 20 % от подрастващите са \"хаквали\" компютър през изминалата година. Само 1 % от тях са изпратили вирус.\n\nНа въпроса правили ли са вече секс, 2 % от двата пола са отговорили положително, а 11 % са потвърдили, че са имали някакъв интимен контакт.\n\n3 % от участниците са редовни пушачи, а 14 % са опитвали цигара.\n\nДруги старомодни незаконни дейности също се оказаха по-малко популярни от киберпрестъпленията. По-малко от 3 % от запитаните са рисували графити без разрешение, а 4 % са имали вандалски прояви. Едва 2 % имат своя банда, 4 % са задигали продукти от магазина в предишните 12 месеца, а 1 % са откраднали нещо от друг човек.\n\nЕкспертите установиха, че съвременните млади хора водят най-примерен начин на живот с рекордно ниски нива на консумация на алкохол, тютюнопушене, прием на наркотици и забременяване.\n\nМомчетата са по-склонни към рисково поведение. Почти 6 % са признали, че са прониквали в чужд компютър от своя, в сравнение с 4 % от момичетата.\n\nБременността сред тийнейджърките е рекордно ниска. Тя е намаляла наполовина сред непълнолетните, като достига 21 %.\n\nСпециалистите предупредиха, че опитването на алкохол и цигари на ранна възраст може да доведе до \"обезпокоителни навици при 14-годишните\". Затова е важна превенцията сред учениците още от началното училище.\n                    ", "date": "2018.01.24", "title": "Съвременните подрастващи са ангели в сравнение с предишните поколения"}
{"url": "http://www.monitor.bg/a/view/85444-%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B1%D0%B8%D0%BB%D0%B0-%D1%87%D0%B0%D1%81%D1%82-%D0%BE%D1%82-%D0%9A%D0%B0%D0%BD%D0%B0%D0%B4%D0%B0/", "text": "\n                    Учени установиха, че древни скали в района на австралийския град Джорджтаун не приличат по нищо на други депозити в страната, а вместо това са изненадващо сходни с образци от днешна Канада, съобщи в. \"Дейли мейл\".\n\nСкалите край Джорджтаун, който е на 400 км западно от Кеърнс, са на 1,7 милиарда години. Австралия и Северна Америка явно някога са били свързани в суперконтинента Нуна, наричан също Колумбия, който се е разпаднал се преди 1,6 милиарда години.\n\nУчените от университета в Пърт са работили със седименти от Джорджтаун и близкия град Маунт Айза.\n\n\"Резултатите ни показват, че преди около 1,7 милиарда години скалите от Джорджтаун са се депозирали в плитко море, когато районът е бил част от Северна Америка. След това Джорджтаун се е откъснал и се е сблъскал с района на Маунт Айза около 100 милиона години по-късно\" - каза ръководителят на изследването Адам Нордсван.\n\nУчени твърдят, че Австралия и Северна Америка някога са били свързани в суперконтинента Нуна от 60-те години на миналия век. Екипът от Пърт за първи път откри категорични доказателства за това.\n                    ", "date": "2018.01.24", "title": "Австралия била част от Канада "}
{"url": "http://www.monitor.bg/a/view/36114-%D0%9F%D1%80%D0%B5%D1%81%D1%82%D1%8A%D0%BF%D0%B5%D0%BD-%D0%B5%D0%BB%D0%B5%D0%BC%D0%B5%D0%BD%D1%82-%D1%83%D1%85%D0%B0%D0%BF%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%BE-%D0%BA%D1%83%D1%87%D0%B5/", "text": "\n                    Мъж от американския щат Ню Хемпшър беше арестуван, защото ухапа полицейско куче, докато служителите на реда разследваха случай на стрелба в град Боскауен, предаде Ройтерс.\n\nТой е обвинен в оказване на съпротива при задържане и в ухапване на полицейско куче.\n\nПолицаите реагирали на сигнал за прострелян човек в къща. Срещу двама от мъжете били издадени заповеди за задържане. Те се опитали да избягат и тогава единият ухапал полицейското куче.\n\n\"И двамата се съпротивляваха, а единият много бурно. Той ухапа кучето, кучето го ухапа и накрая мъжът получи електрошок\", лейтенант Джейсън Килъри от местната полиция.\n\nЖивотното с псевдоним К9 Веда е невредимо и готово да се върне към служебните си задължения.\n\nЛейтенантът каза, че досега не е чувал за случай човек да ухапе полицейско куче.\n\n\"Ако участвате в състезание по хапане с куче от полицията, няма да го спечелите. Те са доста добри в това\", предупреди той.\n                    ", "date": "2018.01.24", "title": "Престъпен елемент ухапа полицейско куче"}
{"url": "http://www.monitor.bg/a/view/80040-%D0%96%D0%BE%D0%BA%D0%B5%D1%80%D0%B0-e-%D0%BD%D0%B0%D0%B9%D0%B2%D0%B5%D0%BB%D0%B8%D0%BA%D0%B8%D1%8F%D1%82-%D0%B7%D0%BB%D0%BE%D0%B4%D0%B5%D0%B9/", "text": "\n                    Жокера, пресъздаден от покойния актьор Хийт Леджър в \"Черният рицар\", е начело в класация за най-великите филмови злодеи на всички времена, съобщи сайтът Диджитъл спай.\n\nЛеджър почина преди филмът от 2008 г. за приключенията на Батман, режисиран от Кристофър Нолан, да излезе на екран. Забележителното му превъплъщение в образа на Жокера беше отличено посмъртно с \"Оскар\" в категорията за най-добър актьор в поддържаща роля, припомня изданието.\n\nКласацията е съставена след допитване на сайта Ranker. За Жокера на Хийт Леджър са подадени над 20 000 гласа.\n\nНа второ място сред най-великите филмови злодеи участниците в допитването са поставили Дарт Вейдър от \"Междузвездни войни\". Следва Ханибал Лектър от \"Мълчанието на агнетата\".\n\nВ Топ 10 на най-големите филмови злодеи на всички времена намират място още лорд Волдемор от екранната поредица за Хари Потър, Фреди Крюгер от \"Кошмари на Елм Стрийт\", Джак Торънс от \"Сиянието\", император Палпатин от \"Междузвездни войни\", агент Смит от \"Матрицата\", Т-800 от \"Терминаторът\" и Магнито от поредицата \"Х-Мен\".\n                    ", "date": "2018.01.24", "title": "Жокера e най-великият злодей"}
{"url": "http://www.monitor.bg/a/view/5825-%D0%9B%D0%B0%D0%B2%D1%80%D0%BE%D0%B2-%D0%9E%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%9C%D0%BE%D1%81%D0%BA%D0%B2%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D0%BD%D0%B0-%D1%81%D0%B2%D0%B5%D1%82%D0%B0-%D0%B0-%D0%A1%D1%8A%D1%80%D0%B1%D0%B8%D1%8F-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Русия винаги е била обвинявана за намеса в събития, както и Сърбия е обвинявана за всичко, което се случва на Балканите, заявил руският външен министър Сергей Лавров, съобщи Танюг.\n\nЛавров каза, че не вижда никаква друга роля на Москва в балканските страни, освен че става дума за \"традиционни и близки приятели\", посочва агенцията. Балканските страни са традиционни и близки приятели на Русия, някои от тях споделят една религия, заявил Лавров, цитиран от Дойче веле.\n\nКато пример за нападките срещу Москва той посочил сръбско-руския център в Ниш, изтъквайки, че колкото повече Москва настоява, че този център служи само за гасене на пожари, толкова повече на Запад се разпространяват подозрения, че Кремъл по този начин се опитва да влияе на ситуацията на Балканите.\n\nЛавров припомнил, че този център е осигурил помощ не само на Сърбия, но и на Черна гора.\n\nМисля, че там работят осем руснаци и десет сърби. Те извършват мониторинг на положението, когато става дума за изненадващи ситуации и когато става дума за катастрофи и природни бедствия. Помагат положението да се подобри, гасят пожари и изпращат там специална авиация, заявил Лавров. Той казал, че въпреки това американският посланик в Белград е поискал от ръководството на Сърбия да не подписва никакъв договор за имунитета на персонала на този център. Той поиска това публично, тъй като този център уж бил \"шпионско гнездо\", заявил Лавров на пресконференция в Ню Йорк в събота.\n                    ", "date": "2018.01.24", "title": "Лавров: Обвиняват Москва за всичко на света, а Сърбия – за всичко на Балканите"}
{"url": "http://www.monitor.bg/a/view/12712-%D0%A2%D1%83%D1%80%D1%86%D0%B8%D1%8F-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8/", "text": "\n                    Двеста и шейсет \"терористи\" са били неутрализирани досега в операция \"Маслинова клонка\", която днес навлезе в петия ден от началото си, предаде турската частна телевизия НТВ, позовавайки се на изявление на турската армия. Същевременно турските военни, които действат заедно с бунтовниците от Свободната сирийска армия, са успели да установят контрол над общо 16 точки в Северна Сирия. Армията уточнява, че убитите терористи спадат към кюрдски групировки като Кюрдската работническа партия (ПКК), Сили за защита на народа и Партия на демократичния съюз (СЗН/ПДС) и ДАЕШ (\"Ислямска държава\"). Отделно, турската армия е ликвидирала в хода на операцията \"осем терористи\", които възнамерявали да извършат нападение над позиции на турската армия, съобщава още телевизионният канал. Междувременно броят на жертвите от турска страна нарасна на трима души, след като снощи дойде новината за смъртта на сержант Мехмет Муратдагъ, убит при сблъсък край Африн с кюрдските бойци.\n                    ", "date": "2018.01.24", "title": "Турция ликвидирала стотици „терористи“"}
{"url": "http://www.monitor.bg/a/view/55875-%D0%9C%D0%B5%D1%80%D0%BA%D0%B5%D0%BB-%D0%B2-%D0%94%D0%B0%D0%B2%D0%BE%D1%81-%D0%A0%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B2%D0%BE%D0%B4%D0%B5%D1%89%D0%BE/", "text": "\n                    Разделението не може да е водещо и в Европа трябва да работим по-добре заедно, за да бъдем възприемани като голяма сила по света, заяви германският канцлер Ангела Меркел по време на изказване пред Световния икономически форум в Давос. Виждам,\n\nе има национален егоизъм и популизъм. В много страни цари популистка атмосфера, във всички държави има съмнения дали глобализацията засяга всички хора. В Германия също има трудности и поляризиране на обществото, като това се случва в по-голяма степен, отколкото в последните години, и е породени от еврокризата и мигрантската вълна. Но Германия няма да заложи на разделението, защото ние вярваме, че то няма да ни доведе до никъде. Трябва да се кооперираме, протекционизмът не е правилният отговор, каза Меркел, като допълни, че основната цел е натрупването на икономическа мощ. Като част от това Меркел посочи дигитализацията на пазарите в ЕС, защото САЩ и Китай също напредват бързо в тази насока.\n\nДва дни преди американският президент Доналд Тръмп да вземе думата на Световния икономически форум (СИФ) в Давос, за да защити протекционистичната си политика, Китай потвърди подкрепата си за глобализацията и обеща да отвори още пазарите си, предаде ДПА.\n\nПекин се готви да въведе тази година няколко мерки, целящи отваряне на пазарите си, заяви днес Лю Хъ, влиятелният икономически съветник на китайския президент Си Цзинпин\n\nКитай отдавна е критикуван, че използва глобализацията в своя полза, докато поддържа строг контрол върху пазарите си. Комунистическото ръководство на страната обеща да премахне някои ограничения, но според чуждестранните правителства и бизнес асоциации напредъкът е прекалено бавен.\n\nЛю Хъ също така обеща Китай да засили защитата на интелектуалната собственост, което е още една болна тема за международната общност. Администрацията на Тръмп например започна разследване за предполагаема китайска кражба на интелектуална собственост.\n\nКитай обещава да намали митата върху вносни стоки като автомобили, каза Лю Хъ, докато САЩ обявиха тази седмица, че въведат значителни мита върху вносните перални машини и слънчеви панели.\n                    ", "date": "2018.01.24", "title": "Меркел в Давос: Разделението не може да е водещо"}
{"url": "http://www.monitor.bg/a/view/16404-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BE%D0%B1%D0%B5%D1%89%D0%B0-%D0%B4%D0%B0-%D0%BD%D0%B5-%D0%B4%D0%B5%D0%BF%D0%BE%D1%80%D1%82%D0%B8%D1%80%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8/", "text": "\n                    Министърът по въпросите на Брекзит на Великобритания Дейвид Дейвис заяви, че европейските граждани, живеещи в Обединеното кралство, нямат причини да се притесняват от излизането на страната от Европейския съюз, обещавайки, че те няма да бъдат депортирани. Говорейки пред парламентарна комисия обаче, Дейвис заяви, че може да възникнат спорове относно избирателните права на хора с двойно гражданство – нещо, което британските министри трябва да разрешат чрез двустранни преговори.\n                    ", "date": "2018.01.24", "title": "Британски министър обеща да не депортира европейци"}
{"url": "http://www.monitor.bg/a/view/26237-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BD%D0%B5-%D0%B3%D1%83%D0%B1%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Бившият лидер на Каталуния Карлес Пучдемон не изключи възможността да се върне в Испания, за да присъства на гласуването в каталунския парламент на неговата номинация за регионален лидер, предаде Ройтерс. По-рано тази седмица той бе номиниран от председателя на каталунския парламент Роже Торен. В сряда Пучдемон се срещна в Брюксел с Торен и група каталунски депутати. \"Има много възможности\", каза Пучдемон пред репортери, имайки предвид начините, по които той би могъл да гласува или да положи клетва като премиер на Каталуния. \"Най-идеалното би било да го направя лично. Това, което ние всички искаме. Но не изключваме нищо\", каза той.\n                    ", "date": "2018.01.24", "title": "Пучдемон не губи надежда да управлява в Каталуния"}
{"url": "http://www.monitor.bg/a/view/15873-%D0%94%D0%BE-15-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B3%D1%80%D0%BE%D0%B7%D1%8F%D1%82-%D0%94%D0%B6%D0%BE%D0%BD%D0%BA%D0%B0%D1%82%D0%B0-%D0%B8-%D0%A1%D0%B2%D0%B5%D1%89%D0%B8%D1%87%D0%BA%D0%B0%D1%82%D0%B0/", "text": "Оставиха ги за постоянно в ареста\n                    До 15 години затвор грозят Кирил Микев, известен с прякора Свещичката /35г./ и Красимир Йорданов – Джонката /40 г./ за взривения банкомат в Сапарева баня. Това стана ясно завчера вечерта, когато на двамата мъже се гледа постоянна мярка за неотклонение „задържане под стража“ в Дупнишки районен съд. След повече от 3-часово заседание магистратите решиха двамата обирджии да останат в ареста. В мотивите на съдебното решение се посочва, че има опасност двамата мъже да се укрият или извършат друго престъпление. „До този момент двамата обвиняеми се издирваха и поради тази причина е най-добре те да останат в ареста до приключването на съдебното производство. Иначе решението ни подлежи на обжалване пред Окръжен съд – Кюстендил, като делото е насрочено за 29 януари“, коментираха още от Районния съд в Дупница.По време на съдебния процес в зала пристигнаха съпругата и детето на Микев, които обаче не успяха да умилят дежурния съдия за по-лека мярка.40-годишният Красимир Йорданов-Джонката и 35-годишнията Кирил Микев-Свещичката (35г.), заедно с 41-годишният Тодор Богданов, бяха обявени за издирване миналата година за обир на 9000 лв. от банкомат в центъра на Сапарева баня.Джонката и Свещичката бяха задържани след гонка в пернишкия квартал „Църква“ на 22 януари. Първият задържан за взривяването на банкомат в Сапарева баня на 9 ноември, беше Господин Динев. Той също е с наложена постоянна мярка за неотклонение „задържане под стража“. Все още продължава издирването на Тодор Богданов.\n                    ", "date": "2018.01.24", "title": "До 15 години затвор грозят Джонката и Свещичката  "}
{"url": "http://www.monitor.bg/a/view/60394-%D0%9E%D1%81%D1%8A%D0%B4%D0%B8%D1%85%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D1%80%D0%B5%D0%B9%D1%81-%D0%BD%D0%B0%D0%B1%D0%B8%D0%BB-%D0%BA%D0%BE%D0%BD%D0%B4%D1%83%D0%BA%D1%82%D0%BE%D1%80/", "text": "\n                    Шофьор на автобус от пловдивския градски транспорт бе признат за виновен от районния съд в града, че е набил 22-годишен кондуктор от съседен рейс. След побоя жертвата Ивомир Котрумов напуснал работа, тъй като се страхувал от нови срещи с колегата си. Младият мъж бил освидетелстван, че е получил: контузии на главата, на корема, на гръдния кош, сътресение на мозъка и кръвонасядане по гърдите. Ивомир подал жалба в прокуратурата, но оттам преценили, че става дума за лични взаимоотношения и отказали да образуват досъдебно производство. Затова той завел гражданско дело срещу шофьора Стою Костадинов. В решението си от 18 януари съдия Николай Ингилизов признава за виновен подсъдимия, че на 2 февруари 2017г. е причинил на Ивомир лека телесна повреда – сътресение на мозъка, като го освобождава от наказателна отговорност и му налага глоба в размер на 1000 лева. Със същата присъда съдия Ингилизов уважава частично гражданския иск на Ивомир и осъжда шофьора да му плати 1000 лева, както и да заплати на частния тъжител и граждански ищец 500 лева разноски по делото.\n\nКавгата между шофьор и кондуктор станала на последна спирка на рейсовете им. Малко преди това Ивомир слязъл от рейса си да купи по едно кафе за себе си и за шофьора на предишна спирка. Като се качвал обратно в автобуса, рейсът на Стою минал на сантиметри от тялото на 22-годишния младеж и за малко не го блъснал. На последната спирка Ивомир отишъл да попита Стою „така ли се кара, че за малко да не ме блъсне”, но вместо отговори, получил удари, се твърди в жалбата на младия мъж, с която редакцията на Агенция Монитор разполага. Според Ивомир боят бил придружен с душене и удари по цялото му тяло.\n\nПрисъдата не е окончателна и подлежи на обжалване и протест в 15-дневен срок пред пловдивския Окръжен съд, уточни адвокатът на Ивомир – Трайко Иванов от Пловдив. \n                    ", "date": "2018.01.24", "title": "Осъдиха шофьор на рейс, набил кондуктор"}
{"url": "http://www.monitor.bg/a/view/47581-%D0%A3%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%81%D1%8A%D0%B4%D1%8A%D1%80%D0%B6%D0%B0%D1%82%D0%B5%D0%BB%D0%BA%D0%B0-%D0%BD%D0%B0-%D0%B2%D0%B5%D1%80%D1%82%D0%B5%D0%BF-%D1%81-%D0%B5%D1%80%D0%BE%D1%82%D0%B8%D1%87%D0%BD%D0%B8-%D0%BC%D0%B0%D1%81%D0%B0%D0%B6%D0%B8/", "text": "\n                    56-годишна „маман“ беше осъдена условно на една година затвор, след споразумение в Районен съд – Варна. Тя бе обвинена в трафик на хора и използване на пострадали от трафик жени за развратни действия. Съдът прие признаването на вината за смекчаващо вината й обстоятелство. Като едноличен търговец тя от дълги години стопанисвала масажно студио, разположено в апартамент в централната част на Варна. За набирането на масажистки и за предлаганите услуги „маман“ пускала периодично обяви във вестник, като сочела за връзка два телефонни номера мобилен и стационарен, използвани от нея. Жената уговаряла с клиентите времетраенето и предпочитания начин на предлагания еротичен масаж, като с обещания за материлни облаги мотивирала наетите от нея масажистки да извършват в оскъдно облекло развратни и блудствени действия при обслужването им. При посещение на нов клиент в салона, хазяйката на вертепа събирала в едно от помещенията всички наети „еротични масажистки“, за да може лично да си избере коя да го обслужи. 56-годишната собственичка на студиото сключвала с масажистките граждански договори, като 70% от заработката им прибирала за себе си. Така за периода от юли 2015 г. до август 2016 година, 56-годишната съдържателка набрала и използвала в специализирано еротично студио във Варна, в условия на продължавано престъпление, три жени за развратни и блудствени действия. Тя е избирала всяка от жените, на възраст между 34 и 49 години, независимо от съгласието им даправят еротичен масаж. И трите жени, използвани за развратни действия в престъпната дейност на подсъдимата, са пострадали от трафик на хора.\n                    ", "date": "2018.01.24", "title": "Условна присъда за съдържателка на вертеп с еротични масажи "}
{"url": "http://www.monitor.bg/a/view/42505-%D0%9F%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-14%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%94%D0%B5%D0%BD%D0%B8%D1%81-%D1%83%D0%B1%D0%B8%D0%BB-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    14-годишният Денис Живков остава за постоянно в ареста, заради бруталното убийство на 53-годишения бездомник Красимир Куртев. Според Варненския окръжен съд, ако остане при родителите си под домашен арест, както поиска защитата му, има висока степен на обществена опасност и вероятност да се опита да се отклони от правосъдие. Решението на съда е и заради изключителната жестокост на извършеното от него престъпление, в съучастие с друг 13-годишен циганин. По данни на Детска педагогическа стая, цитирани от прокуратурата, Денис и друг път е нападал с намерение да бие безпричинно и други възрастни хора. След убийството във „Владиславово“ обаче, момчето не съжалявало за стореното, казаха от Прокуратурата. Припомнено бе, че окървавеното тяло на убития бездомник е намерено от случаен минувач на 21 януари, т.г. до блок 20, в района на пазара във „Владиславово“, където жертвата обитавала изоставена барака. Всички, които познавали убития скитник казват, че не бил конфликтен. Според направената аутопсия, смъртта му настъпила, заради тежка съчетана черепно-мозъчна травма и счупени ребра, причинили вътрешни разкъсвания. Изнесените данни от разследването на случая сочат, на 16 януари убитият се скарал с момчетата в пункт за предаване на вторични суровини. Ден по-късно те му нанесли побой, като това се повторило фатално за жертвата и вечерта на 20 януари. Обвинението срещу Денис е за извършване на убийството на бездомника по хулигански подбуди и по особено мъчителен начин, с особена жестокост. Текстът на обвинението е по член 116, ал. 1, т. 6, предложение 2 и 3, и т. 11, предл. 1, във връзка с член 20, ал. 2, във връзка с член 63, ал. 1 от НК. Според държавния обвинител, Денис е извършил убийството с голи ръце, с юмруци и ритници, с изключителна агресивност, бруталност, жестокост и цинизъм, които са потресаващи за неговата възраст. „Въпреки, че има данни да му е оказван контрол от неговите родители, той очевидно не е бил достатъчен. Денис е слаб ученик, със занижена самодисциплина. Заради това, че сме изправени пред изключителни обстоятелства, настоявам за най-тежката мярка „Задържане под стража“, категоричен беше в съдебна зала представителят на обвинението. Според защитата на 14-годишният убиец, той признал вече съучастието си в тежкото престъпление и съдействал за разкриването на убийството. Момчето нямало регистрация в детска педагогическа стая, не е попадало досега и в полезрението на органите на реда. Освен това, е признало вината си и има родители, които да се грижат за него. Адвокатът коментира и информацията, че Денис нередовно посещава учебни занятия и има стотици неизвинени отсъствия, като подчерта, че не можело да се съди, че един ученик е опасен по лошия му успех и отсъствие от училище. „Денис е млад и не мисля, че трябва да се задържа под стража и затова настоявам за „домашен арест“, пледира защитникът. Според закона обаче, няма предвидена такава мярка за непълнолетни престъпници. „Искам да видя майка си и баща си“, пък бяха единствените думи в съдебна зала на 14-годишния убиец, който направи впечатление с модерната си прическа и облекло, рязко контрастиращи с извършеното от него жестоко престъпление.\n                    ", "date": "2018.01.24", "title": "Постоянен арест за 14-годишният Денис, убил бездомника във Варна "}
{"url": "http://www.monitor.bg/a/view/10951-6-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B0%D0%BD%D0%B4%D0%B8%D1%82-%D0%BD%D0%B0%D0%BF%D0%B0%D0%B4%D0%BD%D0%B0%D0%BB-%D0%B6%D0%B5%D0%BD%D0%B0-%D1%81-%D0%BD%D0%BE%D0%B6/", "text": "\n                    Шест години затвор при строг режим ще изтърпи опасен рецидивист, нападнал с нож жена и направил опит да я изнасили. Случката се разиграла на 1 юни 2017 г. във Велико Търново. Късно вечерта Георги Д. излязал от дома си и отишъл да краде кабели. На връщане докато вървял по улицата той видял прибираща се към къщи сама жена и в главата му назряла идеята да я изнасили. Той бързо се приближил до нея, хванал я за косата, съборил я на земята и и нанесъл няколко удара с тъп предмет, като се опитал да я завлече на някое тъмно и безлюдно място. тъй като жената продължавала да оказва съпротива, престъпникът и нанесъл 7 прободни рани в областта на шията с ножа си, като и причинил средна телесна повреда. Опитът за насилие останал недовършен, тъй като на улицата се появила кола, нападателят се изплашил и избягал. Жената е откарана в болница, къдет за щастие оживява. А извършителят на престъплението е заловен.\n\nГеорги Д. е криминално проявен и е многократно осъждан. След като е арестуван, той прави самопризнания и иска делото да се гледа по съкратеното съдебно следствие. За извършеното деяние на Георги е наложено наказание от 9 години лишаване от свобода. Което съгласно закона е редуцирано с една трета. Така на практика присъдата му става 6 години ефектимен затвор. Тя може да бъде обжалвана пред окръжния съд в старата столица.\n                    ", "date": "2018.01.24", "title": "6 г. затвор за бандит,  нападнал жена с нож"}
{"url": "http://www.monitor.bg/a/view/82361-%D0%9E%D1%81%D1%8A%D0%B4%D0%B5%D0%BD-%D0%B4%D0%BE-%D0%B6%D0%B8%D0%B2%D0%BE%D1%82-%D0%BE%D1%82-%D0%9A%D0%B8%D0%BB%D1%8A%D1%80%D0%B8%D1%82%D0%B5-%D1%82%D1%8A%D1%80%D1%81%D0%B8-70-000-%D0%B5%D0%B2%D1%80%D0%BE-%D0%B7%D0%B0-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5/", "text": "Други две заплахи за убийство тегнат над бивш шеф в ГДБОП\n                    Един от тримата осъдени на доживотен затвор без право на замяна по делото „Килърите“ търси 70 000 евро за отмъщение спрямо хора, свързани с делото, съобщи зам.-главният прокурор Ася Петрова. По време на процеса Петрова бе окръжен прокурор на Шумен и основен обвинител срещу уличените участници в организирана престъпна група за изпълнение на мокри поръчки.\nПетрова каза, че знае името на човека, който търси парите, но няма да го съобщи. На 1 декември м.г. ВКС потвърди доживотните присъди на Петър Стоянов-Сумиста, Васил Костов-Кеца и Георги Вълев. Те бяха признати за виновни за убийствата на великотърновският адвокат Петър Лупов на 25 март 2009 г. и на шуменския бизнесмен Румен Рачев на 3 юли 2009 г. Сумиста и Вълев бяха обвинени като подбудители на убийствата, а Кеца и като помагач. Преките извършители на убийствата изчезнаха безследно, по-късно труповете им бяха открити овързани с бодлива тел над софийското с. Железница.\n„Това, което зная и то ми е споделено от едно лице, чиито имена ще запазя в тайна от съображение за сигурност, че един от осъдените до живот е търсил 70 000 евро от познат, близък. Според моя източник тази сума се търси именно с цел отмъщение спрямо лица, свързани с делото „Килърите“, каза Петрова. Информацията, която е получила, е отпреди месец. Петрова отказа да обяви дали става въпрос за заплаха за нея, за бившия шеф на отдела за противодействие на терора в ГДБОП Валентин Цоновски или за един от основните свидетели по делото. „Смятам, че по този сигнал службите работят. Логично е да очакваме, че осъдените с доживотни присъди търсят отмъщение. До тук мога да коментирам“, допълни Петрова. На въпрос дали се страхува за живота си, тя отговори отрицателно.\nПетрова каза още, че има и два сигнала отпреди няколко години за опасност за живота на Цоновски - заплахи за живота  му, включително поръчано убийство. По тях също работят службите.\n„Шест съдебни състава се произнесоха по вината на подсъдимите по делото „Килърите“, произнесоха осъдителни присъди, признаха ги за виновни и по отношение на трима от тях  съдът наложи най-тежкото наказание – доживотен затвор без право на замяна. Считам, че това е най-точната и меродавна оценка за работата на прокуратурата и на МВР по това дело, оценката на съда. Шест съдебни състава признаха подсъдимите за виновни по една преобладаваща част от повдигнатите обвинения, в това число по най-тежките обвинения – за организирана престъпна група за изпълнение на мокри поръчки. По отношение на свидетелите и достоверността на техните показания се произнесоха всички съдебни инстанции. В материалите по делото се съдържат и много други доказателства, включително веществени доказателства, биологични материали, иззети при огледи на местопрестъпленията, има очевидци на двете убийства, които разпознават извършителите“, коментира Петрова.\n                    ", "date": "2018.01.24", "title": "Осъден до живот от „Килърите“ търси 70 000 евро за отмъщение"}
{"url": "http://www.monitor.bg/a/view/76548-%D0%9A%D1%80%D0%B0%D0%B4%D0%B5%D1%86-%D0%BD%D0%B0-%D0%91%D0%9C%D0%92-%D0%B7%D0%B0%D0%B3%D0%B8%D0%BD%D0%B0-%D0%B4%D0%BE%D0%BA%D0%B0%D1%82%D0%BE-%D0%B1%D1%8F%D0%B3%D0%B0-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                     \n\n \n\n39-годишен жител на Нова Загора загина при опит да избяга от полицейска проверка , инцидентът е станал малко след полунощ в сряда на улица „Цар Освободител“ в малкото градче .\n\nВодач на лек автомобил „БМВ 330 СІ“ с английски регистрационни номера не спрял на подаден му светлинен и звуков сигнал от патрулната кола и като направил обратен завой с мръсна газ пробвал да се отдалечи. В момента в който увеличил скоростта водачът изгубил контрол над волана и автомобилът се врязал последователно в стоманобетонен стълб, бетонна ограда, тухлен зид и дърво. На път за болницата е починал 39-годишният шофьор Стоил Йосифов, без опасност за живота са неговите спътници- две момчета на по 18 и 15 години.\n\nКолата е била открадната преди няколко денонощия, никой от тримата пътували в нея не е притежавал свидетелство за правоуправление. Йосифов и младежите са от населения предимно от роми новозагорски квартал „Шести“, по предварителна информация загиналият е криминално проявен.Образувано е досъдебно производство, тепърва ще се изяснява дали водачът е бил под въздействие на алкохол и дрога.\n\n \n\n \n                    ", "date": "2018.01.24", "title": "Крадец на БМВ загина докато бяга от полицаи     "}
{"url": "http://www.monitor.bg/a/view/70931-%D0%91%D0%B8%D0%B7%D0%BD%D0%B5%D1%81%D1%8A%D1%82-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0/", "text": "\n                    Асоциацията на организациите на българските работодатели (АОБР), в която членуват четирите работодателски организации – КРИБ, АИКБ, БСК и БТПП, е отхвърлила покана за среща в Министерството на енергетиката (МЕ), насрочена за днес. На нея е трябвало за пореден път да бъде обсъден проблемът на бизнеса с вдигането на цената на електроенергията на свободния пазар.\n\nБизнесът обяснява в писмото си, че причините за отказа са изцяло принципни и не съдържат в себе си лично отношение – нито към Министерството на енергетиката, нито към политическото й ръководство. Според организациите тези проблеми вече могат да се решат само на най-високо ниво в йерархията на изпълнителната власт, във взаимодействие с Комисията по енергетика в Народното събрание и ръководствата на парламентарните групи.\n\nПоканата от страна на министерството е била отправена, освен към АОБР, и към дружествата от групата на БЕХ - НЕК, АЕЦ „Козлодуй“, ТЕЦ „Марица Изток 2“, както и към АСЕП, АТЕБ, КЕВР, КНСБ и КТ „Подкрепа“. Предвижда се срещата да бъде водена от министъра на енергетиката Теменужка Петкова.\n\nРаботодателските организации обаче вече не виждат смисъл от подобна среща, тъй като вече са били проведени няколко такива, без да има някакъв реален смисъл. В писмото си за отказ от участие в срещата АОБР изтъква, че срещи в подобен формат са провеждани вече два пъти, но не са довели до никаква промяна в ситуацията около българската енергетика и особено около неприемливите отклонения на „либерализирания“ пазар на електроенергия.\n\nКакто „Монитор“ вече писа, работодателите готвят протест в началото на февруари срещу високата цената на електроенергията на свободния пазар\n                    ", "date": "2018.01.24", "title": "Бизнесът отказа да разговаря с министъра за цената на тока"}
{"url": "http://www.monitor.bg/a/view/36263-%D0%A4%D0%B0%D0%BB%D0%B8%D1%80%D0%B0%D1%82-%D1%84%D0%B8%D1%80%D0%BC%D0%B8-%D0%B7%D0%B0-%D0%B7%D0%B0%D0%B1%D0%B0%D0%B2%D0%B5%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8/", "text": "\n                    Задават се фалити на няколко врачански фирми, заради забавени заплати. Това съобщи шефът на инспекцията по труда Румен Младенов. Некоректните към работниците работодатели са предимно от текстилния бранш. А именно трудовата инспекция ще ги подаде на Окръжния съд с препоръка тези предприятия да бъдат обявени в несъстоятелност.\n\nТази стъпка стана възможна след промени в законодателството, според които при забавяне на трудовите възнаграждения повече от три месеца, инспекторите по труда могат да поискат фалита на дружествата. А до три месеца от стартиране на процедурата по несъстоятелност, работниците трябва да подадат заявление до фонда за обезщетения, за да им се изплатят парите, поясни Румен Младенов.\nС фалита могат да се разминат единствено фирмите, които успеят да изплатят всички дължими възнаграждения на служителите си за последните три години, каза още той. Благодарение на действията на инспекцията по труда, работодатели от региона през миналата година са изплатили забавени заплати в размер на 1 620 000 лева, съобщи шефът на ведомството във Враца.\n                    ", "date": "2018.01.24", "title": "Фалират фирми за забавени заплати"}
{"url": "http://www.monitor.bg/a/view/2268-%D0%95%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B2%D0%B4%D0%B8%D0%B3%D0%B0-%D1%82%D1%80%D0%BE%D0%B9%D0%BD%D0%BE-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BA%D0%B0%D1%84%D0%B5%D1%82%D0%BE/", "text": "Работодатели и синдикати искат страната ни в ERM II до края на европредседателството\n                    Влизането ни в еврозоната и приемането на еврото ще вдигне цената на кафето почти тройно. Това означава, че ако в момента даваме по 60-70 стотинки за чашка топла напитка, то в бъдеще ще се бъркаме с по 1 евро. Това стана ясно от думите на лидера на КНСБ и член на Икономическия и социален съвет (ИСС) Пламен Димитров по време на пресконференция, на която членовете на съвета изразиха единодушната си подкрепа за по-бързото присъединяване на страната ни към чакалнята (ERM II), а след това и въвеждането на единната валута. Покачването ще важи за всички бързооборотни стоки, чиито цени ще бъдат закръгляни нагоре. В тази група попадат храни като плодове и зеленчуци, млечни продукти, захарни изделия, козметика и други видове.„Вярно е, че всички ниски и най-ниски цени се закръгляват нагоре и това е факт във всички държави-членки в момента, в който приемат еврото, а не докато са в чакалнята. Това обаче по никакъв начинкойто да стига до нива, които са непознати или притеснителни“, бе категоричен Димитров. Според него средната инфлация е от 0,3 до 1,4% на държавите, които са се присъединили последно към еврозоната.\nДимитров заяви още, че влизането в чакалнята и еврозоната няма да бъде пречка за продължаващото ускорено развитие и увеличение на заплатите и на доходите от труд в България. Сред положителните фактори Димитров посочи нивото на движение на доходите, като изтъкна, че ръстът на минималната заплата при балтийските държави, с които България е съпоставимa в процеса, е бил с 50 евро на година, след като са приели еврото.Димитър Бранков, член на ИСС и зам.-председател на БСК, открои сред ползите от еврозоната дългосрочните ефекти върху икономиката и социалната среда, а освен това ще имаи върху производителността и конкурентоспособността, ще има и постигане на евентуален обрат в неблагоприятните демографски тенденции.Според него България сега е най-готова за присъединителния процес поради 20-годишното си пребиваване във валутния борд. Ние надплащаме сметката си за присъединяване към еврозоната повече от десет години и продължаваме да я плащаме, допълни той.Бранков акцентира на това, че влизането на България в eврозоната ще намали общия системен риск за страната, банките, кредитната система. Достъпът до кредитиране на държавата, бизнеса и хората ще е по-облекчен от сегашните нива. Ще има ии друго ниво на надзора на българските банки - не само по линия на БНБ, но и от ЕЦБ.Освен това според Бранков България може да стане ефективен мост между Близкия изток, Европа, страните от Балканите и превръщането ни в модел, който държавите от Западните Балкани, които искат да влязат в ЕС, да следват. Сред предизвикателствата в присъединителния процес Бранков посочи осигуряване на външнополитическата подкрепа и постигането на по-голяма информираност сред хората и бизнеса.Участниците в дискусията смятат, четака че в рамките на 6-месечното българско председателство на Съвета на ЕС страната ни да се е присъединила към чакалнята. Според експертите обаче престоят ни в чакалнята може да не продължи 2 години, а повече.Междувременно министърът на финансите Владислав Горанов застана начело на Съвета на ЕС по икономически и финансови въпроси (ЕКОФИН) за първите шест месеца на 2018 г.\nТой води срещата във вторник (23 януари) в Брюксел, на която се обсъждат икономическият и паричният съюз, както и необслужваните заеми в банковия сектор.\n\n\n                    ", "date": "2018.01.24", "title": "Еврозоната вдига  тройно цената на кафето"}
{"url": "http://www.monitor.bg/a/view/16358-%D0%A1%D0%B5%D0%B4%D0%B5%D0%BC-%D0%BC%D0%B5%D1%81%D0%B5%D1%86-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D0%BD%D0%B5-%D0%BD%D0%B0-%D0%92%D0%B8%D0%9A-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0/", "text": "\n                    Срокът за изработване на стратегията за финансиране на ВиК отрасъла се увеличава със седем месеца. Това решиха депутатите в пленарна зала с ратифицирането на промените на Споразумението за Стратегията за услугите в отрасъл ВиК между регионалното министерство и Международната банка за възстановяване и развитие.\n\nУдължаването на срока за разработването на стратегията от 12 на 19 месеца цели осигуряването на необходимия времеви ресурс за определяне на размера, източниците и начините за финансиране на ВиК отрасъла, което изисква провеждане на обсъждания между голям брой заинтересовани страни, пише в доклада на Комисията по регионална политика, благоустройство и местно самоуправление.\n\nПодписаното изменение на споразумението беше одобрено от правителството в края на октомври. Тогава беше посочено, че в първоначално предвидения срок е невъзможно да бъде изпълнен доклада за преоценка на публичните активи ВиК активи. В споразумението е договорено и намаляване на възнаграждението за консултантски услуги със 100 хил. лв.  \n                    ", "date": "2018.01.24", "title": "Седем месец повече за разработване на ВиК стратегията"}
{"url": "http://www.monitor.bg/a/view/34151-%D0%9F%D0%BB%D0%B0%D1%89%D0%B0%D0%BC%D0%B5-%D0%BE%D1%89%D0%B5-%D1%81%D0%B5%D0%B4%D0%BC%D0%B8%D1%86%D0%B0-%D0%B4%D0%B0%D0%BD%D1%8A%D1%86%D0%B8-%D1%81-5-%D0%BE%D1%82%D1%81%D1%82%D1%8A%D0%BF%D0%BA%D0%B0/", "text": "\n                    Остава само седмица до крайния срок, в който данъкоплатците могат да ползват 5% отстъпка за данъка върху доходите си през 2017 г.\n\nАко подадат декларациите си по електронен път до 31 януари 2018 г., физическите лица могат да ползват 5% отстъпка върху данъка за довнасяне по годишната си данъчна декларация, но не повече от 500 лв.\n\nДопълнително условие за ползване на отстъпката е гражданите да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне до 31 януари 2018 г.\n\nНай-бързо и лесно по интернет декларация се подава с персонален идентификационен код (ПИК), уточняват от НАП.\nАко пък не искате да ползвате отстъпка, то нормалният срок за подаването на декларациите за облагане на доходите e 30 април 2018 г.\n\nНа 2 април изтича тази година срокът за подаване на фирмените декларации (31 март е в събота). Всички декларации по Закона за корпоративното подоходно облагане, за които задължението за подаване възниква след 31.12.2017 г., се подават единствено по електронен път (чрез интернет с електронен подпис).\n\nОт тази година отпада отстъпката за подаване по електронен път на годишната декларация за облагане с корпоративен данък.\n                    ", "date": "2018.01.24", "title": "Плащаме още седмица  данъци с  5% отстъпка"}
{"url": "http://www.monitor.bg/a/view/8713-%D0%A1%D0%BF%D0%B5%D1%81%D1%82%D0%B8%D1%85%D0%BC%D0%B5-245-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Българите са спестили 2,45 млрд. лв. за една година. Това показват изчисления на „Монитор“ на база данни на Българската народна банка (БНБ) за декември 2017 г. Оказва се, че в последния месец на миналата година сънародниците ни са кътали в банките главоломната сума от 47,827 млрд. лв., а дванадесет месеца по-рано депозитите им са били в размер на 45,377 млрд. лв.\n\nНай-спестовният месец за хората пък е бил празничния декември. Само тогава на влог в трезорите сме вкарали цели 1,095 млрд. лв., което е рекордна сума спрямо всички останали месеци през годината. Най-слабите периоди се оказва, че са били януари и май, когато съответно в сметките си българите са сложили 26 млн. лева и 32 млн. лв.\n\nСпоред данните депозитите на фирмите също набъбват. През ноември търговците са имали заделени 21,631 млрд. лв., а само месец по-късно сумата скача на 22,038 млрд. лв., т.е. с 407 млн. лв.\n\nЗа разлика от домакинствата и фирмите, депозитите на финансовите предприятия, в които попадат пенсионни фондове, инвестиционни посредници и застрахователни компании, продължават да намаляват. От ноември до декември сумата се смъква с 65 млн. лв. Така към края на 2017 г. те са 2,518 млрд. лв, а само месец по-рано са възлизали на 2,583 млрд. лв.\n\nОбщо в банковата система депозитите са на стойност 72,383 млрд. лв., или 72,6 от БВП.\n\nСтатистиката на Централната банка показва още, че в края на миналия месец заемите на домакинствата са възлизали на 19,626 млрд. лв., което е 19,7% от БВП. През ноември сумата е била 19,787 млрд. лв. и на месечна база се наблюдава спад от 161 млн. лв. В сравнение с декември на 2016 г. кредитите са се увеличили с 1,115 млрд. лв.\n\nПрез декември парите изтеглени за покупка на собствено жилище са били 9,414 млрд. лв., а през ноември – 9,410 млрд. лв. Въпреки че през декември традиционно купуваме повече подаръци, за да зарадваме близки и роднини, се оказва, че потребителското кредитиране се свива. На месечна база парите за пазаруване, ремонти и почивки са се намалили с 97 млн. лв.\n\nЗа една година заемите на фирмите са се увеличили с 506 млн. лв. През 2016 г. те са дължали 30,577 млрд. лв., а през декември 2017 г. сумата вече е била 31,083 млрд. лв.\n\nОбщо раздадените заеми към края на миналия месец са на стойност 52,942 млрд. лв.\n                    ", "date": "2018.01.24", "title": "Спестихме 2,45 млрд. лева за година"}
{"url": "http://www.monitor.bg/a/view/87420-%D0%92%D1%8A%D0%B7%D0%BB%D0%B0%D0%B3%D0%B0%D1%82-%D0%BD%D0%B0-%D0%9A%D0%95%D0%92%D0%A0-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B8-%D0%B3%D0%BB%D0%BE%D0%B1%D1%8F%D0%B2%D0%B0-%D0%B7%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D0%B8/", "text": "Санкциите за физически лица са 15 хил. лв., за фирмите – 150 хил. лв.\n                    Комисията за енергийно и водно регулиране (КЕВР) ще извършва проверки на пазара на едро на електроенергия и ще глобява, ако установи нарушения. Това е записано в проекта за промяна в Закона за енергетиката, публикуван за обществено обсъждане, с който в законодателството ни се вкарват европравилата за търговия на едро на електроенергия.\n\n \n\n\n\n\n\n \n\nще имат право да изискват записи на телефонни разговори, да искат от съда запор на имущество, както и да правят предложения за временно лишаване от правото за упражняване на професия.\n\nМинистърът на енергетиката или председателят на КЕВР назначават контролните органи, които да извършват проверките. С новите правила комисията на Иван Иванов освен проверки на пазара на едро ще може да съставя глоби, ако установи нарушения.\n\n \n\n\n\n\n\n \n\nна еврорегламента, в частта му за прозрачност на пазара на ток и газ, манипулации и пазарни злоупотреби. Когато се установи, че това се прави от юридическо лице или от едноличен търговец, имуществената санкция е от 20 000 до 150 000 лв. Същите са и глобите и за опити за манипулиране на пазара за търговия на едро с енергия. Трикратно нараства глобата при повторно нарушение т.е. за физически лица тя ще е 45 000 лв., а за фирми – 450 000 лв. За срок от шест месеца до една година регулаторът ще може да наложи и наказание лишаване от право за упражняване на определена дейност.\n\nВ допълнение с предложените текстове в законодателството се въвежда необходимата\n\n \n\n\n\n\n\n \n\nза зареждане на електрически превозни средства, която липсва към момента. Законът определя техните оператори при сделките с ток като крайни клиенти.\n\nЕврорегламентът ще влезе у нас в сила седем години след като беше приет в Съюза, защото до момента у нас нямаше енергийна борса. Съгласно европейския регламент всяка държава-членка гарантира, че нейните регулаторни органи разполагат с правомощия за разследване и прилагане на мерки, необходими за изпълнение на произтичащите функции. През последните няколко седмици бизнесът се оплаква от спекулативни оферти от страна на търговци. КЕВР обаче няма да има правомощия да провери двустранните договори в този случай, а това е в обхвата на Комисията за защита на конкуренцията (КЗК).\n                    ", "date": "2018.01.24", "title": "Възлагат на КЕВР да разследва  и глобява за манипулации"}
{"url": "http://www.monitor.bg/a/view/62939-%D0%9A%D0%97%D0%9A-%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F-%D0%BF%D0%B0%D0%B7%D0%B0%D1%80/", "text": "\n                    Комисия за защита на конкуренцията (КЗК) е започнала да събира и анализира информация за състоянието на електроенергийния пазар в страната. От регулатора съобщават, че повод за самосезирането са появилите се съобщения и изказвания на бизнеса през последните дни относно наличието на спекулативни цени на електроенергията на свободния пазар.\n\nАсоциацията на организациите на българските работодатели (АОБР) е сезирала Комисията с искане за образуване на производство за установяване на нарушение във връзка с цените, определени на пазарите за търговия на едро с електроенергия.\n\nСпоред асоциацията АЕЦ „Козлодуй“ ЕАД и ТЕЦ „Марица изток 2“ ЕАД, които доминират в производството на електроенергия за свободния пазар с дял от около 92% продават електроенергията за регулирания и свободен пазар на много различни цени.\n\nЗа първите девет месеца на 2017 г. двете централи реализират над 70% (или 9,94 ТВтч) от произведената от тях електроенергия през своите онлайн електронни платформи, а през Българска независима енергийна борса (БНЕБ) продават 4,16 ТВтч. При това, за същия период средната цена, постигната на собствените им платформи, е 64.10 лв./МВтч, докато средната им цена през БНЕБ е 78.48 лв./МВтч.\n\nв съобщението си КЗК пише, че обществената значимост на този сектор изисква широкоспектърно проучване на ситуацията на пазара на електроенергия, което да даде на детайлна представа за настоящите пазарни процеси и за нуждата от евентуални допълнителни мерки, които да допринесат за правилното и ефективно функциониране на конкурентната пазарна среда.\n                    ", "date": "2018.01.24", "title": "КЗК започна проверка на  електроенергийния пазар"}
{"url": "http://www.monitor.bg/a/view/71698-%D0%A6%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%B0%D1%81%D0%BE%D0%B2%D0%B8%D1%8F-%D0%B1%D0%B5%D0%BD%D0%B7%D0%B8%D0%BD-%D0%9095-%D1%81%D1%82%D0%B8%D0%B3%D0%BD%D0%B0-220-%D0%BB%D0%B5%D0%B2%D0%B0-%D0%B7%D0%B0-%D0%BB%D0%B8%D1%82%D1%8A%D1%80/", "text": "\n                    Цената на масовия бензин А-95 стигна 2,15 лева за литър в някои от големите търговски вериги. Това показа проверка в специализирания сайт „Фуело“. Увеличението спрямо края на декември миналата година е с около 6 стотинки за литър, като средната цена за страната на най-масовия бензин е 2,09 лева. Най-ниската цена за това гориво е 1,86 лева за литър.Прави впечатление обаче, че в ниския диапазон са отделни малки бензиностанции, намиращи се извън големия трафик. Докато в обратната посока най-скъп е бензинът в големите вериги бензиностанции, които правят и най-голям оборот. Само два от по-малките търговци на този пазар си позволяват в момента цени под 2 лева на литър, показват още данните. Докато в шестте вериги бензиностанции с най-голям оборот са над 2,13 лева за литър.Експерти прогнозират, че поскъпването на горивата ще продължи и през следващите десетина дни. Темпът няма да е голям, но със стотинка-две цените ще се вдигат. Известно понижение с една-две стотинки може да се очаква само при най-скъпите продукти, които сега струват над 2,40 лева за литър.\n                    ", "date": "2018.01.24", "title": "Цената на масовия бензин А-95  стигна 2,15 лева за литър"}
{"url": "http://www.monitor.bg/a/view/3836-%D0%A3%D0%BB%D0%B5%D1%81%D0%BD%D1%8F%D0%B2%D0%B0%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%BE%D0%B5%D0%BA%D1%82%D0%B8-%D1%81%D1%8A%D1%81-%D0%B7%D0%B0%D0%BA%D0%BE%D0%BD/", "text": "Предоставят по електронен път трудовите договори на персонала\n                    Мерки за ефективното привличане и насърчаване на изпълнението на съществуващи и бъдещи значими проекти с издаден сертификат по реда на Закона за насърчаване на инвестициите приеха депутатите на първо четене в пленарната зала вчера.\n\nПромените, внесени от Министерския съвет, привеждат закона в съответствие с промените на Общия регламент за групово освобождаване в сила от 10 юли 2017 г., които засягат схемите за регионална инвестиционна помощ и преместванията.\n\nКъм момента в България\n\n\n\nсе прилагат като многосекторна схема за регионална инвестиционна помощ и схема за помощ за обучение. Измененията в Общия регламент налагат приемането на промени в съществуващите две схеми. Предвиден е шестмесечен период на приспособяване, в който съществуващите схеми остават в сила.\n\nПравят се и технически промени с цел прецизиране на съществуващите изисквания на закона и отразяване на настъпили промени в други нормативни актове, към които законът препраща. Това ще улесни инвеститорите, кандидатстващи за издаване на сертификат и изпълняващи сертифицирани инвестиционни проекти.\n\nПарламентът прие и законови\n\n\n\nС промени в Закона за техническите изисквания към продуктите се дава възможност на икономическите оператори, при заявяване на административна услуга, да не предоставят съдебно удостоверение за актуално състояние, съответно актуално удостоверение за вписване в Търговския регистър, тъй като информацията е публично достъпна.\n\nПредвижда се и отпадане на изискването за предоставяне на трудови договори на персонала, тъй като те подлежат на задължителна регистрация по Кодекса на труда и могат да бъдат получени от административните органи по служебен път.\n\nОсвен това се урежда предоставянето на\n\n\n\nС изменения в Закона за измерванията се отменя режимът за одобряване на идентификационни знаци на лицата, които внасят бутилки. Предвижда се и отмяна на уведомителния режим за дейността на лицата, които произвеждат или внасят предварително опаковани продукти.\n\nБлизо дузина закони бяха променени с приемането на второ четене на Закона за посевния и посадъчния материал. С текстовете се цели намаляване на административната тежест чрез оптимизиране на някои административни услуги и отпадане на част от изискуемите документи. Отпада разрешителният режим за производство, заготовка и търговия на посевен и посадъчен материал. Производство на посевен и посадъчен материал ще могат да извършват лица, регистрирани като земеделски стопани и сключили договор с притежателя на сертификат, когато сортът е защитен.\n\n\n\nза лозовия посадъчен материал и забраната той да бъде търгуван след изтичането на срока на документа. В Закона за горите се отменя предварителното съгласуване със съответната регионална дирекция по горите на скиците или скиците-проект на имота при учредяване на право на ползване и при промяна на предназначението на поземлени имоти до 50 декара, които не са публична държавна собственост.\n\nВ Закона за опазване на земеделските земи се предвижда при изграждане или разширяване на обекти върху земеделски земи от първа до шеста категория, за които се определят най-малко две площадки или трасета, площадките да се определят не с предварителен проект на подробен устройствен план, а със скици или скици-проекти. Регламентира се и възможността заинтересувано лице да поиска потвърждаване на решението за промяна на предназначението на земеделска земя за неземеделски нужди.\n                    ", "date": "2018.01.24", "title": "Улесняват инвестиционните проекти със закон"}
{"url": "http://www.monitor.bg/a/view/11715-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%90%D0%B3%D0%B5%D0%BD%D1%86%D0%B8%D1%8F-%D0%B7%D0%B0-%D0%B7%D0%B0%D0%BA%D1%80%D0%B8%D0%BB%D0%B0-%D0%BD%D0%B0-%D0%B4%D0%B5%D1%82%D0%B5%D1%82%D0%BE/", "text": "\n                    Премиерът Бойко Борисов поиска шефката на Държавна агенция за закрила на детето (ДАЗД) Офелия Кънева да бъде освободена от поста. „Мотивът за предложената от премиера Борисов промяна в ръководството на ДАЗД е непредприемането на адекватни мерки срещу насилието в дома за деца и младежи с увреждания „Хризантема“ в Габрово“, обясниха от правителствената пресслужба.Предложението на Борисов предстои да бъде гласувано от Министерски съвет, който е принципал на ДАЗД. Временно постът на Кънева ще бъде зает от заместникът й - Валентин Димитров. Премиерът вече е разпоредил Главният инспекторат на Министерския съвет да извърши цялостна проверка на дейността на държавната агенция за закрила на детето. Целта на ревизията е да анализира как агенцията е наблюдавала и контролирала институциите, в които се отглеждат деца. \n\n\n                    ", "date": "2018.01.24", "title": "Премиерът маха шефката на Агенция за закрила на детето"}
{"url": "http://www.monitor.bg/a/view/57240-%D0%A0%D0%B0%D0%B4%D0%B5%D0%B2-%D0%9D%D1%8F%D0%BC%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5/", "text": "Държавният глава се похвали със затопляне на отношенията с Русия\n                    В отчета си за първата година от началото на мандата президента Румен Радев се похвали със служебния кабинет на Огнян Герджиков, изрядните избори и затоплянето на отношенията с Русия, а в същото време разкритикува НС като обяви, че парламентарната република атрофира и срещу властта заради парите за отбрана и борбата с корупцията.Радев обясни, че правителството на Герджиков се справило безупречно и провело предсрочните избори „изрядно“. Поставил началото на нормализирането на отношенията с Русия и поясни, че 2018-та ще е възможност да ги изведен от „ледената епоха“, в която ги заварил. Сред успехите му е и спряната концесия на летището, като се похвали и с общо вето на 5 закона. Като пример за добрата работа между институциите пък била линията Баку-София, която била резултат на общата им дейност с изпълнителната власт.Въпреки това той се оплака от бавните темпове на модернизация на армията, като обясни, че парламентарната комисия за изтребители дори блокирала работата по този процес, а МО продължило да налива пари в стара техника. Така според него нито имаме нова техника, нито пък може да използваме старата. Радев призна като неуспех, че не успял да убеди управляващите да ревизират плана за скок на разходите за отбрана на 2 % от БВП, като това щяло да стане чак през септември. Държавният глава за пореден път разкритикува антикорупционната политика, която води правителството., като обяви, че новият закон е слаб и крие рискове. Според него борбата с корупцията ще продължи да се води от гражданите и медиите.По думите му прокламираната стабилност звучи като тържествен марш. „Парламентарната република атрофира, а парламентът се превръща в нотариат, който официализира решенията на правителството“, убеден е Радев. Той припомни, че вече няколко десетилетия след началото на промените България трябва да отстоява основни демократични права като свободата на словото и подчерта, че в следващите месеци усилията му ще бъдат съсредоточени върху преодоляването на моралната криза в българското общество. В тази връзка ще стимулира дебат за свободата на словото и ще продължи да настоява за върховенството на закона, за прозрачното харчене на публични средства, за съдебната реформа и е-управлението. В сферата на външната политика пък ще работи за пълноценно интегриране на страната в европейските структури, като в началото на май организира среша на президентите на Естония, Австрия и Румъния, като акцент в нея ще е Дунавската стратегия.Радев декларира, че няма напрежение или война между институциите и работи добре с правителството, а само ценностни разминавания. Въпреки това не приема, че е научил от медиите за поканата към Ердоган за среща ЕС – Турция по време на брифинга на Ангела Меркел и Борйко Борисов. Това според него било обида към България. Той изтъкна, че трябва да поддържаме активен диалог с нашите големи съседи, каквато е Турция, но това трябва да стане на основата на ясни принципи. Радев обясни, че Турция явно се е намесила в изборния процес у нас и върху българското мюсюлманско вероизповедание  По думите му вече е отминало времето , когато президентът ще е безкритичен наблюдател или подгласник на властта.Президентът коментира и вота на недоверие за борбата с корупцията, като заяви, че такъв проблем има и вотът е част от усилията на обществото да се справи с него. Според него е нормално негови позиции да са близки с тези на някои политически сили, в това число и БСП.Относно проверката в НСО, Радев обясни, че шефът на службата не е подавал рапорт за освобождаване. Той обаче даде да се разбере, че след последните законови промени, президентът няма реален контрол над НСО. Той се осъществява от постоянната комисия в НС. „Началникът на НСО няма пряк началник“, каза той. В тази връзка Радев изтъкна, че последните години се отнемат правомощия от президентската институция и даде пример с антикорупционни закон. Преди президентът е имал квоти в КОНПИ и комисията за конфликт на интереси, а сега с новия орган тези квоти изчезват и балансът между институциите се изпарява. Няма разкол между президента и вицепрезидента по темата за Истанбулската конвенция, заяви Румен Радев, а същото декларира и вицепрезидентът Илияна Йотова. Не трябва да се бърза с ратифицирането й без дебат, категорични са и двамата по повод различните нюанси в коментарите им до момента.\"Не е времето сега на тази конвенция\", каза Радев и допълни - \"Тази конвенция не трябва да се използва като един параван за отклоняване на вниманието.  Да, тя е важна, но само тя без реално работещи закони няма да ни свърши работа. Надявам се на разум и на отговорна гражданска позиция в парламента“. „Аз вярвам, че тоя път депутатите ще изразят своята свободна воля, като българи, като граждани, като родители\", категоричен беше Радев и каза, че има по-важни проблеми като бедността и демографската криза. Вицепрезидентът Илияна Йотова пък акцентира върху срещите си в българите зад граница. „Срещнах една разделена България и един обезверен народ, в който чувството за справедливост остава за едните, но то от тях не се разбира, а тези, които имат най-голяма нужда, го нямат“, каза тя. Тя недоумява защо българските общности в чужбина бяха изключени от темата за българското европредседателство. Според нея българските граждани трябва да имат функция да контролират какви решения взема българското правителство заедно с европейските партньори. По думите й българските общности могат да бъдат чудесно лоби на страната. Похвали се, че близо 3400 са получили БГ паспорти, а от началото на прехода те са над 153 000 души. От 577 молби за помилване, такова са получили само 7 души. Според нея е изключително важно, че за първи път в този мандат е създаден електронен регистър, в който на сайта на президента могат да се видят тези случаи на помилване.\n\n\n                    ", "date": "2018.01.24", "title": "Радев: Няма война между институциите"}
{"url": "http://www.monitor.bg/a/view/8774-%D0%93%D1%80%D0%B0%D0%B6%D0%B4%D0%B0%D0%BD%D0%B8-%D1%81%D0%B5-%D0%BE%D0%BF%D0%BB%D0%B0%D0%BA%D0%B0%D1%85%D0%B0-%D0%BE%D1%82-%D0%BC%D0%B5%D0%B1%D0%B5%D0%BB%D0%BD%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%BE%D0%B1%D0%B3%D0%B0%D0%B7%D1%8F%D0%B2%D0%B0%D0%BB%D0%B0-%D0%B3%D0%B8/", "text": "\n                    Живущи в пазарджишкия квартал“Запад“ се оплакаха, че коминът на мебелната фабрика \"Колорадо\" ги обгазявал, като най-потърпевши са хората с апартаменти и къщи на ул.“Хеброс“. Това  алармираха  за медиите местни жители. От доста време всяка сутрин сме принудени да дишаме сажди и пушек с вещества от цялата Менделеева таблица, които бълва комина на мебелната фирма \"Колорадо\". Най-вероятно инсталациите работят и през цялата нощ, но заради тъмнината това не се вижда,разказа Ваня Кочева. Още миналата зима хората са подали сигнал до Регионалната инспекция по опазване на околната среда и водите в града. Служителите на екоинспекцията са направили проверка и са съставили акт на фирмата. Всяка сутрин коминът на фабриката започва да бълва вредните дими  сажди и миризмата наоколо е ужасна, разказват потърпевшите. Според запознати димът идвал от хвърляни в парната инсталация остатъци от дървените материали за мебелите. В тези пресовани от дървени частици плоскости имало лепило, което също попада в горивната камера и оттам във въздуха. От РИОСВ се ангажираха да разговарят със собственика на фабриката и да бъдат взети мерки срещу замърсяването на въздуха. Може да последва и друга санкция, заканиха се от екоинспекцията в Пазарджик.\n\n \n\n\n                    ", "date": "2018.01.24", "title": "Граждани се оплакаха от мебелна фабрика, обгазявала ги"}
{"url": "http://www.monitor.bg/a/view/68343-%D0%93%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B8-%D0%B2-%D0%A1%D0%BE%D1%84%D0%B8%D0%B9%D1%81%D0%BA%D0%B0-%D0%B8-%D0%91%D1%83%D1%80%D0%B3%D0%B0%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82/", "text": "\n                    От утре грипна епидемия е обявена на територията на Софийска област и на област Бургас, съобщиха от Министерството на здравеопазването. Съответно в двете области се прилагат всички противоепидемични мерки и учебните занятия се отменят до 29 януари – понеделник включително.\n\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\n\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.\n\n\n \n                    ", "date": "2018.01.24", "title": "Грипна епидемия и в Софийска и Бургаска област "}
{"url": "http://www.monitor.bg/a/view/87708-%D0%91%D0%A1%D0%9F-%D0%BF%D0%BE%D0%B8%D1%81%D0%BA%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "\n                    БСП поиска референдум за ратификацията на Истанбулската конвенция, заяви лидерът на социалистите Корнелия Нинова. Въпросът, който червените предлагат да фигурира в запитването е следният - „За\" или \"против\" сте ратификацията на Истанбулската конвенция? В тази връзка БСП поиска спиране на процедурата по разглеждането на Истанбулската конвенция в Народното събрание и ще внесат още утре подписи за провеждане на референдума. Социалистите имат необходимите подписи, като с други парламентарни групи не е разговаряно за подкрепа.\n\n\"Само народът е суверенът, който трябва да се произнесе по темата\", каза Нинова. По план тази седмица конвенцията трябва да мине през правна и вътрешна комисия, като целта е да влезе в зала другата седмица.\n\nНинова обясни, че към конвенцията не е приложен допълнителен доклад, както и доклад на МС, който да указва какви закони трябва да приемем. Тя обясни още, че тълкувателна декларация към конвенцията, която да изразява нашите резерви, не решава проблема, защото няма да има никаква юридическа стойност. Нинова обясни, че ако се ратифицира конвенцията, вече няма да може да се произнесе народът през референдум.\n\n\"Ние продължаваме с внасянето на закони, които изпълняват изискванията на Истанбулската конвенция, що се отнася до насилието над деца. Смятаме, че това е верният път, за да стане реалност борбата срещу това насилие. Ние сме твърдо против него и затова продължаваме да внасяме тези закони“, каза Нинова и припомни, че червените вече внесоха промени в НК.\n                    ", "date": "2018.01.24", "title": "БСП поиска референдум за Истанбулската конвенция"}
{"url": "http://www.monitor.bg/a/view/10500-%D0%A1%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%94%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80-%D0%BF%D0%BE%D1%82%D1%8A%D0%B2%D0%B0-%D0%B2-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    \n\nСпоред Галперин причина за тревогата са подпочвените води, които напоследък рязко се увеличават, вследствие на зачестилите земетресения: „ От по-стари джумалии научих, че отдолу някога е минавала подземна река. След последните гръцки земетресение, а знаем, че и района на Благоевград е сеизмична зона има нови размествания на земните пластове, оттам и на самата конструкция на театъра. Достатъчно е само една фасада да падне по време на представление, за да стане трагедия,“ казва украинецът Александър Галперин, който от над 35 години е благоевградски зет.Сградата на Благоевградския театър е проектирана през 1967 година от архитект В. Габровски и е открита през 1970 г. Разгърнатата му площ е 1200 кв/м, 1/3 от стените са алуминиева дограма, която вече има цепнатини и спадове. В подплощадното пространство пред сградата има изоставено бетонно помещение от 300 кв/м, в което се събира много вода, а няма отводнителни канали. Това допълнително подкопава основите. До него се намира подземен паркинг, строен през 1983-87г. за посрещането на Дипломатическия корпус.Министерство на културата вече 2 пъти е сигнализирано за драмата с благоевградския Драматичен театър. Сигнализирана е общината и областната управа, защото земята под театъра е общинска собственост. Отговорът на областната управа е, че Министерство на културата трябва да ангажира фирма за обследване, която да изготви експертно становище, както и какви средства ще са необходими за спешното укрепване на сградата.Според директора на театъра трябва много бързо 3-те институции – Община, Областна управа и Министерство на културата да се обединят солидарно и да сформира междуведомствена комисия. В Перник има геодезическа агенция, която може спешно да обследва основите на сградата, да направи експертиза и начертае бързи мерки за укрепване на голямото здание, което вече е рисково за хората.\n                    ", "date": "2018.01.24", "title": "Сградата на Драматичния театър  потъва в Благоевград (ОБНОВЕНА)"}
{"url": "http://www.monitor.bg/a/view/24605-%D0%98%D0%B7%D0%B2%D0%B5%D0%B6%D0%B4%D0%B0%D1%82-%D1%82%D0%B0%D0%B9%D0%BD%D0%BE-%D1%80%D0%B0%D0%B7%D0%B3%D1%80%D0%B0%D0%B4%D1%81%D0%BA%D0%B8%D1%82%D0%B5-%D0%BB%D1%8A%D0%B2%D1%87%D0%B5%D1%82%D0%B0-%D0%B2-%D0%A5%D0%BE%D0%BB%D0%B0%D0%BD%D0%B4%D0%B8%D1%8F/", "text": "Кметът на Разград сезира прокуратурата за подготвяно престъпление\n                    \n                    ", "date": "2018.01.24", "title": "Извеждат тайно разградските лъвчета в Холандия"}
{"url": "http://www.monitor.bg/a/view/58467-%D0%A1%D0%BE%D1%84%D0%B8%D1%8F%D0%BD%D1%86%D0%B8-%D0%B8%D1%81%D0%BA%D0%B0%D1%82-%D0%BF%D0%BE%D1%87%D0%B5%D1%81%D1%82%D0%BE-%D0%BC%D0%B8%D0%B5%D0%BD%D0%B5-%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D1%80%D0%B5%D0%B9%D1%81/", "text": "\n                    Столичани подкрепят по-честото миене на улиците и безплатен градски транспорт при прогноза за силно замърсен въздух. Това сочи социологическо проучване на „Алфа рисърч“, направено между 15-21 януари сред 800 души, поръчано от Столичната община. От него става ясно, че мнозинството от столичани оценяват замърсяването на въздуха като един от най-сериозните проблеми и са готови да подкрепят мерки за неговото преодоляване. Всяко второ домакинство, или приблизително 600 хиляди души ползват кола ежедневно, показват данните.\n\n93% от столичани са „за“ по-честото миене на улиците в дни с по-силно замърсен въздух. Масово анкетираните (92%) подкрепят и осигуряването на безплатен градски транспорт. Идеята за „Зелен билет“ на стойност 1 лв. на ден за целия градски транспорт среща подкрепа от 89 на сто от хората.\n\nДвойното поскъпване на синята зона се одобрява от половината от анкетираните. Тази идея обаче отпадна от мерките на общината. На нейно място се предлага изцяло да се забрани паркирането в платените зони. Шофьорите също са с положителна нагласа към мерките. 74% от тях изразяват готовност да ползват буферните паркинги и да се възползват от безплатен градски транспорт. 58% обявяват, че биха излезли без автомобила си при наличие на предварителна информация за предстоящото замърсяване. Почти всеки втори е готов и да ползва „Зелен билет“.\n\nМасова подкрепа се декларира и към проверките на КАТ дали автомобилите отговарят на екологичните норми и дали са технически изправни. 43 на сто смятат, че колите замърсители трябва да бъдат спирани от движение, а 38 на сто са на мнение, че трябва да бъдат налагани само парични глоби.\n\nЗам.-кметът по екология Йоана Христова обясни, че има и идея за създаване на мобилно приложение, през което ще може хората да се информират за предстоящи дни със замърсен въздух.\n\nМерките трябва да бъдат гласувани утре по време на първото за тази година заседание на СОС и ако бъдат приети ще влезнат в сила до две седмици.\n                    ", "date": "2018.01.24", "title": "Софиянци искат по-често миене и безплатен рейс"}
{"url": "http://www.monitor.bg/a/view/28505-%D0%9D%D0%BE%D0%B2%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D1%89%D0%B5-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%82%D0%B5-%D1%81%D1%8A%D0%B2%D0%B5%D1%82%D0%BD%D0%B8%D1%86%D0%B8/", "text": "\n                    Допълнителна администрация ще подпомага работата на общинските съвети. Това решиха депутатите след промени в Закона за местното самоуправление и местната администрация на първо четене. Служителите в новите звена ще бъдат предлагани и на подчинение на председателя на общинския съвет, но ще бъдат назначавани и освобождавани от кмета на общината. Градоначалниците обаче няма да може да отхвърлят предложенията на председателите за назначаването или освобождаването на чиновници.\n\nПоправките в закона, които увеличават независимостта на председателите на общинските съвети от кметовете, беше внесена от депутатите от Искрен Веселинов от „Обединени патриоти”, Емил Христов от ГЕРБ и Дора Янкова от БСП. Звеното ще подпомага работата на общинския съвет и на неговите комисии и ще осъществява организационно-техническото и административно обслужване на тяхната дейност, е записано в промените.\n\nДепутатите решиха още след прекратяване на правомощията им председателите на местните парламенти да могат да възстановяват предишната си длъжност, ако са работили във търговско дружество с 50% държавно или общинско участие. Ако длъжността е закрита, председателят на общинския съвет ще има право да заема друга равностойна длъжност в същото или в друго държавно или общинско учреждение или предприятие.\n\nВносителите на поправката се обосновават с разпоредби в Изборния кодекс, където по аналогичен начин е решен въпросът с народните представители, президентът и вицепрезидентът, евродепутатите и кметовете. На всички тях също им се гарантира връщането на предишната месторабота.  \n                    ", "date": "2018.01.24", "title": "Нови чиновници ще подпомагат общинските съвети"}
{"url": "http://www.monitor.bg/a/view/10540-%D0%93%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B7%D0%B0%D1%82%D0%B2%D0%BE%D1%80%D0%B8-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D1%86%D1%8F%D0%BB%D0%B0%D1%82%D0%B0-%D0%91%D1%83%D1%80%D0%B3%D0%B0%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82/", "text": "\n                    \n                    ", "date": "2018.01.24", "title": "Грипна ваканция затвори училищата в цялата Бургаска област"}
{"url": "http://www.monitor.bg/a/view/25166-%D0%A3%D1%87%D0%B5%D0%BD%D0%B8%D0%BA-%D1%81%D0%B5-%D1%81%D0%B0%D0%BC%D0%BE%D0%BD%D0%B0%D0%BF%D1%80%D1%8A%D1%81%D0%BA%D0%B0-%D1%81%D1%8A%D1%81-%D1%81%D0%BF%D1%80%D0%B5%D0%B9-%D0%B7%D0%B0-%D1%81%D0%B0%D0%BC%D0%BE%D0%B7%D0%B0%D1%89%D0%B8%D1%82%D0%B0-%D0%B2-%D0%B4%D0%B2%D0%BE%D1%80%D0%B0-%D0%BD%D0%B0-%D0%B4%D1%83%D0%BF%D0%BD%D0%B8%D1%88%D0%BA%D0%BE-%D1%88%D0%BA%D0%BE%D0%BB%D0%BE/", "text": "\n                    Ученик в седми клас от дупнишкото училище „Евлоги Георгиев” се самонапръска със спрей за самозащита в двора на учебното заведение. По време на едно от междучасията 14-годишното момче решило да покаже на приятелите си как действа спрея и по погрешка се напръскало в очите. Веднага след случая били уведомени учителите от школото, които подали сигнал до Спешен център и полиция. По случая е направена проверка, проведена е и среща с родителите на момчето. Оказало се, че те му дали спрея, за да се предпазва от глутници бездомни кучета, които обикаляла дома му.\n\n„По никакъв начин не е пострадало някое от децата. Ученикът е ползвал спрея с цел да се предпазва от бездомните кучета. Спрея не може да предизвика някакво увреждане, най-вероятно на детето му е залютяло на очите. По случая е образувана преписка, проведени са разговори както с детето, така и с неговите родители“, коментираха работещи по случая.\n\n„Може да не е нормално дете да носи спрей на училище, но как да се предпазим от бездомните песове. Не веднъж или два пъти са се спукали на хората. Притесняваме се за децата си“, коментираха родители от Дупница.\n                    ", "date": "2018.01.24", "title": "Ученик се самонапръска със спрей за самозащита в двора на дупнишко школо"}
{"url": "http://www.monitor.bg/a/view/52573-%D0%A3%D0%B2%D0%BE%D0%BB%D0%BD%D1%8F%D0%B2%D0%B0%D1%82-%D0%B4%D0%B2%D0%B5%D1%82%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%BA%D0%B8-%D0%BF%D0%BE%D0%B1%D0%BE%D0%B9%D0%BD%D0%B8%D1%87%D0%BA%D0%B8-%D0%BE%D1%82-%D0%94%D0%BE%D0%BC%D0%B0-%D0%B2-%D0%93%D0%B0%D0%B1%D1%80%D0%BE%D0%B2%D0%BE/", "text": "\n                    Двете служителки, упражнили тормоз и физическо насилие над деца и младежи от Центъра за настаняване на лица с увреждания в Габрово, ще бъдат дисциплинарно уволнени. Това съобщи ръководителят на Центъра Маринела Лазарова. Медицинската сестра Донка Калчева в момента е в отпуска до 1 февруари и предизвестието ще и бъде връчено тогава, а на възпитателката Татяна Донева трябва да и бъде връчено още днес.Наред с тях обаче, ще си го отнесе и самата ръководителка на Центъра, която не била информирала за насилието своите ресорни шефове в общината, както и Закрила на детето. Лазарова твърди, че това не е вярно и че за две години няколко пъти е подавала сигнали към шефката на общинската дирекция Образование и социални дейности Даниела Василева. И след като вижда, че от общината не обръщат никакво внимание на казаното от нея, през декември 2017 г. изпраща вече писмен сигнал до омбудсмана Мая Манолова. Междувременно след като новината за насилието в ЦНСТ „Хризантема” гръмна, държавните и общинските институции реагирата като ужилени и започнаха всяка от тях незабавни проверки. В прокуратурата само за по-малко от две седмици вече има внесени три сигнала. Първо от самата Лазарова, след това от кмета на Габрово Таня Христова, а сега вече има сигнал и срещу самата Лазарова от социалните служби в града. Сигналът е за това, че ръководителката повече от година умишлено е укривала упражняваното в Центъра насилие и тормоз над деца в неравностойно положение, като е създавала предпоставки това да се повтори. Според социалните работници извършили проверка в Центъра, децата там не били агресивни, а спокойни. При проверката станало ясно също, че десетте деца и младежи, които до едно имат психически и физически проблеми, не са имали достъп до постоянна и незабавна медицинска помощ в случай на нужда, тъй като в социалното заведение не е имало лекар на щат. Обяснението на общинарите било, че нямало желаещи медицински лица да работят в подобен център.Случаят с Центъра в Габрово попадна и в полезрението на Комисията за защита от дискриминация, според която има данни за осъществен тормоз и затова предложението на КЗД е по случая да бъде образувано производство и да се проведе разследване, което да установи виновниците и да им бъдат наложени предвидените в закона наказания.Пред „Монитор” шефката на Дирекция Образование и социални дейности в община Габрово, Даниела Василева заяви, че не е получавала сигнал или индикация от ръководителката на Центъра, Маринела Лазарова за насилие в социалното заведение. Василева беше категорична, че не е вярно и това, че на съвместна среща през декември 2017 г. персоналът на Центъра е бил каран в присъствието на своята ръководителка да гласува дали тя да бъде отстранена или да остане на работа. „От октомври миналата година имах сигнал от служител в Центъра за недобро отношение на ръководителката към персонала по отношение на съставяне на графици и други неща, които не искам сега да конкретизирам. Затова и проведохме няколко срещи, на които да се опитаме да нормализираме нещата”, каза Даниела Василева. Ръководителката Лазарова осветли за какво по-точно стана дума: „Опитаха се да ни обвинят мен и социалния работник, че сме извършили кражби и злоупотреби, но не можаха нищо да установят.” Самата тя не крие, че е въможно и всичко да е за да я отстранят от длъжност и да поставят на нейно място друг човек, който може вече и да е избран.\n\n\n                    ", "date": "2018.01.24", "title": "Уволняват двете служителки  побойнички от Дома в Габрово"}
{"url": "http://www.monitor.bg/a/view/80037-%D0%A0%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%A0%D1%83%D1%81%D0%B5%D0%BD%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%BF%D1%80%D0%BE%D1%84-%D0%92%D0%B5%D0%BB%D0%B8%D0%B7%D0%B0%D1%80%D0%B0-%D0%9F%D0%B5%D0%BD%D1%87%D0%B5%D0%B2%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    Ректорът на Русенския университет „Ангел Кънчев“ проф. д-р Велизара Пенчева взе лично решение да се оттегли от поста, който заемаше от 12 януари 2016 г. В специално изявление тя посочва, че това нейно желание в никакъв случай не е бягане от отговорност, а е свързано с оценката й, че административните задължения на ректора заемат голяма част от творческото му време. Уверява, че и в следващите години ще използва по-ефективно това време отново в името на университета.\n\nПроф. Пенчева посочва трудностите и успехите през двегодишния период, когато е начело на висшето училище. Предизвикателствата са свързани с демографската криза и намаляване на броя на студентите, необходимостта от преустройство в работата на университета заради промените в нормативната уредба в системата за висше образование и др. Въпреки това е увеличен броят на студентите през учебната 2017/2018 г. с около 300, разкрит е нов филиал във Видин, постигнато е високо качество на обучението и по-добри научни резултати.\n\nВъв връзка с уведомлението на проф. Пенчева Академичният съвет свиква Общото събрание на 20 февруари т.г. за провеждане на частични избори за ректор на университета. До провеждане на избор функциите на ректор ще бъдат изпълнявани от нея.\n\nПроф. Велизара Пенчева е първата жена ректор в историята на висшето училище. Преди да заеме поста, бе заместник-ректор по развитие, координация и продължаващо обучение. Преди нея ректор два мандата бе чл.кор. проф. Христо Белоев, който по закон нямаше право на следващ.\n                    ", "date": "2018.01.24", "title": "Ректорът на Русенския университет  проф. Велизара Пенчева подаде оставка"}
{"url": "http://www.monitor.bg/a/view/76622-%D0%93%D1%80%D0%B8%D0%BF%D1%8A%D1%82-%D0%B7%D0%B0%D1%82%D0%B2%D0%BE%D1%80%D0%B8-314-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    Поради висока заболеваемост в 314 училища в страната днес няма да има учебни занятия. От днес до петък 121 школа в област Стара Загора ще останат затворени. От днес е обявена и грипна ваканция в Бургас и няма да има часове в 138 училища.\n\nВ 17 школа в община Благоевград също няма да се учи днес, както и в СУ „Васил Левски“ в град Опака, област Търговище. Без учебни занятия до петък ще останат и учениците в в СУ“ Св. св. Кирил и Методий“ в Криводол, област Враца.\n\nПоради висока заболеваемост днес не се учи и в ПГСС “Св. Георги Победоносец“ в Суворово, област Варна.\n\nВ Пловдивска област 4 училища остават затворени – ОУ „Св. Св. Кирил и Методий в село Стрелци, НУ „Св. Св. Кирил и Методий“- село Борец, СУ „Христо Смирненски“ и ПГ „Зл. Бояджиев“ в град Брезово.\n\nВ област Хасково няма да има занятия в 15 училища – СУ „Д-р П. Берон“ - гр. Свиленград, ОУ „Христо Ботев“ - с. Крепост, ОУ „Васил Левски“ - с. Ябълково, ОУ „Д. Матевски“ - град Меричлери, ОУ „Христо Смирненски“ в село Радиево и 10 училища в Димитровград.\n\nВ област Габрово е обявена грипна ваканция за 6 училища – СУ „М. Райкович“ и ПГИ „Рачо Стоянов“ в град Дряново, ОУ „Проф. П.Н.Райков“, СУ „П.Р. Славейков“ и НГПИ „Тревненска школа“ в град Трявна, както и ОУ „В.Левски“ – с. Плачковци\n\nВ Софийска област няма да има учебни занятия в СОУ „Хр. Ботев“ – Горна Малина, поради ремонт на отоплителната инсталация, и в ОУ „Иван Вазов“ в Мусачево.\n\nВ област Кюстендил до петък включително няма да има занятия в 7 училища - ОУ“ Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ - село Невестино, НУ „Св. Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“ в град Дупница.\n\nВ ОУ „Хр.Ботев“ в ямболското село Кукорево също не се учи днес.\n                    ", "date": "2018.01.24", "title": "Грипът затвори 314 училища "}
{"url": "http://www.monitor.bg/a/view/25536-%D0%98%D1%81%D0%BA%D1%80%D0%B8-%D0%BC%D0%B5%D0%B6%D0%B4%D1%83-%D0%9D%D0%A1-%D0%B8-%D0%A0%D0%B0%D0%B4%D0%B5%D0%B2-%D1%81%D0%BB%D0%B5%D0%B4-%D0%BE%D1%82%D1%87%D0%B5%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%9E%D0%91%D0%97%D0%9E%D0%A0/", "text": "Държавният глава заяви, че няма война между институциите, но обяви парламента за атрофирал\n                    Искри между президентството и Народното събрание предизвика вчерашният първи годишен отчет на държавния глава Румен Радев, откакто зае поста. До тях се стигна заради няколко нападателни реплики в словото на президента спрямо парламента. Макар в речта си Радев да отрече да има война между институциите в България, той не спести критики по адрес на депутатите, като по думите му „парламентарната република атрофира“, а Народното събрание се било превърнало в „нотариат“, като доверието в него било критично ниско. Президентът обяви също, че председателството на Съвета на ЕС не трябвало да се превръща в алиби за нерешаване на болни за българите теми.Думите му предизвикаха острата реакция на председателя на Народното събрание Цвета„Прав сте, г-н Радев, че доверието в НС е критично ниско и този притеснителен факт се дължи на много фактори, но и на грубите и непремерени нападки на държавния глава, който трябва да е обединител на нацията, а не да раздава обидни квалификациизаяви тя и допълни, че катастрофичното говорене изглежда било предпочитано от държавния глава. „В отчета си той говори за опасност от суспендиране на демокрацията. Мрачната картина веднага беше подсилена от обвинения към Брюксел. По-добре да го беше казал направо, че е заради силната подкрепа от Брюксел за правителството“, допълни Караянчева. Тя заяви също, че подкрепата от страна на парламента на решенията на кабинета не са признак за атрофиране на парламентаризма, а изпълнение на това, за което избирателите са гласували за депутатите от мнозинството – подкрепа за управленската програма. „С цялото дължимо уважение към вас, всяка парламентарна група гласува спрямо своята предизборна програма. Това не се нарича нотариат, официализиращ решения, а се нарича отговорност към избирателите, защото те са ни избрал гласуваме именно така. И това е част от демократичния процес, за който толкова сте се прите н президент”, посочи Караянчева.\nВ отчета си Радев заяви също, че след като е поел щафетата на „Дондуков“ 2, той е успял да излъчи служебен кабинет, който е организирал изрядни парламентарни избори.както и поставянето на началото на нормализиране на отношенията с Русия, които най-после можело да бъдат извадени от „ледената епоха“. В същото време Радев се оплака от темпове на модернизация на армията и продължаващото наливане на пари в стара техника. Президентът обаче призна и като свой неуспех, че не успял да убеди управляващите да ревизират плана за скок на разходите за отбрана на 2% от БВП, като това щяло да стане чак през септември. Радев все пак заяви с категоричност, че няма напрежение или война между институциите и че работи добре с правителството, а имало само ценностни разминавания. Въпреки това не приемал, че е научил от медиите за планираната за март във Варна среща между първите трима в ЕС и турския президент Реджеп Ердоган след брифинга на Ангела Меркел и Бойко Борисов. Държавният глава изтъкна, че трябва да поддържаме активен диалог с нашите големи съседи, каквато е Турция, но това трябвало да става на основата на ясни принципи. В сферата на външната политика самият той щял да работи за пълноценно интегриране на страната в европейските структури, като в началото на май щял да организира среща на президентите на Естония, Австрия и Румъния, а акцент в нея да бъде Дунавската стратегия.В следващите месеци усилията му щели да бъдат съсредоточени и върху преодоляването на моралната криза в обществото, като в тази връзка щял да стимулира дебат за свободата на словото. Радев увери също така, че няма разкол между него и вицепрезидента Илияна Йотова по темата за Истанбулската конвенция. Не трябва да се бърза с ратифицирането й без дебат, категорични са и двамата. „Не е времето сега на тази конвенция\", изрази мнението си Радев . По отношение на своята работа пък Йотова акцентира върху срещите си с нашенци зад граница. Според нея българските общности в чужбина са били изключени от темата за българското европредседателство. В същото време те можели да бъдат чудесно лоби на страната ни. Вицепрезидентът отчете, че за последната една година близо 3400 души са получили БГ паспорти, а от началото на прехода броят им бил 153 000. От 577 молби за помилване пък такова получили само 7 души.\n\nМеждувременноСпоред червените тя е изпълнила със съдържание институцията. „Румен Радев се опитва да бъде обединител на нацията, но нашите избиратели, които гласуваха за него, имат малко по-големи очаквания“, заяви от своя страна председателят на ДПС Мустафа Карадайъ. И добави: „Оценяваме положително първата година от мандата на президента.“ От ГЕРБ пък коментираха, че в отчета си Радев се е увлякъл да дава оценки на другите, вместо на самия себе си.\n                    ", "date": "2018.01.24", "title": "Искри между НС и Радев след отчета на президента (ОБЗОР)"}
