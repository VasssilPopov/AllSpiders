{"url": "https://www.monitor.bg:443/bg/a/view/zdravnata-dans-s-nov-shef-102862", "text": "След като прокуратурата започна разследване на корупционни практики и образува наказателно производство за престъпление по служба в Изпълнителната агенция „Медицински одит”, популярната като здравната ДАНС се оказа с нов шеф. В следващите три месеца временно длъжността директор ще изпълнява д-р Любомир Чипилски, който досега завеждаше дирекция. Заповедта за встъпването му на поста е била разписана лично от досегашния изпълнителен директор проф. Златица Петрова, която беше отстранена в четвъртък от здравния министър Кирил Ананиев, докато трае разследването на Върховната касационна прокуратура. За рокадата потвърдиха и от Министерството на здравеопазването. Действително д-р Чипилски ще поеме агенцията в следващите три месеца, в които проф. Петрова ще ползва неплатен отпуск, казаха за „Монитор“ от ведомството. Тя действително е разписала заповедта той да управлява ИАМО, която е второстепенен бюджетен разпоредител, като това е консултирано с министъра на здравеопазването, коментираха още от МЗ. От там обясниха, че умишлено не е сложена на това място зам.-директорът д-р Татяна Иванова, която е управлявала здравната ДАНС в отсъствието на Петрова. Решено било управлението да поеме друг човек, за да няма евентуално независимо че прокуратурата не е повдигнала персонални обвинения. „Има данни за съществуващи отношения между ръководството на „Медицински одит” и конкретни лекари и ръководители на болници. Касае се категорично за злоупотреба с власт, а не само за административно нарушение. Има и корупционен елемент. Можем да приемем, че се касае за корупционно престъпление“, заяви преди броени дни говорителят на главния прокурор Румяна Арнаудова. Тя обясни, че „при наличие на данни за извършено престъпление от общ характер агенцията е взела самостоятелно решение да не сезира прокуратурата”. Така не се стигнало до наказания за извършители на престъпления. Арнаудова каза още, че са събрани доказателства за „комуникация” на определени медици със служители, извършвали за лекарски грешки. „На въпросните служители са били давани наставления за това как да извършат дадена проверка. Били са карани да подправят изготвени вече доклади към констативни протоколи. Ние вече разполагаме с въпросните документи”, обясни Арнаудова. Освен това, имало несъответствия и между това, което от „Медицински одит” са обявили на страницата си в интернет, и онова, което са предоставили на прокуратурата. Липсвали около 40 преписки, които ще бъдат изискани. Прокуратурата се била запознала с общо 608 преписки, създадени по сигнали на граждани. Сред тях били и тези за смърт на 11 пациенти, за които магистратите не били сезирани.   Златица Петрова е отстранявана три пъти от поста директор на Изпълнителна агенция „Медицински одит“. За първи път с поста си тя се раздели по време на кабинета „Борисов 1“. Тогавашният здравен министър Стефан Константинов я освободи след проверка, която показа забавяне и неясноти на документи. Тогава инспекцията на Министерството на здравеопазването установи още, че тя е раздавала допълнително материално стимулиране не по установения ред. След това Златица Петрова бе назначена от министър Петър Москов и впоследствие беше освободена от Илко Семерджиев. Отново се върна на поста при проф. Николай Петров. Към момента тя е временно отстранена от длъжността си, докато не приключи проверката на прокуратурата. Говорителят на прокуратурата Румяна Арнаудова информира, че агенцията е разследвана за потулването на 11 лекарски грешки, довели до смърт. Сред случаите имало и такива с новородени. Сигналите били за сериозни нарушения, а Петрова ги поставяла в графа „маловажен случай“   Практиките за фалшифициране на документи за смъртни случаи в лечебни заведения зачестили от 2016 година насам, стана ясно от коментар на бившия главен секретар в „Медицински одит“ Димитър Евлогиев пред Нова тв. В последно време преправянето на заключения се било превърнало в ежедневие, добави още той. Евлогиев заема длъжността главен секретар само 2 години, но за това време успява да установи нередности, за които сигнализирал шефовете си. „Всеки божи ден при мен идваше колега с оплакване за оказване на натиск за това, че си е свършил работата, че има разкрития по нарушенията“, допълни бившият главсекът на „Медицински одит“. Според него корупцията там била в най-зловещия вариант и се очаквало след проверката на прокуратурата наяве да излязат много смачкани преписки и подменени констатации. За случилото се той обвинява цялото ръководство, защото то било запознато с проблема, а действия от негова страна за решаването му нямало.", "date": "2018.06.17", "title": "Здравната ДАНС с нов шеф"}
{"url": "https://www.monitor.bg:443/bg/a/view/shvejcarija-izmykna-tochka-ot-brazilija-102864", "text": "Бразилия и Швейцария завършиха при 1:1 в среща от Група \"Е\" на Мондиал 2018.  Филипе Коутиньо реализира забележително попадение в 20-ата минута с параболичен удар, но в 50-ата Стивен Цубер изравни с глава. Южноамериканците започнаха в състав с Неймар, Вилиан и Габриел Жезус в атака, а Филипе Коутиньо е в халфовата линия. Селекционерът на швейцарците Владимир Петкович не поднася никаква изненада и залага на очаквани 11. Опитните Гранит Джака, Валон Бехрами и Блерим Джеймали са в средата на терена, а на бековете Стефан Лихтщайнер и Рикардо Родригес ще трябва да се справят с фланговите нападатели на “селесао”. Бързоногият Харис Сеферович от Бенфика ще трябва да притеснява отбраната на бразилците.   В другия двубой от групата Сърбия надви Коста Рика с 1:0.", "date": "2018.06.17", "title": "Швейцария измъкна точка от Бразилия"}
{"url": "https://www.monitor.bg:443/bg/a/view/maradona-se-izvini-za-pusheneto-na-stadiona-102855", "text": "Диего Марадона се извини официално на своята страница в Инстаграм за това, че е пушил по време на мача Аржентина - Исландия на стадион \"Спартак\" в Москва. Той споделя, че не е бил наясно, че на спортни съоръжения е забранено да се пуши. \"Днес беше сложен ден за аржентинците, нашият дебютен мач на мондиала беше много напрегнат, писа Дон Диего. Всеки проявява чувствата, които го вълнуват по свой начин. Аз, честно казано, не знаех, че е забранено. Извинявам се на всички.\" На Марадона му се наложи да обяснява още един свой жест и да се извинява. Когато го разпознаха и го приветстваха фенове от Република Корея, той им изпрати въздушна целувка и после разтегна с пръсти очите си настрани. Това беше изтълкувано от журналистката на ВВС Джеки Оутле като расистка проява. \"Видях азиатско момче с фланелка на Аржентина. Бях далеч от него и се опитах с жестове да му покажа, че много се радвам, че азиатците ни подкрепят. Това е всичко, хора, не се заяждайте\", написа Марадона.", "date": "2018.06.17", "title": "Марадона се извини за пушенето на стадиона"}
{"url": "https://www.monitor.bg:443/bg/a/view/arestuvaha-peruanka-za-krajba-na-chanta-102856", "text": "Първият арестант за сериозно провинение по време на световното по футбол е жена. Това е 40-годишната перуанка, която се опитала да открадне женска чанта в Москва. Тя е във временния център за задържане на ул. \"Петровка\" №38. Според информацията от полицейския участък крадлата имала 17-годишна дъщеря и болна майка, а самата тя се занимавала с доставка на продукти в магазин в родината си. Пристигнала за световното, но решила да покрие разходите си. Полицаите споделят, че не е оказала съпротива, приела ареста спокойно и дори била много доволна от храната. Оплакала се обаче от алергия и й била осигурена медицинска помощ. Максималната присъда за такова деяние е 5 години лишаване от свобода. Друг арестант е фенът Арелиано Гарсия Ернесто с паспорт от САЩ. Той е задържан, след като използвал московско такси като тоалетна за малка нужда. Според властите е бил много пиян и бил до съпругата си на задната седалка. Тя е откарана в болница с диагноза интоксикация.", "date": "2018.06.17", "title": "Арестуваха перуанка за кражба на чанта"}
{"url": "https://www.monitor.bg:443/bg/a/view/vsjaka-chetvyrta-jertva-na-katastrofa-e-pri-zavoj-102857", "text": "Всяка четвърта жертва на пътя е при катастрофа на завой. Това показва доклад на комисия по безопасност на пътя, съобщи Нова ТВ. Оказва се, че една от основните грешки, които правят шофьорите, е да установят, че неволно карат по-бързо от разрешеното. Това става ясно от индекса на безопасно шофиране, изготвен от най-големия застрахователен брокер у нас. Всеки четвърти пък попада в задръстване, което е могъл да избегне при по-добро планиране на маршрута. Веднъж попаднали в тапа, шофьорите пък стават по-нервни и по-рискови. Пътят става още по-опасен, когато започне да вали дъжд заради натрупания прах. Когато сбъркаме скоростта, с която влизаме в завой, автомобилът може да презавие или недозавие. Липсата на добро обучение и кратките часове, в които се учим да управляваме автомобила, продължават да са една от основните причини да грешим на пътя. Не са малко и хората, които са направили поне един път умишлено високо рисково нарушение през последната година. ", "date": "2018.06.17", "title": "Всяка четвърта жертва на катастрофа е при завой"}
{"url": "https://www.monitor.bg:443/bg/a/view/meksiko-podchini-bundestima-102863", "text": "Световният шампион Германия загуби с 0:1 от Мексико в първа среща от група F на Световното първенство, играна на московския стадион “Лужники”.  Ървинг Лосано отбеляза единствения гол в 35-ата минута. Бундестимът направи поредица от грешки през първото полувреме и можеше да получи и още попадения. След почивката германците заиграха по-силно, но оголиха още повече защитния си вал. В 89-ата минута Юлиан Брант удари греда, а близо до попадения бяха още Марио Гомес и Юлиан Дракслер. Йоги Льов подреди 4-2-3-1 с централен нападател Тимо Вернер. Месут Йозил се завърна в състава след преодоляна контузия и зае позиция като типичен номер 10. По двете крила започнаха Томас Мюлер и Юлиан Дракслер.   Хуан Карлос Осорио залага в нападение на Хавиер Ернандес, подкрепян от бързоногите Карлос Вела и Ървинг Лосано.", "date": "2018.06.17", "title": "Мексико подчини Бундестима"}
{"url": "https://www.monitor.bg:443/bg/a/view/studentskite-obshtejitija-stavat-hoteli-102861", "text": "Между 14 и 18 лв. трябва да подготвят желаещите да пренощуват на общежитие в Студентски град, като сумата варира спрямо блока, в който са решили да се настанят. Ако гостите желаят да си гарантират, че ще бъдат сами в стаите, те трябва да платят всяко едно от леглата, намиращи се в помещението. Така те трябва да заплатят съответно между 28 и 36 лв. за двойна стая и от 42 до 54 лв. за тройна. Кандидатстудентски изпити, визита при приятел или гадже, състезание, лагер в България и още много причини могат да привлекат някого към столицата. Нощувките обаче биха излезли доста солени, ако някой се насочи към хотел. По-ориентираните посетители знаят, че има начин гостуването им да не излезе толкова скъпо. Това е възможно, ако останат в Студентски град на общежитие, което предлага и хотелски стаи. Няколко блока към различни университети в центъра на купона в София предлагат тази опция. Гостите в общежитията на СУ „Св. Климент Охридски“ имат най-голям избор. Те предлагат стаи в няколко блока в зависимост от състоянието, в което се намират. Всяка стая разполага с легло, баня и тоалетна, шкафче, стол, бюро или маса. От университета осигуряват и чаршафи, но не всеки решава да се възползва от тях. В 57-и блок например за легло гостите трябва да заплатят по 14 лв. Така ако някой е дошъл да посети гаджето и иска да останат само двамата в помещението, той ще трябва да заплати 28 лв. за двойна стая или 42, ако свободни са останали само тройки. В по-уютните стаи, в които мебелировката е по-нова, наемът на легло е 18 лв. Съответно двойна стая е 42 лв., а тройна - 54 лв. Такава е офертата в 18-и блок.  ", "date": "2018.06.17", "title": "Студентските общежития стават хотели"}
{"url": "https://www.monitor.bg:443/bg/a/view/posreshtnaha-graciite-v-japonija-sys-specialno-parti-102854", "text": "Домакините от град Мураяма в Япония посрещнаха състезателките от националния отбор на България по художествена гимнастика за жени ансамбъл и индивидуално със специално парти. На него бяха кметът на Мураяма Такао Шифу и Кацухико Ягучи, шеф на отдел \"Образование за цял живот\" и отговорник за събитията, свързани с олимпийските игри в Токио през 2020 г. към общината. Ягучи каза, че за техния град е изключителна чест да бъде домакин на подготвителните лагери на такива известни и уважавани по цял свят шампионки, каквито са българките. Той подари на всички от най-хубавия японски ориз, а подаръците прие Катрин Тасева. На партито дойдоха и управителят на префектура Ямагата - г-жа Йошимура Миеко, всички доброволци, които ще се грижат за българската делегация в ROSE CAMP, както и представители на японски фирми, които спонсорират лагера на българския национален отбор в Мураяма. Домакините бяха изработили за всеки един от българската група по една специална шапка, с която се танцува традиционен японски танц, който българките момичета много бързо усвоиха и танцуваха с огромно удоволствие заедно с японските домакини.", "date": "2018.06.17", "title": "Посрещнаха грациите в Япония със специално парти"}
{"url": "https://www.monitor.bg:443/bg/a/view/poroen-dyjd-otnese-ulica-v-dupnica-102859", "text": "Пороен дъжд разруши цяла улица в Дупница. Тя е буквално разцепена на две, а надолу по нея има голяма пропаст. Според хората минаването оттам е изключително опасно. На улицата има около десетина възрастни хора, които не могат да излязат от домовете си, съобщи бТВ. Една жена е пострадала след като е паднала в шахта, разказа очевидец. От кметството са посетили мястото и са казали, че ще отидат отново утре. Общината твърди, че не е отговорна за улицата и прехвърли топката на ВиК, които в момента полагат водопровод. От ВиК заявиха, че са си свършили работата. Вчера и днес над града се изсипаха проливни дъждове.  ", "date": "2018.06.17", "title": "Пороен дъжд отнесе улица в Дупница "}
{"url": "https://www.monitor.bg:443/bg/a/view/13-godishen-iznasilvach-otyrva-zatvora-prashtat-go-v-internat-102805", "text": "13-годишен хлапак от хисарското село Старосел няма да бъде съден за опита си да изнасили своя бивша учителка на 55 години и най-вероятно ще бъде пратен в интернат. Причината е, че Красимир нямал навършени 14 години към момента на нападението и затова не можел да носи наказателна отговорност. Това е и мотивът на прокуратурата да прекрати с постановление наказателното производство срещу малолетния извършител, който ще бъде предаден на местната Комисия за борба с противообществените прояви на малолетни и непълнолетни. Грозното нападение над учителката станало на 21 януари т.г. около 16 часа. 55-годишната жена имала няколко овце, които в този час прибирала от паша. Докато вървяла пеша, към нея с велосипеда си се приближил Красьо. Двамата се познавали, защото били от едно и също село. Той я попитал дали продава все още малко агънце и жената му отговорила утвърдително. След това хлапакът й казал, че в близката горичка намерил умряло малко агънце. Учителката му отвърнала, че най-вероятно то не е нейно, но 13-годишният бил много настоятелен и жената се навила да го придружи, за да види намереното агънце. Двамата се отправили пеша към горичката, но там учителката установила, че е излъгана. В този момент тинейджърът я съборил на земята по гръб, седнал върху нея, като започнал да я опипва по гърдите, корема и таза. Опитал се да я съблече, но не успял. Жертвата му през цялото време се борила да го отблъсне с ръце и да му попречи да й свали дрехите. В това време хлапакът свалил панталона си и свършил върху дрехите на жертвата си. После я заплашил да не казва на никого, защото ще я набие и си тръгнал. Жената обаче подала жалба в полицията, но заради факта, че извършителят е бил малолетен, разследването било прекратено. Тя обжалвала това в съда, но магистратите потвърдили прекратяването на досъдебното производство. Определението не е окончателно и може да бъде обжалвано, а Красимир бил предаден на местната комисия, откъдето имат правото да го настанят в интернат.", "date": "2018.06.17", "title": "13-годишен изнасилвач отърва затвора, пращат го в интернат"}
{"url": "https://www.monitor.bg:443/bg/a/view/bylgarskija-madof-si-osveti-ruskite-vryzki-102860", "text": "Укриващият се в Сърбия фараон раздава задачи на хората си в България с писмени бележки. Разпространява ги куриер. „Телеграф“ разполага с част от тази кореспонденция, която публикува. В редакцията на „Телеграф“ беше получен плик от анонимен подател, в който имаше писмо и няколко бележки с ръкописен текст. В писмото се обяснява, че бележките съдържат указания на Цветан Василев (с твърдение, че ръкописният почерк категорично бил негов), като същите били писани в Белград и са изпращани до неизвестни за нас адресати в България. Обяснява се също и кои са лицата, чиито имена или инициали се споменават в бележките. От първоначалната проверка, която редакцията направи, се оказа, че ръкописните указания в бележките кореспондират с реални и общоизвестни факти или събития в страната през периода 2015 - 2017 г., което, въпреки анонимния им подател, засилва тяхната достоверност. Публикуваме ги в цялост така, както са получени. Снимка 1: Бележка на лист с формат А4 ......................     Бележката съдържа ръкописен текст на Цветан Василев с указание за събиране на документи във връзка с фирмата „Глас индъстри“ – мажоритарен собственик на сръбската фабрика за стъкло в гр. Парачин, и за съставяне на някаква декларация от страна на Илия Терзиев – акционер в „Глас индъстри“ и подставено лице на банкера. В заключение Василев разпорежда на адресата на тези указания, който и да е той: „Да не прави нищо докато: не съберете всичко по 1а и 1б (б.а. - подточки от указанията в бележката) и не получите потвърждение от мен.“ По-интересното обаче се съдържа в точка 2 на указанията, в която Василев пише: „До утре (имам среща с КМ около обед) – да знам какво е развитието в Москва.“ Според писмото на анонимния подател, придружаващо бележките, инициалите КМ означават „Константин Малофеев“, като авторът на писмото твърди, че Василев и Малофеев са се срещали няколко пъти в Белград, а също, че Василев имал много дебели връзки в Русия и те го пазели. Снимка 2: Бележка на лист с формат А4 в две колони ....................   Тази бележка е изключително интересна, тъй като се оказва, че кореспондира с реални събития около фабриката за стъкло в гр. Парачин и опита на свързани с Василев лица да предявят на стъкларския завод парично вземане, придобито с антидатирани цесии от поредица от офшорни фирми. Първоначалният произход на вземането също е от фалиралата КТБ и представлява банкови кредити, отпускани на „Глас индъстри“, които впоследствие са предоставени под формата на заеми на сръбския завод. Това вземане на „Глас индъстри“ бе прехвърлено през 2015 г. с договори цесии и без реално плащане на насрещна цена на офшорните компании – първо на Rippers Limited („Рипърс лимитид“), после на „Стаджиони лимитид“, а накрая на „Вексилум Балкан“, и е предявено на сръбския завод в открита процедура по несъстоятелност. Дали по този случай работи българската прокуратура, не е ясно, но според публикации в сръбската преса в западната ни съседка още преди година е започнало разследване. Ето какво е указал Василев по същата тема, което безспорно доказва, че договорите са антидатирани – „Rippers (offshore) трябва да уведоми Корпинвест (преди декември 2015 г.), че разваля договора за прехвърляне на вземането от фабриката. Трябва подпис на Иван Джиджев, който тогава е бил директор.“ Безспорно указание за извършване на антидатирано действие – да се уведоми дружеството „Корпинвест“, но уведомлението да е преди декември 2015 г., като за целта уведомлението да се подпише от директора, който тогава е управлявал дружеството (вероятно към момента на указанието директорът вече е бил сменен). По-важното е, че тези указания изцяло кореспондират на последвалите във връзка с тяхното изпълнение събития. Договорът за цесия между Rippers и „Корпинвест“ действително е развален (вероятно с подписа на бившия вече директор Иван Джиджев) с антидатирано изявление, тъй като след връщането на вземането на Rippers същото офшорно дружество го прехвърля на „Стаджиони лимитид“, която дава възможност на Василев да стартира схемата си по фалирането на завода в гр. Парачин. Всичко това може да бъде проверено и от компетентните органи и ще се окаже истина. Но и без проверка, само въз основа на публично известната ни информация, можем да приемем, че указанията на Василев явно са били изпълнени. Заключението ни се потвърждава и от следващата бележка. Снимка 3: Бележка на лист с формат на джобно тефтерче ...........................   Ето какво разпорежда комбинаторът Василев в тази бележка: „Да извика Джиджев и със задна дата да върнат цесията от Корпинвест на Ripper (знаеш коя).“ Темата е същата, а указанието на Василев е още по-категорично – да се антидатира документ. А причината е същата. Връщането на цесията от „Корпинвест“ на офшорната компания Ripper със задна дата е било необходимо на Василев, за да прехвърли същото вземане към други офшорни фирми, които да го предявят на сръбския завод, като това е трябвало да се изпълни назад във времето (т.е. да се антидатира). И това са все събития, които реално са се случили. До кого обаче е адресирано това разпореждане, не е ясно. Знаят само Иван Джиджев и Илия Терзиев. Вероятно става въпрос за някой, който може да командва от името на Цветан Василев хора като Джиджев и Терзиев. Може да е някой от адвокатите на Василев, например Мартин Апостолов или Лазар Карадалиев, или някой от по-доверените на Василев лица. Можем само да предполагаме. Следващата бележка с указания на укриващия се в Белград банкер е свързана с придобиването на „Виваком“ от страна на Спас Русев през 2016 г. чрез изпълнената в Люксембург процедура по публична продажба на едно от дружествата по веригата на собствеността на телекома. Василев иска да попречи на продажбата, защото притежава лично 43% от собствеността на „Виваком“ чрез регистрираното в Люксембург SHCO 79, нищо че придобиването на телекома също е станало изцяло с пари на КТБ. Снимка 4: Бележки върху няколко поредни страници с формат на джобно тефтерче .......................... Какво казват указанията на Василев. „Виваком – да договаря само спиране на сделката на Русев + финансиране. Имам много сериозен партньор в Русия в случай на нужда от финансиране и лоби. С КМ не е време сега да се говори. Позицията ти е спиране на Спас и рефинансиране на банката...“ Отново да поясним, че под инициалите КМ стои руският олигарх Константин Малофеев, който също имаше интерес да придобие от Василев „Виваком“. Първо посредством белгийския псевдоинвеститор с руски паспорт Пиер Луврие, а след неговия неуспех – чрез руснака Дмитрий Косарев, като Малофеев явно е в конфликт с руската Външнотърговска банка (ВТБ), която е била кредитор на телекома, и сега, заедно със Спас Русев, е и акционер в компанията. По нататък Василев продължава: „...придобиване на Crusher и овладяване на компанията. С КМ - ще се оправяш ти, а те ще свалят претенциите към банката...“ Офшорното дружество Crusher е притежавало тогава непряко 33% от „Виваком“, като е държало това участие за руската ВТБ, а Василев е имал право да изкупи същото участие чрез българската куха фирма ТЦ – ИМЕ. Последвалите събития са публично известни. Въпросното участие бе прехвърлено от изпълнителния директор Теодора Танева в полза на КТБ, поради което другите членове на съвета на ТЦ – ИМЕ, които са доверени на Василев лица, заведоха съдебни дела срещу Танева, като искаха участието да бъде прехвърлено в полза на следващо офшорно дружество. Всичко се връзва много точно, като сега е ясно и как и от кого е бил управляван целият този процес. Не е ясен само сериозният руски партньор на Василев, който вероятно е различен от Константин Малофеев, тъй като Василев не го назовава по име или с инициали. Не е ясен и адресатът на тези разпореждания, но поради вероятното познанство на адресата с Константин Малофеев може да се предположи, че става дума за Николай Малинов – бившия издател на „Дума“ и председател на клуб „Русофили“. Същият Малинов се опита през 2015 г. да придобие за Малофеев собствеността и контрола върху телевизиите ТВ 7 и News 7, т.е. двамата (не тримата) – Василев, Малофеев и Малинов явно много добре се познават. Анонимният подател на бележките ще се окаже прав – Василев има много дебели връзки в Русия и те го пазят. Снимка 5: Бележка, написана със сръбски букви ....................... В бележката, написано със сръбски букви, но на български език, се казва: „Днес Решетников е в България, среща се с приятели на човека... Ако се интересуваш наистина, човекът ще ти даде контакт и връзката в Русия.“ В анонимното писмо, придружаващо бележките, се казва, че и този текст е на Василев, като той се бил научил да пише със сръбски букви. Явно Василев е научил добре и сръбски език след четиригодишния си престой в Белград. Кой е човекът и какви контакти и връзки в Русия може да предостави, не е ясно, но е ясно, че Василев познава тези руснаци и може да организира срещи с тях за тези, които се интересуват. А нека сега ни разправя, че нямал контакти в Кремъл и че бил „жертва“ на Москва. Толкова засега. Какво се оказва в действителност. Докато ние в България си „играем“ на обвинения и съдебни процеси за фалита на КТБ, от Сърбия Цветан Василев продължава да управлява тихо и безпрепятствено активите, закупени с парите на фалиралата банка. Беглецът изпраща писмени разпореждания до хората си в България и те изпълняват – дори правят антидатирани изявления, стига за Василев това да е изгодно. Всичко е като на филм, само че продукцията не е по холивудски, а е родна, по български, с режисьор, сценарист и изпълнител на главната роля Българския Мадоф, ексбанкера, похарчил с лекота 3,5 млрд. лева от парите на вложителите в свои лични проекти и бизнеси, източил и фалирал четвъртата по големина банка в страната, финансовия измамник Цветан Василев. Аплаузи, вдигнете завесите, филмът може да започне.", "date": "2018.06.17", "title": "Българския Мадоф си освети руските връзки"}
{"url": "https://www.monitor.bg:443/bg/a/view/cska-sofija-uredi-slovashki-nacional-102848", "text": "ЦСКА-София очаква капитана на “Слован” (Братислава) Борис Секулич в началото на седмицата. Универсалният бранител, който е роден в Сърбия, но има и словашки паспорт, се е разбрал с досегашния си клуб да напусне по-рано. Договорът му е до 30 юни, но в събота директор на словашкия клуб обяви, че той няма да остане. Очаква се Секулич да пристигне в София в понеделник или вторник и да лети с новите си съотборници за лагера в Австрия. “Червените” заминават на 21-ви (сряда). Натурализираният национал на Словакия стартира подготовка със “Слован” още миналата седмица, но заради предложението на “армейците” е поискал да си тръгне от Братислава по-рано. Секулич бе избран за най-добър десен бек в Словакия за миналия сезон, в който записа 29 мача и 2 гола и е добре познат на треньора Нестор Ел Маестро. В същото време от клуба обявиха, че първата контрола по време на лятната подготовка срещу “Етър” (Велико Търново) ще се играе на базата в Панчарево, вместо в Тетевен, както беше обявено първоначално. Промяната се налага заради по-добрите условия на терена.", "date": "2018.06.17", "title": "ЦСКА-София уреди словашки национал"}
{"url": "https://www.monitor.bg:443/bg/a/view/ds-pak-vpregna-agent-hranova-102858", "text": "Ченгета и протестъри устройват нов водевил под формата на протест в София. Слугите на Българския Мадоф Цветан Василев ще се опитат с всички сили да стегнат редиците пред Министерски съвет в понеделник. В основата на активното мероприятие е личното НПО на банкера беглец \"Ние, гражданите\", което се ръководи от ченгето от ДС с псевдоним Ана Хранова Вера Ахундова. От дни движението усилено търси сподвижници в социалните мрежи, но откликват едва няколко десетки познати физиономии. Сред тях са лица от политическото недоносче \"Демократична България\", в което се вляха двата провалени ГМО проекта на Иван Костов - ДСБ и \"Дай, България\", псевдоеколози, протестъри. Заявка да излязат на паветата днес са дали главата на зеления октопод Тома Белев и съпредседателят на \"Зелените\" Борислав Сандов. Всички те се обединяват от агент Ана Хранова. Кредитният длъжник на няколко банки е в авангарда на публичните защитници на банкера беглец. Тя е сред рекордьорите по обявявания от Комисията по досиетата. Осветена е осем пъти като агент Ана Хранова на Шесто управление (политическата полиция на режима) - първия път като началник на управление в Министерството на икономиката, енергетиката и туризма. Останалите седем са много по-интересни, защото от тях става ясно, че фамозната дама е кредитен милионер в качеството си на член на Съвета на директорите на фалиралата плевенска рафинерия „Плама“. От регистрационните й картони става ясно, че тя е вербувана от ДС с моминското си име Вера Христова Христова и е много ценен агент за борба с идеологическата диверсия и противодържавните прояви срещу тоталитарния режим. В понеделник Ахундова и компания се готвят да повторят опорните точки на белградския крадец под предлог, че се борят срещу мафията. Това обаче повдига въпросите дали група компрометирани лица, афиширащи се за независими сдружения и ченгета, могат да представляват интересите на гражданите, както и кой точно принадлежи към мафията. Не е ли точно Цветан Василев, който се укрива от родното правосъдие в съседна Сърбия, след като в грабежа на века остави дупка от 4 млрд. лв. във фалираната КТБ. От няколко години мустакатият аферист се къпе в лукса на петзвездни хотели в Белград и се опитва да се докопа до статут на политически бежанец в Сърбия. Междувременно имиджа му у нас лъскат неговите лакеи, които чакат пари, откраднати от вложителите в КТБ.", "date": "2018.06.17", "title": "ДС пак впрегна агент Хранова"}
{"url": "https://www.monitor.bg:443/bg/a/view/balkanska-fiesta-na-svetovnoto-102846", "text": "Единствените балкански отбори на Мондиал 2018 – Хърватия и Сърбия, стартираха с победи. Първо в събота вечерта „шахматистите“ биха с 2:0 Нигерия, а след това западните ни съседи спечелиха труден, но заслужен успех с 1:0 срещу Коста Рика. В група „D” Хърватия излезе начело, след като нямаше проблеми с нигерийците. В 32-рата минута Етебо си вкара автогол, а след почивката Лука Модрич (72-дузпа) оформи крайния резултат. По-рано през деня Аржентина и Исландия завършиха 1:1 и така за играчите на Златко Далич се отваря супер шанс за продължаване напред. „Атмосферата на стадиона беше страхотна, все едно играем у дома. Знаехме, че нашите фенове ще дойдат, но не очаквахме да са толкова много. Удоволствие е да се играе тук, жалко, че в Хърватия нямаме такъв стадион като този в Калининград. Сега трябва да се възстановим и да се настроим за мача с Аржентина. Съперникът ще играе с още по-голяма мотивация, след като не успя да победи Исландия. Ще видим в каква кондиция са нашите футболисти. Аржентина има Меси, но ситуацията в групата за тях се промени след равенството с Исландия\", коментира Далич. В група „Е“ пък Сърбия си заслужи трите точки на старта срещу Коста Рика. Балканците бяха по-добрият отбор на терена и пропуснаха да спечелят с по-сериозен резултат, въпреки че в края на мача трябваше да се бранят с всички сили. На стадион „Космо Арена“ в Самара единственото попадение бе дело на защитника Александър Коларов. Той се разписа след феноменално изпълнение на фаул, като не остави шансове на вратаря Кейлор Навас. В края на двубоя не се мина и без задължителните балкански страсти, като двата тима се хванаха за гушите, но съдията прецени да не показва червени картони. Тази вечер е и другият мач от групата, в който фаворитът Бразилия се изправя срещу Швейцария. На 22 юни пък са вторите срещи – Коста Рика ще мери сили срещу Неймар и компания, а сърбите ще играят с „часовникарите“.", "date": "2018.06.17", "title": "Балканска фиеста на световното"}
{"url": "https://www.monitor.bg:443/bg/a/view/britancite-zadeljat-sredno-2272-evro-za-ljatnata-si-vakancija-102845", "text": "65% от жителите на Дания страна планират да заминат на ваканция това лято, а след тях се нареждат италианците и испанците (64%), португалците (59%) и британците (58%). Само 51 на сто от французите смятат да заминат във ваканция през лятото, като изпреварват единствено германците, едва половината от които планират летен отдих. Разликите в бюджета не са свързани с различния стандарт на живот в европейските страни. Брутнит вътрешен продукт (БВП) на човек от населението във Франция, например, е по-висок от този в Испания и Италия, но жителите на последните две държави са предвидили да заделят по-голям бюджет за лятната си ваканция. За сметка на това датчаните смятат да похарчат само 1385 евро това лято, въпреки че БВП на човек от населението е значително по-висок, отколкото в другите европейски страни, изследвани от Yougov. Разликите в бюджета се обясняват по-скоро с „културните различия“, най-вече във връзка с отношението към парите и консумацията. 58% от британците смятат, че парите са да се харчат и са възприемани като средство за удоволствие, докато само 44% от пестеливите датчани са на същото мнение. Полът и социалният статус също оказват влияние върху намеренията за заминаване на ваканция и планирания бюджет. Мъжете и хората с високи доходи очаквано смятат да похарчат повече пари по време на лятната си ваканция от останалите, показва изследването.", "date": "2018.06.17", "title": "Британците заделят средно 2272 евро за лятната си ваканция"}
{"url": "https://www.monitor.bg:443/bg/a/view/ludogorec-zaminava-utre-za-avstrija-102847", "text": "“Лудогорец” заминава за втория си подготвителен лагер в Австрия в понеделник по обяд. Групата на тима ще лети до Мюнхен с редовен полет, след което ще пътува с автобус до базата си в градчето Бад Харинг. В понеделник футболисти и треньори ще бъдат на Терминал 2 на летището в София около 11,00 ч. Първата контрола на “Лудогорец” в Австрия ще бъде на 20 юни срещу местния “Вакер” (Инсбрук). Мачът ще се играе на стадиона в градчето Йембах. Следват проверки срещу “Карабах” (в град Косен), “Ахмат” (в Йембах), националния отбор на Сирия (в Залцбург) и “Йънг Бойс” (във Фюген). Контролите ще бъдат излъчени пряко по „Диема Спорт“. Отборът се прибира в България на 1 юли по обяд с редовен полет от Мюнхен до София, след което започва участието си в предварителните кръгове на Шампионската лига.", "date": "2018.06.17", "title": "\"Лудогорец\" заминава утре за Австрия"}
{"url": "https://www.monitor.bg:443/bg/a/view/horhe-lorenso-naj-byrz-na-katalunja-102853", "text": "Хорхе Лоренсо (Исп) с \"Дукати\" спечели втората си поредна победа в клас MotoGP от световния шампионат по мотоциклетизъм на писта. той беше най-бърз в Гран при на Каталуня, 7-и кръг от първенството, на едноименната писта. С победата си носителят на 3 световни титли се изравни по точки със съотборника си Андреа Довициозо, който не завърши състезанието, а остана и само на 49 т. от лидера в генералното класиране Марк Маркес (Исп) с \"Хонда\". Лоренсо не успя да излезе начело в в първия завой, където поведе Маркес. Андреа Яноне със \"Сузуки\" също мина пред него, но сгреши при опит да изпревари Маркес, излезе извън левия завой №10 и с това се прости с шансовете за подиум. Лоренсо настигна Маркес, а на правата го изпревари за първото място. Той завърши като лидер във всяка една обиколка, освен първата, а крайното му време беше 40:13,566 мин. Маркес остана на 4,479 сек. от него е Валентино Роси (Ит) с \"Ямаха\" остана на 6,098. Маркес води в генералното със 115 т., следван от Роси с 88, Маверик Винялес - 77.", "date": "2018.06.17", "title": "Хорхе Лоренсо най-бърз на \"Каталуня\""}
{"url": "https://www.monitor.bg:443/bg/a/view/arest-za-sin-pijanica-obijdal-majka-si-napuk-na-sydebna-zapoved-za-zashtita-102818", "text": "Пияница отива в ареста, след като нарушил съдебна заповед за защита да не тормози майка си. Поредните изцепки на Веселин С. се оказали в рамките на едногодишния период на заповедта и съдът прекратил новото гражданско дело, като дал указания от полицията да преценят дали имат основания да арестуват нарушителя. Делото било образувано по молба на майката за защита по Закона за домашно насилие от сина й. Жената описала в молбата, че от около 6 години тя и синът й живеят в апартамент, собственост на дъщеря й. Младият мъж системно упражнявал спрямо майка си психическо и икономическо насилие. Той не работел, но всеки ден взимал пари от пенсията на възрастната жена. На месец тя получавала едва 200 лева. Синът й взимал от парите й, за да си купува алкохол или пращал вечерно време майка си до аптеката да му купувала спирт. Той разреждал спирта с вода и пиел. А ако пенсионерката откажела да му даде пари или да му угоди, той започвал да я псува и да я плаши, че ще я пребие. Възрастната жена подавала молби до съда за защита през 2015г. и през 2017г. Втората заповед изтичала на 2 юни т.г., но въпреки документа, пияницата на 15 май т.г. отново нападнал майка си. Той бил пиян, събудил я и започнал да я обижда с нецензурни реплики. Когато тя му казала да престане и че няма да му даде пари, той побеснял и й казал, че ще я убие. Затова пенсионерката отново подала молба в съда за издаване на заповед за защита. Според магистратите обаче поредното нарушение на сина попада в рамките на издадената през 2017г. заповед и нарушителят бил предаден на полицията и прокуратурата.  ", "date": "2018.06.17", "title": "Арест за син пияница, обиждал майка си напук на съдебна заповед за защита"}
{"url": "https://www.monitor.bg:443/bg/a/view/obraha-britanskija-vytreshen-ministyr-102850", "text": "Британският вътрешен министър Саджид Джавид заяви в интервю за в. \"Сън\" днес, че преди няколко месеца е станал жертва на обирджии с мотопед, коитоуспели да откраднат мобилния му телефон, и се закани да въведе промени в полицейските правила за справяне с нарастващия проблем, предаде Ройтерс. Обирите с мотопед, при които престъпниците нападат изневиделица пешеходци и грабват чантите или телефоните им, зачестиха в Лондон и привлякоха национално внимание. Случаят с Джавид е станал преди назначението му за министър. \"Случи се за миг. Бях застанал пред гара Юстън и си извадих телефона, за да повикам такси. Беше съвсем нов. Докато разбера какво става, всичко свърши. Те профучаха край мен, грабнаха го и си заминаха\", разказа Джавид. Министърът иска да промени правилата, които не позволяват на полицаите да преследват заподозрени на мотопеди, ако не носят каски. \"Това е смешно. Полицията трябва да има възможност да си върши работата. Ако някой извърши престъпление и полицаи искат да го подгонят, трябва да имат много по-голяма свобода да го направят\", обясни министърът.", "date": "2018.06.17", "title": "Обраха британския вътрешен министър "}
{"url": "https://www.monitor.bg:443/bg/a/view/alonso-buemi-i-nakadjima-pyrvi-s-tojota-8-102851", "text": "Пилотите от школата на Формула 1 Фернандо Алансо, Казуки Накаджима и Себастиан Буеми спечелиха с болида на \"Тойота\" №8 легендарното автомобилно състезание за издръжливост \"24-те часа на Льо Ман\". Те изминаха за точно едно денонощие 388 обиколки при първия успех на японския тим, дошъл в надпревара, в която неговите прототипи на практика нямаха конкуренция от други заводски производители. Успехът обаче е двоен, защото на второ място завърши другият екипаж на \"Тойота\" с №7 с пилоти Майк Конуей, Камуи Кобаяши и Хосе Мария Лопес, направили 386 тура. Те обаче имаха сериозни драми в края на състезанието. Час и 40 минути преди края Кобаяши намали рязко темпото заради предполагаем технически проблем. След 2-3 мин. тръгна отново със състезателно темпо и запази второто място. По-късно се оказа, че просто е пропуснал момента за влизане в бокса, и за да не му свърши горивото, е намалил темпото. Преди това имаше и завъртане за Хосе Мария Лопес. Кобаяши изтърпя и две наказания - спиране за 10 сек. в бокса за по-дълги серии от обиколки от разрешеното без спиране в пита. Трети се класираха Густаво Менезес, Матиас Бече и Томас Лоран зад волана на Rebellion R13 №3 с 376 об.), а 4-и завърши колата Rebellion R13 №1 с Андре Лотерер, Бруно Сена и Нийл Джани (375 об.)", "date": "2018.06.17", "title": "Алонсо, Буеми и Накаджима първи с \"Тойота\" №8"}
{"url": "https://www.monitor.bg:443/bg/a/view/fifa-hvali-sistemata-za-videopovtorenija-102844", "text": "Световната футболна централа ФИФА изрази удовлетворение от решенията на системата за видеоповторения ВАР в съботните мачове от Мондиал 2018 в Русия. Говорител на централата каза, че това са били \"много задоволителни\" решения и \"всичко е преминало по начина, по който се предполагаше\". В събота ВАР първо беше използвана на двубоя между Франция и Австралия, завършил 2:1. Главният съдия Андрес Куня от Уругвай отсъди дузпа за нарушение на Джошуа Рисдън в наказателното поле срещу Антоан Гризман. Решението на рефера беше взето след сигнал и консултация с видео асистент арбитъра около две минути след фаула на Рисдън срещу нападателя на „Атлетико“ (Мадрид). Системата влезе в действие и на мача между Дания и Перу от съдията Папа Бакаи Гасама от Гамбия. Кристиан Куева падна в наказателното поле на Дания, но реферът остана безмълвен. Спорната ситуация беше разрешена от системата ВАР, съдията промени решението си и отсъди 11-метров наказателен удар. Системата ВАР се използва на световно първенство за първи път, но миналата година беше част от турнира за Купата на конфедерациите и световното клубно първенство. Тя се използва в някои футболни първенства, сред които Бундеслигата и Серия А.", "date": "2018.06.17", "title": "ФИФА хвали системата за видеоповторения"}
{"url": "https://www.monitor.bg:443/bg/a/view/bylgarka-e-1-v-sveta-za-devojki-v-trojnija-skok-102852", "text": "Българка оглави световната ранглиста за девойки до 20 години в тройния скок. Вицешампионката на планетата Александра Начева от клуб \"Ботев\" (Пд) стана втората девойка в България, която премина границата на 14 метра по време на първенството за юноши и девойки в София. 17-годишната Начева постигна 14,0 метра (с вятър 0.6 м/сек) от първия опит и с това си осигури титлата, без да се налага да скача повече. С това тя подобри собствения си национален рекорд за възрастовата група до 18 г. - 13,80 м. Лекоатлетката от Пловдив стана втората българка, преодоляла 14 метра за състезателки до 20 години след Тереза Маринова, която е и световна рекордьорка с 14,62 м. През 2018 години нито една девойка още не е минала 14,00 м. Затова възпитаничката на треньора Стойко Цонев оглави световната ранглиста до 20 г. Тя беше в нея №1 и при 18-годишните досега. Подгласнички на Начева станаха Ариана Кузманова от СК \"Светла Димитрова\" с 12,73 м и двукратната шампионка от първия ден (на 100 м и 100 м с пр.) Никол Андонова от СК \"Европул\" с 12,25 м. Пред Начева това лято има 3 големи състезания, за които има сериозни шансове да спечели медали – европейското първенство за девойки под 18 г. и световният шампионат за възрастта под 20 г., както и Младежката олимпиада. Алекс покри и норматив за участие на европейското първенство за мъже и жени, който е 13,90 м. Тя има право да стартира и на него, тъй като покрива и изискването на ЕА да е навършила 16 г. в годината на първенството. Веселин Живков от \"Академик\" (Сф) постигна един от най-впечатляващите резултати във втория ден шампионата до 20 г. Състезателят на Христо Стоянов спечели златото на 200 м с нов рекорд на България за юноши под 18 г. - 21,36 сек. (+1.9 м/сек). 17-годишният Живков прати в историята 33-годишния рекорд на Николай Антонов-Таланта от 21,43 сек., поставен в Ханя през 1985 г. Най-добрата ни спринтьорка при жените Ивет Лалова- Колио пък завърши на второ място в бягането на 100 м на турнира Citius в Берн (Швейц). Тя финишира за 11,31 секунди, а най-доброто й постижение за сезона е 11,20. Първа е швейцарката Муджинга Камбунджи с 11,23, а трета - британката Имани-Лара Лансико с 11,33 сек.", "date": "2018.06.17", "title": "Българка е №1 в света за девойки в тройния скок"}
{"url": "https://www.monitor.bg:443/bg/a/view/levski-s-11-unoshi-na-lagera-v-pravec-102849", "text": "“Левски” замина за лагер в Правец, като групата, която ще се подготвя под ръководството на Делио Роси и неговия щаб, наброява 29 футболисти. Сред избраниците попаднаха цели 11 юноши, които ще получат шанс да станат постоянна част от първия отбор на \"сините\". Тази седмица към “Левски” ще се присъедини новото попълнение Мартин Полачек, както и Жерсон Кабрал, който пропусна първите занимания в София. Тимът ще изиграе първата си контрола в сряда, 20 юни, от 18:00 часа срещу “Хебър” на стадиона в Пазарджик. Преди заминаването за Правец футболистите на “Левски” минаха функционални тестове. Изследванията се проведоха в столична клиника и показаха отлични резултати, като няма нито един контузен. Към отбора се присъедини и френската звезда Габриел Обертан, който закъсня за старта на подготовката. \"Сините\" ще останат в Правец до 5 юли и ще изиграят 3 контролни срещи. Освен с „Хебър“, са предвидени още мачове със „Септември” на 27 юни и “Олександрия” на 5 юли. Междувременно бяха представени и първите две нови попълнения - Мартин Полачек и Давиде Мариани. Швейцарският халф игра през миналата година за “Лугано”, но неговият договор изтече и “Левски” се възползва от това. Мариани се намира в отлична форма и тренира наравно със своите съотборници. Очакванията са той да бъде основна фигура в състава на Делио Роси. Второто ново попълнение – Мартин Полачек, пък ще спори за титулярното място с досегашния вратар Божидар Митрев.", "date": "2018.06.17", "title": "„Левски“ с 11 юноши на лагера в Правец"}
{"url": "https://www.monitor.bg:443/bg/a/view/stoichkov-reklamira-narodnija-102834", "text": "Футболната легенда Христо Стоичков неочаквано засне рекламно видео за Народния театър, в което подкрепя инициативата „Театър пред театъра“. Още по-изненадващо е, че клипчето е направил в полувремето на мача Португалия – Испания, на който е бил коментатор за мексиканската телевизия „Унивижън“ от Русия. Вечната звезда на „Барселона“ е получил покана от ръководството на театъра и се е отзовал мигновено. Краткото клипче е на фона на видеостена със снимка от Кремъл, а Камата казва точно, кратко и ясно: От своя страна директорът на Народния Мариус Донкин изказа специална благодарност на прочутия футболист за подкрепата и заяви, че той винаги е добре дошъл в Народния театър. „Театър пред театъра“ е грандиозното закриване на сезон 2017-2018 на храма на Мелпомена, а в програмата му са концерт-спектакълът „България – земя благословена” с режисьор Борис Радев /30 юни/, „Калигула” с режисьор Диана Добрева /1 и 2 юли, със субтитри на английски език/, „Госпожа Министершата” с режисьор Недялко Делчев /3 юли, гостува Театър „София”/, „Животът е прекрасен” с режисьор Александър Морфов /4 и 5 юли/, „Сако от велур” с режисьор Бойко Богданов /6 юли/, „Швейк” с режисьор Бина Харалампиева /7 юли, гостува Театър „Българска армия”/ и хепънингът „Опит за летене” с режисьор Стоян Радев /8 юли/.", "date": "2018.06.17", "title": "Стоичков рекламира Народния"}
{"url": "https://www.monitor.bg:443/bg/a/view/indija-vdiga-vnosnite-mita-za-30-amerikanski-stoki-102833", "text": "В отговор на решението на САЩ да увеличи митата за индийската стомана и алуминия, Делхи отмени преференциалните вносни такси за 30 стоки, доставяни от щатите, пише The Indian Express. С по-високи мита до 50% на индийския пазар ще влизат американските мотоциклети с двигатели над 800 куб. см, борната киселина, някои метални изделия, лещата и някои други изделия.", "date": "2018.06.17", "title": "Индия вдига вносните мита за 30 американски стоки"}
{"url": "https://www.monitor.bg:443/bg/a/view/dyrvo-se-stovari-vyrhu-kola-s-bebe-v-burgas-102838", "text": "Дърво се стовари върху автомобил в движение, в който са пътували тричленно семейство с 3-годишно дете. За щастие то е невредимо, но двамата родители са пострадали, като майката е с повече наранявания. Жената е откарана с линейка в бургаската болница. Тя е получила наранявания на краката и ръцете. Инцидентът стана днес след обед на южния вход на Бургас откъм Созопол. Автомобилът \"Рено Клио\" е пътувал в посока Бургас, когато върху возилото изневиделица се стоварило дърво. Съпругът, който шофирал колата, реагирал светкавично и натиснал рязко спирачката. Инцидентът е станал по време на разразила се буря с ураганен вятър и пороен дъжд, последван от градушка. Свидетел на инцидента е станал старозагорският депутат от ГЕРБ Маноил Манев, който шофирал след затиснатата кола. Той първи се е притекъл на помощ на пострадалото семейство и подал сигнал на спешния телефон 112. Според депутата бурята е била много силна и вероятно стихията е изкоренила дървото. Стволът е помлял колата, която е с огънати ламарини и строшени стъкла.   В следобедните часове над Бургас се изсипа пороен дъжд, а улиците плувнаха под вода. Наводнени бяха района на ж.п. гарата, бул. Димитър Димов и кръстовището „Трапезица\". ", "date": "2018.06.17", "title": "Дърво се стовари върху кола с дете в Бургас"}
{"url": "https://www.monitor.bg:443/bg/a/view/ga-otkradna-frensko-gran-pri-102839", "text": "Тридесет и две заглавия останаха под чертата при победния рейд на българската копродукция „Áга“ на международния филмов фестивал в Кабур, Франция. Лентата, чийто режисьор е Милко Лазаров, беше наградена с Гран при, Златен Лебед, тази неделя, по време на закриването на 32-рото издание на кино форума. Екипът получи статуетката си дистанционно, като в специално видео, излъчено непосредствено след обявяване на победителя, Лазаров благодари за признанието. Българо-германско-френската копродукция „Ага“ влезе в жестока конкуренция с филми, повечето от които премериха сили за призове в едни от най-именитите фестивали по-рано през годината - Берлинале, Кан и Гьотеборг. Сред кандидатите за Лебед беше и Рупърт Еверет с неговия „The Happy Prince”. Председател на журито в Кабур тази година беше именитият френски сценарист и режисьор Андре Тешине, а         В рамките на фестивала беше поставен и рекорд за най-много прожекции в четирите конкурсни дни – цели 75. „Áга“ е един от най-успешните филми, в които България е записала името си в последнно време. Лентата закри 68-то издание на Берлинале и беше първата от 29 години насам, която се излъчи в рамките на престижния форум, макар и извън конкурсната програма. Неотдавна взе и       - Fajr International Film Festival, където пребори други 28 заглавия, сред които Dovlatov на руския режисьор Алексей Герман-младши. Сюжетът на „Áга“ пренася зрителите далеч на север, за да разкаже история за сблъсък на цивилизации през призмата на любовта и човешките взаимоотношения. „Винаги ме е вълнувало как модерният и бързо развиващ се свят засяга малките общности, как процеси, които на пръв поглед нямат нищо общо, се отразяват върху живота на цели нации... С този филм изследвам как модерният свят застрашава устоите на основни човешки ценности“, разкри преди време замисъла на сюжета режисьорът Милко Лазаров, който е и сценарист на лентата заедно със Симеон Венциславов. В юрта сред снежните полета на севера, двамата главни герои инуити - Нанук и Седна, мечтаят да съберат семейството си отново. Двамата живеят в духа на традициите на своите деди. Родните киномани, които изпуснаха представянето на „Ага“ на „София филм фест“, ще трябва да почакат още доста, защото премиерата му у нас е чак на 14 декември.  ", "date": "2018.06.17", "title": "„Áга“ открадна френскa Гран при"}
{"url": "https://www.monitor.bg:443/bg/a/view/valejite-povishiha-nivata-na-9-reki-102837", "text": "Повишили са се нивата на реките Искър, Вит, Янтра, Въча, Тополница, Марица, Беленска, Тунджа и Харманлийска. Това показва анализът на хидрологичната обстановка през изминалото денонощие НИМХ. През последното денонощие водните нива на реките в по-голяма част от Дунавския басейн са се повишили, вследствие на валежи и оттичане. По-значителни изменения са отчетени по основната река Искър (при гр. Нови Искър - -59/+78 см, при с. Ребърково - -33/+43 см, при с. Ореховица - -9/+33см) и в долните течения на река Вит (при с. Биволаре - -27/+33 см) и река Янтра (при с. Каранци - -8/+40 см). В останалата част от басейна водните нива са с изменение в граници от -18 см до +18 см. Водните количества в средното и долно течение на р. Искър са около праговете за високи води, а в останалата част от басейна около и над праговете за средни води. Без съществени изменения са речните нива в Черноморския басейн. Регистрирани са понижения на водните нива в реките от басейна до -2 см. Водните количества на реките в басейна са около праговете за средни води. Водните нива на реките в по-голяма част от Източнобеломорския басейн са се повишили. Значителни изменения, в резултат от работата на хидротехнически съоръжения са регистрирани по р. Въча (-132/+130 см), р. Тополница при с. Поибрене (-23/+26см) и р. Марица при гр. Плодвив (-25/+38 см). По-значителни колебания в резултат на валежи са отчетени на р. Беленска при гара Чумерна (-50/+67 см) р. Тунджа при гр. Павел баня (-6/+24 см) и р. Харманлийска при гр. Харманли (-22/+24 см). Регистрираните колебания в останалата част от басейна са от -19 см до +18 см. Водните количества на реките в басейна са около праговете за средни води. Водните нива на реките в Западнобеломорския басейн са се понижили или са останали без съществени изменения. Регистрираните колебания на речните нива в басейна са от -13 см до +10 см. Водните количества на реките в басейна са около и под праговете за високи води.  ", "date": "2018.06.17", "title": "Валежите повишиха нивата на 9 реки   "}
{"url": "https://www.monitor.bg:443/bg/a/view/teleshko-i-vino-ot-tikvesh-nahraniha-gyrci-i-makedonci-sled-podpisvaneto-na-dogovora-102835", "text": "След подписването на договора за името Северна Македония, гръцкият премиер Алексис Ципрас, македонският Зоран Заев, външните министри на двете страни, Матю Нимиц и Федерика Могерини похапнаха в македонската част на Преспанското езеро. Гостите били нахранени по типично македонски начин – ордьовърът е бил гюзлеме, основното телешки стек със сос от печурки и вино, а десертът бил палачинка с плодове и ванилов крем и баклава. Всичко това било гарнирано с вино от Тиквеш. Връщайки се на гръцка територия след среща и обяд в Отешево от македонската страна на Преспанското езеро, гръцкият премиер Алексис Ципрас заяви, че атмосферата там е била много добра и е било \"весело като на сватба\", съобщава македонското издание \"Независен весник\". На въпрос къде е вратовръзката, която му подари македонският премиер Зоран Заев, Ципрас отговори, че я пази, но не си я е сложил. \"Храната беше прекрасна, езерото хубаво\", каза Ципрас, като добави, че е щастлив за подписания днес договор за името на северната съседка и планира да посети Скопие. За протестите по време на подписването на договора Ципрас каза, че организаторите очаквали милион души, а дошли около 5 хиляди, което може да се пренебрегне. Според информациите демонстрантите са пристигнали на протеста с 80 автобуса и 400 автомобила, а сред тях е имало най-много привърженици на крайнодясната партия Златна зора. Агенция АНА-МПА отбеляза днес, че Ципрас е първият гръцки премиер, стъпил на територията на Бившата югославска република Македония.", "date": "2018.06.17", "title": "Телешко и вино от Тиквеш за гърци и македонци след подписването на договора "}
{"url": "https://www.monitor.bg:443/bg/a/view/svyrshiha-biletite-za-vlakovete-kym-moreto-102840", "text": "Не стигат местата в спалните вагони в нощните влакове към морето в началото на активния за летните почивки сезон. Причината се крие в недостига на специалните вагони и липсата на единна информационна система за продажба на билети. От държавната железница обещават, че системата ще заработи от началото на юли. До края на септември пък предварителни продажби на билети ще се правят за 15 дни преди пътуването, а не както досега - само 5. Проблемът е най-голям в столицата. Оказва се, че само няколко дни след пускането на билетите в продажба, те се изчерпват, а за определени влакове няма спални места повече от три седмици преди датата на пътуването. В началото на летния сезон, опашките пред касите на централната гара са големи, а на хората понякога им се налага да изчакат над 20 минути, за да разберат, че билети няма. Пътуващите, които искат спален вагон, купуват билетите си 30 дни преди датата на пътуването. Не могат обаче да си резервират места от Варна и Бургас за София, тъй като системата за продажба на билети не функционира. Когато новата система за продажба на билети заработи от началото на следващия месец, тогава се очаква да отпадне и проблемът със запазените места към столицата, уверяват от държавната железница. От БДЖ признават, че в летния сезон търсенето е по-голямо от предлагането, затова от фирмата се опитват, когато е възможно, да осигурят и допълнителни вагони за най-натоварените маршрути, съобщи БНТ. Жп превозвачът започна предварителната продажба на билети с удължен срок от 15 дни за всички бързи и бързи влакове със задължителни места (бивши експреси) в петък и тя ще продължи до 30 септември 2018 г. От БДЖ припомнят, че на пътниците, които желаят да пътуват в спален или кушет вагон, е предоставена възможност да купят спално място 30 дни преди датата на пътуване, като този срок за спални и кушет места важи през цялата година.  ", "date": "2018.06.17", "title": "Свършиха билетите за влаковете към морето"}
{"url": "https://www.monitor.bg:443/bg/a/view/nacional-napusna-lagera-na-anglija-zaradi-bebe-102842", "text": "Английският национал Фабиан Делф внезапно напусна лагера на тима в Зеленогорск на Мондиал 2018, за да се върне на Острова. 28-годишният халф на “Манчестър Сити” е получил разрешение за това от треньорския щаб на „трите лъва“. Причината е, че футболистът ще става баща за трети път. „Пътуването и раждането на детето няма да ми повлияят психически. Не е хубаво, че трябва да пътувам толкова дълго, но това е част от живота. За нищо на света няма да пропусна раждането на третото ми дете. Ще се върна възможно най-бързо“, заяви Делф пред „Дейли Телеграф“. Англия стартира участието си в Група „G“ утре във Волгоград срещу Тунис, като по всяка вероятност Делф няма да е на линия. Интересното е, че преди мача английските национали се отказаха от официалната тренировка на стадион \"Волгоград-Арена\". Причините за решението са неизвестни. Играчите ще летят до Волгоград в часовете преди двубоя, а националите на Тунис са в града още от събота и ще тренират на съоръжението преди срещата.", "date": "2018.06.17", "title": "Национал напусна лагера на Англия заради бебе"}
{"url": "https://www.monitor.bg:443/bg/a/view/kyrvava-drama-v-ajtos-bivsh-zatvornik-ubi-jena-si-pred-deteto-102822", "text": "Семеен скандал завърши с брутално убийство в Айтос, след като озверял бивш затворник преби до смърт майката на детето си. Свидетел на жестоката екзекуция станало невръстното 3-годишното момченце, което пищяло от ужас в ъгъла, докато гледало как баща му пребива майка му. Кървавата драма се разиграла около 20 часа вечерта в малка кооперация на ул. \"Хаджи Димитър\", където живеели 27-годишния Теньо Енчев и 19-годишната му половинка Ивета Тинева. И двамата са от София и в малкото градче почти не ги познават. Пристигнали в Айтос преди две години и се настанили в бащината къща на Теньо, която останала празна след като баща му се споминал. Скандалите в дома на младите родители били ежедневие, разказаха комшиите им, които ставали свидетели на грозни кавги и побоища. Теньо е бивш затворник с присъди за кражби зад гърба си. Той бил много агресивен и често посягал към чашката, а когато се напиел започвал да бие Ивета. Съседи от кооперацията няколко пъти викали полиция, изплашени че жената няма да издържи поредния жесток побой. Когато ченгетата пристигали обаче, Ивета казвала, че няма никакви проблеми и отказвала да подаде жалба. Последните няколко дни преминали в необичайно затишие, но в злополучната събота, избухнал поредният скандал, който се оказал фатален. Комшиите видели двамата да излизат в около 17 часа с детето на разходка. Върнали се два часа по-късно, а минути след това започнали виковете. \"Скандалът се чуваше надалече. Ивета пищеше, детето също, беше ужасно! После изведнъж всичко утихна. След половин час дойде бабата на Теньо - Димитринка, която живее в село Лясковo. Сигурно Теньо я е повикал, тя се качи при нас на втория етаж и каза че Ивета е много зле. Обадихме се на тел 112 и полицията дойде\", разказа Стоянка Стоилова, която живее над апартамента, в който е станало убийството. Униформените заварили дома окървавен, а младата жена лежала в безсъзнание на земята, в локва кръв и обезобразено лице. Тя била все още жива и дишала, но вследствие на жестокия побой изпаднала в кома. Ивета е била откарана незабавно с линейка в бургаската болница и приета в отделението по реанимация, но въпреки усилията на лекарите, издъхнала няколко часа по-късно.  Теньо е арестуван още същата нощ, но до момента той упорито отрича да е пребивал майката на детето си. Разследващите обаче имат достатъчно доказателства. По случая вече са разпитани свидетели, образувано е и досъдебно производство.  Убиецът е злоупотребявал и с дрога, предимно кокаин. Твърде вероятно е в деня на убийството отново да е бил дрогиран. Назначени са експертизи, които да установят дали е употребил наркотици.  Теньо работел като строител и общ работник, но често оставал без работа. Ивета пък си седяла вкъщи и гледала детето. Преди година, след пореден скандал и побой тя си събрала багажа и заминала за София. Но после склонила на молбите на любимия си и пак се върнала. \"Ивета беше много тиха и възпитана, добра и грижовна майка, но мъжа й злоупотребяваше с алкохола системно и беше много агресивен. Избухваше за няма нищо\", разказаха съседите.", "date": "2018.06.17", "title": "Кървава драма в Айтос: Бивш затворник уби жена си пред детето"}
{"url": "https://www.monitor.bg:443/bg/a/view/andre-rijo-prevyrna-klasikata-v-rokendrol-102823", "text": "За този концерт си облякох скъсаните дънки. И не сбърках. Не че дамите с рокли с голи гърбове, които преобладаваха, не си бяха на мястото, но... Андре Рийо си е чист рокендрол в класическата музика и заслужава кръпки и удобни кецове за танци. Този луд холандец съвсем не е Краля на валса, той е Краля на веселието, въпреки безупречно опънатия си фрак и 60-членния оркестър с пищни бални рокли и папионки. Луд човек, казвам ви. За 12 години обикаляне по всички големи концерти в България и Европа, на звезди от всякакъв калибър и жанр, не очаквах точно повече от двучасов класически концерт да усетя не като 30, дори не като 20 минути, а като миг. Въпреки антракта. Още с нестандартното си появяване свърза плюса и минуса на батерията на цялата публика. Под строй и с валсова стъпка най-големият частен оркестър в света „Йохан Щраус“, начело с Рийо премина през цялата публика и се качи на пищната сцена, преобразена в бална зала до последния детайл. Ясно е вече какво е имало в 6-те тира на продукцията – позлатени стойки за партитури, столове с барокови орнаменти, милиони цветя, рокли, костюми, че чак до фибите и тиарите – всичко беше изпипано до съвършенство. Музикантите на летящия холандец са от 13 националности, разбирайте – за всяка държава си има човек. И България не прави изключение – на първия ред на цигулките, в божествена синя рокля беше седнала         а в събота вечер беше и личен преводач на шегите му. В очите на талантливата българка пробляснаха сълзи, след като най-накрая инструментът ѝ засвири в родината ѝ, а публиката я посрещна на крака с дълъг аплауз. Още едно доказателство, че Андре е повече пънк и рок в класиката, отколкото виртуозен валсов свирач е факта, че отдавна е разнообразил репертоара си с по нещо за всеки вкус, а творенията на божествения Щраус са само акцент на финала на шоуто му. Всичко започна с руски романс „Очи Чёрные“ и балада посветена на децата и изпълнена от тримата тенори на оркестъра – Гари Бенет от Тасмания, Бела Маврак от Унгария и Ерик Реде от Франция. „Били сме навсякъде по света. Но мечтаем да идем в една страна. Страна, която не съществува. Страна, в която децата тичат свободно. Нека ние възрастните да направим всичко възможно да построим тази страна най-скоро, за да може мечтата ни за мир да се превърне в реалност“ - написано на хартия звучи популистки, думи, които всеки с широка публика се възползва да каже, за да повдигне имидж, но чувството, с което ги изрече, не остави много място за съмнение в искреността му. И         след финалната нота на драматичната композиция побърза да размаха ръка за първите тонове на величествената ария „Nessun Dorma“ от операта „Турандот“ на Пучини. Тежка класика с изключителен прочит на оркестъра „Йохан Щраус“ и „Платинените тенори“. Разходката по емоционалната крива продължи с „Валсът на кънкьорите“, а музикантите показаха, че не падат по-долу от шефа си в шегите и духовата секция започна да подсвирква в такт, а някой извади бутилка Йегермайстер и я завъртя между колегите – настъпи смях и истинско пощуряване. Краят на първата част поставиха две китайски сопрани и охладиха страстите с нежна композиция на родния си език, след което на сцената се събраха всички солисти. Кратка почивка, доказателство че пушенето е национален спорт, и втора порция Андре Рийо. Отново неочаквано появяване – всички дами от оркестъра бяха облечени в традиционни холандски дрехи и обути в дървено сабо, на главите с смешните шапчици, изтанцуваха народен танц и разсмяха до сълзи публиката. И тъкмо, когато всички помислиха, че е ред отново да станат сериозни, мъжете музиканти, остнали сами на сцената, се развихриха – отново с бутилки, имитирайки забавни пиянски сценки и свалки с дами от публиката. А Рийо не спря да се шегува и на всяко свое умотворение да         След 15 минути театър, Андре върна антуража си към основната цел и покани на сцената една от новите си сопрани – приказна млада изпълнителка, която вдигна на крака залата с изпълнение на „Think of Me“ от „Фантомът на поерата“ от Андрю Лойд Уебър. Както нея, така и всички свои солисти холандецът връщаше по два пъти, за да получат овациите си. През цялото време демонстрира методично и настойчиво уважение към всички свои колеги – дори към шофьорите на тировете с техника, за които също поиска аплодисменти. Изненадите не свършиха с малките скечове по сцената. Неочаквано, от гърба на залата засвириха 20 български гайди, който се качиха на сцената в красивите нашенски носии, за да участват в едно много специално изпълнение. Негов солист беше кларинетистката Ману Конингс, а историята ѝ бръкна дълбоко в нервната система на вече свръхемоционалната публика. Ману е в оркестъра от 20 години, а преди 10 получава диагноза рак на гърдата. Превъзмогва страшната болест, за да се върне отново на сцена и дори се научава да свири на шотландска гайда. И поклонът към българската публика не остана само един – на фанала имаше още един и то още по-дълбок – до земѝ. Но за него след малко. А преди биса Рийо заложи на „Травиата“ от Верди, отново съпроводена с дълга лична история за детството и баща му, който също е диригент, и най-накрая – Щраус, с емблематичния си валс „The Blue Danube“. Точката сложи мощната ария „Fortuna“ от „Кармина Бурана“ с пожелание да посрещаме трудностите на Съдбата с музика. Точка, точка, но се оказа запетая, след която последва истински фурор под звуците на валс, в който всички вече бяха наскачали и танцуваха, а върху тях се сипеха десетки разноцветни балони. Ето и момента, който оставихме и аз и Рийо за финал - „Моя страна“ на Емил Димитров, която прозвуча така величествено от струните на Страдивариуса му от 1732 г., един от последните произведени от великия лютиер, че няма какво повече да добавим. Феноменален!  ", "date": "2018.06.17", "title": "Андре Рийо превърна класиката в рокендрол"}
{"url": "https://www.monitor.bg:443/bg/a/view/napadatel-na-polsha-se-kontuzi-v-delfinarium-102843", "text": "Нападателят на националния отбор на Полша Аркадиуш Милик получи една от най-куриозните контузии. Той се подхлъзнал при посещение на делфинариума в Сочи, обяви пресаташето на „Дружина полска“ Якоб Квятковски. Според информациите Милик се е подхлъзнал на мокър под и е получил нараняване на ръката. Свидетели твърдят, че самото падане е изглеждало страховито и е разтревожило всички присъстващи. Все още не е ясна сериозността на травмата, но надеждите са да става въпрос само за натъртване и Милик да е на линия за първия двубой на тима си от световното. Полша започва участието си на Мондиал 2018 в Русия на 19 юни, когато играе със Сенегал на стадион „Откритие Арена“ в Москва. На 24 юни предстои мач с Колумбия в Казан, а на 28 юни - срещу Япония във Волгоград.", "date": "2018.06.17", "title": "Нападател на Полша се контузи в делфинариум"}
{"url": "https://www.monitor.bg:443/bg/a/view/arhitektkata-bi-shuta-na-brad-pit-102832", "text": "Последната изгора на холивудския ас Брад Пит го замени с милиардер. Преподавателката по архитектура от Масачузетския технологичен институт - Нери Оксман, е щракната от папараците на интимна среща с 52-годишен инвеститор в Париж. За пламналата искра между звездата от „Съюзени“ и чаровната брюнетка се заговори през април. Засега причината за краха в отношенията им не е ясна. Месец по-рано, името на Пит се свързваше с бившата му съпруга – актрисата Дженифър Анистън. Новината за затоплянето на отношенията им разбуни духовете в чуждестранните медии, където се посочва, че двойката е отпразнувала заедно Нова година в Аспен, където са се надявали ски екипировката да ги скрие от любопитните погледи на папараците. Други източници пък издадоха, че главен виновник за подновяването на връзката им е Джордж Клуни. „Той обичаше Брад и Джен като двойка и беше съкрушен от раздялата им, особено когато разбра, че е заради Анджи. Затова Джордж беше първият, който свърза отново Джен и Брад“, издаде близък до Пит.  ", "date": "2018.06.17", "title": "Архитектката би шута на Брад Пит"}
{"url": "https://www.monitor.bg:443/bg/a/view/myj-zagina-pri-pojar-v-centyra-na-varna-drugi-dvama-sa-v-bolnica-102824", "text": "Тялото на 67-годишен мъж, който обитавал вътрешни постройки в двора на жилищна кооперация на ул. „Околчица” във Варна, беше намерено след потушаването на избухнал рано сутринта голям пожар. Според първоначалните данни, мъжът е загинал в съня си. Пожарът избухнал в неделната сутрин, като сигнал за него е подаден към 8,40 часа на телефон 112. Огънят възникнал в централната градска част на Варна, казаха от ОД на МВР-Варна. На място са изпратени незабавно служители на РДПБЗН, като за потушаването на огъня са работили 5 екипа със специализрана техника. Там е установено, че огънят гори във временни постройки, пригодени за живеене или складиране на вещи, намиращи се във вътрешен двор на жилищната кооперация. Жена на 67 години и мъж на 53 години са изведени от мястото и отведени в болнично заведение, тъй като вдишали дим. Няма опасност за живота и на двамата. По случая е образувано досъдебно производство, казаха още от варненската полиция.", "date": "2018.06.17", "title": "Мъж загина при пожар в центъра на Варна, други двама са в болница  "}
{"url": "https://www.monitor.bg:443/bg/a/view/dve-vip-svatbi-za-edin-den-102827", "text": "Лятото стартира с две звездни разходки до олтара. Днес президентът Росен Плевнелиев и доскорошната водеща на прогнозата за времето Деси Банова вдигнаха скромна сватба в София. В краткия списък с гости влизат кумовете им, двамата синове на Плевнелиев – Асен и Павел и дъщеричката на чаровната блондинка – Йоанна. Щастливата двойка сключи както граждански, така и църковен брак. От булчинската рокля си която очаква момченце. Двамата с Плевнелиев ще посрещнат общия си наследник на бял свят в средата на септември. Засега избраното за рожбата им име се пази в тайна, но гордата майка загатна, че то няма да е кръстено на баща й. Връзката между телевизионерката и бившия държавен глава стана обществено достояние миналия ноември. Тогава те обясниха, че искрата помежду им е пламнала близо половин година по-рано. За Банова Плевнелиев казва, че е неговата „сродна душа“ и счита връзката си с нея за подадена от съдбата ръка. Тя пък го определя като „страшно искрен, интелигентен и с огромно сърце“. Предложението за брак се случило по време на пътешествие на влюбените до Виена преди няколко месеца. „От самото начало имахме честен подход към всички. Нашите близки и приятели, бившите ни партньори и децата ни разбраха. Давахме си сметка колко е важно да бъдем коректни. На никого нищо лошо не сме направили, свободни сме и имаме пълното право да се обичаме.“, заяви пред Нова тв тогава Плевнелиев. Днес на плаж в съседна Гърция трябва да се венчае и една от най-противоречивите носителки на титлата Мис България – Антония Петрова. Избранникът на перничанката е медикът Ивайло, за когото не се знае почти нищо. В медийното пространство се завъртяха сценарии, че той е бил женен с деца, а и твърдят, че това ще е първата му сватба. Ивайло е доктор и компютърен инженер, като близки разкриха, че е бивш шеф на болница „Токуда“, а в момента развива собствен бизнес в областта на ортопедията и медицината. Искрата между двамата пламва преди три месеца, но Мис България 2009 получи годежен пръстен още след 30-ия ден. Двойката пази отношенията си далеч от зоркия поглед на папараците. Това е вторият път, в който Антония чува Менделсон. Тя беше във връзка с руския бизнесмен Александър Бередин цели десет години. Двамата така и не се сдобиха с наследник. Миската с юридически ценз обясни, че в лицето на Бередин Като причина за разпада в отношенията им блондинката визира „изчерпване на връзката“. „Няма конкретна причина и категорично няма замесен трети човек. Обмислям това решение от доста време, то е резултат от емоционални натрупвания. Нямам никакви материални претенции към мъжа си, успявам да се издържам и сама.”, отсече тогава Петрова.  ", "date": "2018.06.17", "title": "Две ВИП сватби за един ден"}
{"url": "https://www.monitor.bg:443/bg/a/view/poroen-dyjd-navodni-burgas-102826", "text": "Пороен дъжд наводни Бургас. Улиците се превърнаха в реки, съобщиха зрители на bTV. Дъждът беше придружен от градушка. Гръмотевична буря пък се разрази във Варна. Въпреки дъжда и хлъзгавите пътни настилки, движението в града е сравнително спокойно по основните улици и булеварди. По-натоварен е трафикът от и към курортните комплекси.", "date": "2018.06.17", "title": "Пороен дъжд наводни Бургас "}
{"url": "https://www.monitor.bg:443/bg/a/view/neizvesten-gyrmi-po-posetiteli-na-izlojba-v-sa-sht-102828", "text": "Неизвестен откри огън на изложбата Art All Night в град Трентон, щата Ню Джърси, съобщи полицията. Един човек е загинал и няколко са получили наранения. Според лейтенат Дарън Запли от полицията, шест или седем човека са получили огнестрелни рани и са настанени в болница. Стрелбата е станала в 10.00 българско време по време на традиционната изложба.  Засега не са известни причините за стрелбата. Уточнява се дали изстрел на стрелеца или на полицията е довел до смъртта на човека. ", "date": "2018.06.17", "title": "Неизвестен гърми по посетители на изложба в САЩ "}
{"url": "https://www.monitor.bg:443/bg/a/view/isljamska-dyrjava-izbi-36-v-afganistan-102821", "text": "Броят на жертвите от съботната самоубийствена терористична атака в афганистанската провинция Нангархар, отговорност за която пое джихадистката групировка \"Ислямска държава\", достигна 36, съобщи ДПА. Атентаторът са самовзриви с кола бомба по време на безпрецедентно общо празненство на бунтовници талибани, афганистански правителствени войници и цивилни граждани, радващи се на тридневното примирие по случай ислямския празник Айд ал Фитр, който бележи края на свещения месец Рамазан. Подобни масови празненства вчера имаше в столицата Кабул и в още редица провинции и градове на страната. Повечето от загиналите са талибани, но сред тях има и правителствени служители и обикновени граждани, дошли на празненството. Ранените са най-малко 65. Инцидентът стана малко след като афганистанският президент Ашраф Гани, че обявеното от правителството 8-дневно прекратяване на огъня с бунтовниците талибани ще бъде продължено. Самите талибани са обявили 3-дневно примирие. Така за първи път от години жителите на страната можаха да излязат спокойно по улиците и да празнуват без страх. Стигна се до незапомнени сцени на веселие с участие както на талибани, така и на правителствени войници и обикновени граждани. Обявеното от правителството 8-дневно примирие приключва в сряда. Талибаните обаче не приеха предложението на президента за продължаването му. С В обръщение към народа президентът Гани, след като предложи продължаване на примирието, се обърна към талибаните с покана за начало на преговори за мир. Той каза, че иска на тях да се обсъдят \"въпроси от взаимен интерес със съседните страни и присъствието на чуждестранни сили\". Единственият досега опит за преки преговори между талибаните и афганистанското правителство бе през 2015 г., но той се провали почти веднага след началото му.  ООН, НАТО и САЩ приветстваха сегашното примирие.", "date": "2018.06.17", "title": "„Ислямска държава“ изби 36 в Афганистан "}
{"url": "https://www.monitor.bg:443/bg/a/view/jena-se-opita-da-koli-nared-v-supermarket-vyv-francija-102830", "text": "Жена нападна с нож хора в супермаркета Льоклерк в Ла Сен сюр Мер, до Тулон. Тя е била агресивна и искала да коли наред. Двама от магазина са се опитали да я спрат, докато тя викала „Аллах акбар\". Именно те са пострадали  - касиер и пазач в магазина. Единият е бил ранен в гръдния кош, а другият - до окото. Нараняванията, които двамата са получили, са леки. Жената е арестувана. Тя е на 24 години. По случая се води разследване.", "date": "2018.06.17", "title": "Жена се опита да коли наред в супермаркет във Франция"}
{"url": "https://www.monitor.bg:443/bg/a/view/indija-vdiga-vnosnite-mita-za-30-amerikanski-stoki-102831", "text": "Нов транш в размер на 2 млрд. долара от 12-милиардния кредит, одобрен МВФ очаква през юли Египет, сочи съобщение от финансовото министерство, цитирано от „Прайм“. Най-многолюдната арабска страна вече повече от година и половина изпълнява препоръките на МВФ. От ноември 2016 г. курсът на местната валута от пазара и това доведе до двойно обезценяване на египетския фунт. Преди дни пък бяха освободени и цените на горивата, което оскъпи билетите за обществения транспорт.", "date": "2018.06.17", "title": "Египет очаква през юли нови $2 млрд. от МВФ"}
{"url": "https://www.monitor.bg:443/bg/a/view/stara-zagora-vadi-na-tezgjaha-lagera-si-v-balkana-kraj-karlovo-102812", "text": "Община Стара Загора се кани да извади на публичен търг свой имот от 21 дка в местността Паниците край Карлово. Предложението е на кмета Живко Тодоров и предстои да бъде обсъдено на редовното заседание на местните старейшини от 28 юни. Градоначалникът предлага имотът да бъде преобразуван от публична в частна общинска собственост с мотива отпаднала необходимост и неизползването му по предназначение като ученически лагер от 2013 година насам. Няколкото масивни сгради на територията на лагера са от 1962 година. Те са оценени за около 80 000 лв, а независим оценител е уточнил, че целият имот в момента струва половин милион лв. Към някогашния ученически лагер в планината имало проявен инвеститорски интерес, уточнява градоначалникът и предлага веднага след промяната на собствеността имотът да бъде включен в тазгодишната програма за управление и разпореждане с общинските имоти като бъде обявен за продажба чрез публичен търг. На майското заседание съветниците решиха съществуващият от 1960 година плажен комплекс на територията на Старозагорските минерални бани да стане частна общинска собственост поради заявен инвеститорски интерес. За това са били 40 старейшини, а 7 са гласували „против“. През седмицата групата на БСП атакува промяната  пред прокуратурата с мотива, че гласуването е било незаконосъобразно и се обявиха против предстоящата продажба на комплекса. Даден бе знак, че от левицата ще се възпротивят и на идеята за продажбата на „Паниците“.", "date": "2018.06.17", "title": "Стара Загора вади на тезгяха лагера си в Балкана край Карлово"}
{"url": "https://www.monitor.bg:443/bg/a/view/legendata-za-shibil-ojivjava-nasred-etyra-102813", "text": "Култовият разказ на Йовков за разбойника Шибил и трагичната му любов ще оживeят за пореден път в откритото пространство пред уникалната Сакова къща в етнографския музей Етъра. Постановката е на трупата на драматичния театър „Рачо Стоянов“ в Габрово, режисьор е Невена Митева, която е харесала за главната роля емблематичния актьор Иван Юруков от народния театър „Иван Вазов“. В образа на Рада ще се превъплъти младата актриса Тони Христова, в спектакъла са вплетени оригинални елементи от народния обичай „Кумичене“, ще бъдат пресъздадени сцени от белене на платно, ще се използват коне. Неповторимата по своята архитектура Сакова къща ще бъде преобразена в турски конак, а действието ще се развива насред каменния мост над рекичката Сивек, която пресича етнографския комплекс. Премиерното представление ще бъде на 19 юни, а второто е планирано за 26-и и двете ще бъдат безплатни за зрителите, които са си купили билети за експозицията.  „Шибил“ е поредното заглавие в проекта „Театър на открито“, реализиран от габровската трупа, преди време пак там бе показана „Българи от старо време“ с участието на Стефан Рядков „ Ще покажем една романтична любовна история с нейните крайности и грубост до превръщането й в едно миниатюрно карамфилче, което остава на земята. Мисля, че спектакълът ще бъде много въздействащ. Всички сцени са замислени като много атрактивни, няма нищо банално. Пластичен, танцувален, ритуален спектакъл…“, коментира режисьорката Невена Митева .", "date": "2018.06.17", "title": "Легендата за Шибил оживява насред Етъра"}
{"url": "https://www.monitor.bg:443/bg/a/view/imunizaciite-vlizat-v-elektronen-registyr-102829", "text": "Имунизациите влизат в електронен регистър. Целта е по-лесно откриване на неваксинирани пациенти, а проектът е на здравното министерство. Софтуерът вече е готов и се очаква да бъде тестван в лекарски кабинети, здравни инспекции и Националния център по заразни и парзитни болести, съобщи БНТ. Личните лекари въвеждат данните за всяка имунизация в картона, профилактичната карта и здравната книжка на детето. Подават информация и към здравната каса и регионалните здравни инспекции. Тя обаче не е достъпна до всички лекари в страната. Така ако решите да се преместите в друг град и смените личния си лекар трябва да му предоставите информация за извършените имунизации. \"Започва се едно разхождане - отидете до предишния лекар, потърсете, намерете. Губи се информация, не се знае какво е свършено преди това\", коментира д-р Гергана Николова - общопрактикуващ лекар. Този проблем се очаква да се реши след внедряването на електронния регистър за имунизациите. Той ще осигури възможност за бързо откриване на неваксинираните пациенти. \"Ако имаме достъп до регистъра на пациенти, след като вие примерно станете мой пациент - аз ще мога да видя вашето дете. Ще мога да видя на вашето дете в кой период какво е поставено, има ли пропуснати ваксини, няма ли пропуснати ваксини, въобще да го подам, като план за следващата година\", обяснява д-р Николова. Достъп до регистъра ще имат здравните власти, личните лекари и пациентите. Въвеждането му няма да отмени задължението на родителите да представят бележки за извършени имунизации и профилактични прегледи в детските градини и училищата.", "date": "2018.06.17", "title": "Имунизациите влизат в електронен регистър"}
{"url": "https://www.monitor.bg:443/bg/a/view/hljabyt-v-haskovo-poskypna-s-10-stotinki-102820", "text": "С 10 стотинки поскъпна хлябът от всички типове в Хасково от петък. Така хлябът от 500 грама в областния град вече струва 80 стотинки. Масовият хляб “Карина” пък е 90 стотинки. Според търговците, вдигането на цената е заради поскъпването на консумативи и горивата. Това е третото поскъпване на насъщния в Хасково и региона за по-малко от година. Миналото лято хляб „Карина“ струваше само 60 стотинки. Поскъпванията през миналия август и непосредствено преди Коледа също бяха с по 10 стотинки.", "date": "2018.06.17", "title": "Хлябът в Хасково поскъпна с 10 стотинки"}
{"url": "https://www.monitor.bg:443/bg/a/view/levski-s-grupa-ot-29-futbolisti-za-lagera-v-pravec-102807", "text": "\"Левски\" замина за лагер в Правец, като групата която ще се подготвя под ръководството на Делио Роси и неговия щаб наброява 29 футболисти. Тази седмица към отбора ще се присъедини новото попълнение Мартин Полачек, както и Жерсон Кабрал, който пропусна първите занимания в София. Тимът ще изиграе първата си контрола в сряда, 20.06, от 18:00 часа срещу Хебър на стадиона в Пазарджик. Ето и цялата група на \"Левски\", с която тимът ще се готви в Правец: Митрев, П. Иванов, Кръстев, Полачек, Белаид, Горанов, Найденов, Паулиньо, Вутов, Буш, Ривалдиньо, Белмонт, Гомес, Нашименто, Тиам, Яблонски, Костов, Обертан, Мариани, Ст. Иванов, Д. Иванов, Кабов, Мартин Петков, Кабрал, Папазов, Боримиров, Цветкович, Юруков, Илия Димитров", "date": "2018.06.17", "title": "\"Левски\" с група от 29 футболисти за лагера в Правец"}
{"url": "https://www.monitor.bg:443/bg/a/view/zaev-si-podari-vratovryzkata-na-cipras-102817", "text": "В края на церемонията по подписването на договора за новото име на Македония македонският премиер Зоран Заев подари вратовръзката си на колегата си Алексис Ципрас, показаха македонските телевизии. Ципрас както обикновено дойде без вратовръзка. След подписването на договора и последвалите поздравления двете делегации и международните представители заминаха за македонската страна на езерото, където в Отешево ще има тържествен обяд. Краткото си изказване преди церемонията Заев започна с парафразиране на мисли от Аристотел и завърши с това, че е горд, че се слага край на един спор, продължил три десетилетия. \"Позволете ми да парафразирам две мисли на Аристотел. Не можеш да постигнеш нищо без храброст и надеждата е буден сън.Тези две мисли говорят, че когато има надежда и храброст, можеш да поместиш планини. С подписването на този договор наистина поместихме планини. Когато мнозина се съмняваха, потвърдихме, че е възможно. Слагаме край на един спор.\" Три десетилетия решаваме спор, но за мене е важно, че тези три десетилетия ни научиха на нещо много важно. Научихме, че трябва да учим от историята, а не да я повтаряме. На основите на миналото градим бъдеще. С този договор получихме насърчение за по-голямо доверие между двете страни. Ще бъдем приятели и съюзници. Получихме нова реалност каза Заев.", "date": "2018.06.17", "title": "Заев си подари вратовръзката на Ципрас (снимки)"}
{"url": "https://www.monitor.bg:443/bg/a/view/nimic-napraviha-mi-naj-golemija-podaryk-za-rojdenija-den-102816", "text": "Премиерите на Гърция и Македония ми дадоха голям подарък за рождения ден, каза посредникът в спора за името Матю Нимиц, който завърши посредническата си мисия, на днешната церемония в Псарадес за подписването на договора, съгласно който Македония ще се нарича Република Северна Македония. \"За да се намери решение за този проблем се изисква много голямо лидерство и стратегическа визия\", каза Нимиц, който чества днес и рождения си ден в Преспа. \"Трябва да бъдем благодарни, че имаме такива лидери в тези две страни. Работейки толкова много години по този въпрос, вярвам, че договорът е от стратегически интерес за двете страни\", каза той. \"Беше дълъг и сложен процес, но резултатът от него бе справедливо, честно и изпълнимо споразумение, което ще бъде успех не само за отношенията между двете страни, а ще е и пример за региона, Европа и света, че две съседки могат да решават проблеми.  Тази година казах на семейството си, че не искам подаръци за рождения ден, защотно двама премиери ще ми дадат голям подарък. Моята работа приключи, сега е ред на лидерите в двете страни\", каза Нимиц", "date": "2018.06.17", "title": "Нимиц: Направиха ми най-големия подарък за рождения ден"}
{"url": "https://www.monitor.bg:443/bg/a/view/bionse-i-djej-zi-izdadoha-nov-album-102815", "text": "Една от най-бляскавите двойки в музикалната индустрия – Бионсе и Джей Зи, изненадоха феновете си с нов съвместен албум. Той носи името Everyting is Love и се разпространява само в стрийминг платформата на 48-годишния рапър и продуцент – Tidal. Музикалното семейството се изявява под името „Картърс“, каквато е фамилията им. Албумът включва девет песни, издържани в стиловете и на двамата изпълнители - соул и хип-хоп. Меломаните останаха очаровани от рапърските умения на Бионсе, които тя демонстрира в някои от парчетата. Скоро двамата ще пуснат на пазара и еротична книга в снимки. Това стана ясно, след като публикуваха голи кадри от леглото си в социалните мрежи. Междувременно поп дивата и рапърът стартираха турнето си Bey and Jay On the Run, в чест на 10-годишнина от сватбата им. Обиколката им започна на 6 юни и включва 48 концерта в Северна Америка и Европа. Последната дата от турнето е 4 октомври, след което Бионсе и Джей Зи ще се завърнат при трите си деца – 6-годишната Блу Айви и близнаците Ръми и Сър Картър.", "date": "2018.06.17", "title": "Бионсе и Джей Зи издадоха нов албум"}
{"url": "https://www.monitor.bg:443/bg/a/view/nameriha-snimki-na-bijtyls-v-japonija-102814", "text": "Шейсет неизвестни снимки на \"Бийтълс\" бяха открити в дома на фотографа Кацудзи Абе в Япония. На снимките са запечатани моменти от турнето на музикантите в Япония през лятото на 1966 г. По тях може да бъде проследен престоят им, като се започне от пристигането им на летището \"Ханеда\" в Токио и се свърши с последния им концерт в Токио на 2 юли 1966 г. Звукозаписи от него не са запазени, а досега нямаше и снимки. Кацудзи Абе почина преди 10 години. Снимките и негативите бяха намерени в запечатан пакет в тъмна стая в дома му, в която той е проявявал лентите.  ", "date": "2018.06.17", "title": "Намериха снимки на Бийтълс в Япония"}
{"url": "https://www.monitor.bg:443/bg/a/view/nik-djonas-zapozna-prijanka-chopra-sys-semejstvoto-si-102819", "text": "За да покаже сериозните си намерения към Приянка Чопра, Ник Джонас я запозна със семейството си. Макар звездната двойка да се заформи преди седмици, музикантът е завел актрисата на сватбата на свой братовчед. Това издаде близък до тях пред сп. People. „Това е голяма стъпка – Ник да заведе Приянка на сватбата на братовчед си. Той ходи на много срещи през последната година, но никога не е било толкова сериозно“, разкри той. Според източника, родителите на Джонас са харесали новата му муза, която е по-възрастна от него с 10 години. Звездата от „Спасители на плажа“ е поредната по-улегнала дама в списъка със забежки на Ник. През януари той имаше кратка афера с актрисата Деми Мур, която му е кака с три десетилетия. 25-годишният певец е поддържал романтични отношения още с Кейт Хъдсън и австралийската изпълнителка Делта Гудрем.  ", "date": "2018.06.17", "title": "Ник Джонас запозна Приянка Чопра със семейството си"}
{"url": "https://www.monitor.bg:443/bg/a/view/bivsha-uchitelka-se-hvyrli-ot-7-ija-etaj-102803", "text": "Бивша учителка от Пазарджик е скочила от междустълбищна площадка между 7-ия и 8-ия етаж на жилищен блок на ул.“Стефан Караджа“ в Пазарджик и е загинала на място. Това разказаха живеещи в района , близо да Основно училище „ Св.Кл. Охридски“. Жената е на 44 години и оставя две малки деца сирачета. Трагедията се е разиграла в събота преди обяд и бе потвърдена от местната полиция. Оттам изясняват какво е накарало младата майка да сложи край на живота си, хвърляйки се от такава височина. Бившата учителка не е била безработна и е изкарвала прехраната си в предприятие, след като е напуснала образователната система. Засега няма данни и някакви неприятности в семейството да са я подтикнали да посегне на живота си. За по-малко от седмица това е втори случай на самоубийство, след като на 9 юни 39-годишният бивш футболист на местния клуб“ Хебър“ Атанас Иванов скочи от 7-ия етаж на 13-етажен блок на ул.“ Дунав“ № 4 и тялото му бе намерено от негов съсед. В началото на месеца пък друг млад мъж се хвърли от козирката на жилищен блок в жилищен комплекс „ Младост“ в областния град. Експерти признават, че са зачестили суицидите при млади хора в активна възраст между 35 и 45 години, на които тежки депресии им пречат да продължат живота си и избират фаталния акт на самоубийството. ", "date": "2018.06.17", "title": "Бивша учителка се хвърли от 7-ия етаж"}
{"url": "https://www.monitor.bg:443/bg/a/view/lubovno-pismo-na-ekzuperi-prodadeno-za-ogromna-suma-102811", "text": "Любовно писмо от Антоан дьо Сент-Екзюпери с рисунка на Малкия принц беше продадено на търг за 240 500 евро, съобщи Асошиейтед прес. Това беше най-скъпият лот на търга на \"Аркюриал\" с 49 ръкописа и рисунки от Сент-Екзюпери. Рисунката на Малкия принц е от 1942 г. На нея той седи зад бюро и държи много дълъг свитък - вероятно писмото от 11 страници, написано до жена. Според тръжна къща \"Аркюриал\" това може да е последното писмо на Сент-Екзюпери, преди самолетът му да изчезне през 1944 г. по време на полет през Втората световна война. \"Малкият принц\" е една от най-превежданите книги в света. Тя е публикувана през 1943 г.", "date": "2018.06.17", "title": "Любовно писмо на Екзюпери продадено за огромна сума "}
{"url": "https://www.monitor.bg:443/bg/a/view/azis-vyrti-burek-pred-fenove-video-102808", "text": "Кралят на поп-фолка Азис изненада феновете си с клип, на който умело върти бюрек. В близо 5-минутно видео в YouTube певецът демонстира уменията си в приготвянето на турска баница, а дрескодът му - само по престилка. Освен родни меломани, почитатели на фолкидола от Русия, Турция и Сърбия адмирираха вкусния му шедьовър. Костинбродският славей е прочут кулинар и различни вариации на баница са запазената му марка. През 2015 г. в това се увери и легендата на югофолка Лепа Брена, която Азис гости преди неин концерт в „Арена Армеец“. Мегазвездата стана очарована както от качествата му на вокален хамелеон, тъй като той пази гърба й на сцената, така и от баницата му домашно производство. За полуфинала на сезона на предаването „Като две капки вода“, той зарадва екипа и участниците с цели четири тави. Плънката на тестеното изкушение била със спанак и сирене, а корите били разточени лично от изпълнителя на „Мотел“.", "date": "2018.06.17", "title": "Азис върти бюрек пред фенове(ВИДЕО)"}
{"url": "https://www.monitor.bg:443/bg/a/view/19-godishno-momiche-pochinalo-sled-poboj-v-ajtos-102800", "text": "19-годишно момиче от Айтос е починало след побой, съобщиха от пресцентъра на ОДМВР - Бургас. Вчера около 20.25 часа в Районно управление на полицията в Айтос е получено съобщение за открито в безсъзнание младо момиче с множество рани по главата и тялото в жилище на улица \"Хаджи Димитър\" в Айтос. Установено е, че това е 19-годишно момиче от Айтос, което е откарано за лечение в бургаската болница. То е било настанено в отделението по реанимация с диагноза тежка черепно-мозъчна травма. Около 2.40 часа тази сутрин вследствие на нараняванията си момичето е починало. Задържан е 27-годишен криминално проявен мъж от София, с когото момичето живеело на семейни начала и от когото има дете на две години и осем месеца. Извършени са множество процесуално-следствени действия - оглед на местопроизшествие, разпит на свидетели, изземване на образци, натривки и др. По случая е образувано досъдебно производство, като е уведомена Бургаска окръжна прокуратура.", "date": "2018.06.17", "title": "19-годишно момиче починало след побой в Айтос"}
{"url": "https://www.monitor.bg:443/bg/a/view/jagodite-skochiha-s-28-stignaha-4-lv-na-edro-102801", "text": "Цената на ягодите скочи през миналата седмица на едро с 28,2% и достигна 4,00 лв. за килограм, сочат данните на Държавната комисия по стоковите борси и тържищата (ДКСБТ), цитирани от БТА. Черешите поевтиняха на борсите с 22,6 на сто до 1,95 лв. за кило. Ябълките се продаваха средно по 1,62 лв./кг, а цената на лимоните се повиши със 7,8%, до 2,77 лв. Оранжерийните домати поевтиняха през последната седмица с 19 на сто и се продават по 1,58 лева за килограм. Оранжерийните краставици паднаха с 4,8% до 1,18 лв. средно за килограм. Картофите поскъпват с 1,4% и се търгуват по 0,71 лева за килограм на едро. Пресните картофи се понижиха с 8,2 на сто до 0,90 лв./кг. Цената на морковите пък се качи с 13,1% до 1,37 лв. за килограм. Зелената салата през последните 5 работни дни се продаваше средно по 0,58 лв. за брой. Кравето сирене се търгуваше на едро по 6,03 лв./кг; кашкавалът тип \"Витоша\" се купува по 10,15 лв./кг, а олиото поевтиня с 0,5 на сто до 1,92 лв. за литър. Каймата поскъпна с 1,3% и се продаваше на борсите средно по 4,61 лв. за килограм. Пакетче краве масло от 125 грама се продаваше за 2,30 лева, а пилешкото замразено месо поевтиня с 0,3 на сто до 3,98 лева за килограм на едро. Захарта се търгува без промяна по 1,08 лв./кг, а брашното тип \"500\" се купува средно по 0,81 лева. Яйцата се продават по 0,17 лева за брой на едро. Индексът на тържищните цени (ИТЦ), който отразява цените на хранителните стоки на едро, падна за седмица с 0,38 на сто до 1,318 пункта, сочат данните на Държавната комисия по стоковите борси и тържищата (ДКСБТ). От началото на май индексът е паднал 8,63 на сто. Базовото ниво на ИТЦ - 1,000 е от 2005 г.", "date": "2018.06.17", "title": "Ягодите скочиха с 28%, стигнаха 4 лв. на едро"}
{"url": "https://www.monitor.bg:443/bg/a/view/ispanija-spasi-stranstvashtite-v-sredizemno-more-migranti-102799", "text": "Общо 629 спасени в морето мигранти пристигат днес в испанското пристанище Валенсия след девет дни в морето, но въпросът за европейския подход към имиграцията остава открит, предаде Ройтерс. Испания се притече на помощ на мигрантите, предимно от Субсахарска Африка, след като Италия и Малта отказаха да му позволят да пусне котва в техни пристанища. Италианското правителство използва кораба, за да покаже антиимигрантската си позиция, а наскоро встъпилият в длъжност испански премиер Педро Санчес демонстрира по-либерално отношение, но проблемите около кораба \"Акуариус\" подчертаха липсата на единна позиция на ЕС за справянето с потоците от хора, бягащи от бедността и конфликтите. \"Хората идват в Европа, търсейки европейски ценности, солидарност и подкрепа\", заяви вчера генералният секретар на Червения кръст Елхаджи ас Си на пресконференция във Валенсия. \"Всичко друго е предателство към самата Европа\", добави той. Екип от 2320 души очакват във Валенсия \"Акуариус\" и двата италиански кораба, които поделиха пътуващите в него, за да направят пътуването по-безопасно. Антимигрантските настроения в Италия се засилиха, след като над 600 000 души пристигнаха в страната за последните пет години. Това помогна на националистическата партия \"Лига\" да стане част от коалиционното правителство. В Испания за момента пристигат далеч по-малко, но броят им нараства бързо. Повечето испанци подкрепят приемането и оказването на помощ на бежанците, показват проучванията на общественото мнение. Според италианското правителство трафикантите се възползват от неправителствените хуманитарни организации, поради което им забрани да водят в италиански пристанища мигранти, спасени от техни кораби. Италианският твърдолинеен вътрешен министър Матео Салвини заяви във Фейсбук, че \"Тези хора трябва да разберат, че Италия повече не желае да насърчава бизнеса с незаконната имиграция, така че ще трябва да намерят други [неиталиански] пристанища, към които да се насочат\". Салвини отвърна с гневен туит, заявявайки, че \"обидите и заплахите няма да ни спрат\". Италианците ще управляват собствената си страна, обеща той. Няколко часа по-късно италианският министър на транспорта Данило Тонинели отправи в Twitter призив към Холандия, където са регистрирани корабите на организациите, \"да ги накара да се върнат у дома\". Спасителните мисии на хуманитарните организации нарушават международните правила, защото не разполагат с адекватни за целта средства и може да поставят под заплаха живота на хора, заяви министърът. \"Мишън Лайфлайн\" отхвърли това твърдение.", "date": "2018.06.17", "title": "Испания спаси странстващите в Средиземно море мигранти "}
{"url": "https://www.monitor.bg:443/bg/a/view/kakvo-shte-e-vremeto-prez-uli-102802", "text": "В неделя и понеделник ще вали, а температурите леко ще се понижат. Във вторник и сряда валежите ще намалеят и ще бъдат на по-малко места, а от четвъртък се задава нова порция валежи до следващия понеделник-вторник. Това каза пред NOVA климатологът Георги Рачев. Той заяви още, че остават условията за градушки, като към края месеца те ще намаляват и по интензитет, и по площно разпространение.  Този юни се характеризира с неустойчиво време и валежи, но пък температурите през настоящия месец са с 1.5-2 градуса по-високи спрямо обичайните, обобщи Георги Рачев. Като типичен пример за петнистия характер на валежите, обичаен за периода, той даде Русе, където за първи път този месец е валяло в нощта срещу неделя.  Юли ще бъде топъл, типично летен месец. В Западна България валежите ще са малко над нормата за седмия месец на годината, а в източната част на страната, по морето валежите ще бъдат в месечната норма и дори малко под нея, прогнозира климатологът. По думите му ни предстои топло и продължително лято, като времето и през септември ще става за море.     ", "date": "2018.06.17", "title": "Какво ще е времето през юли?"}
{"url": "https://www.monitor.bg:443/bg/a/view/3d-otpechatani-magnitni-predmeti-promenjat-formata-si-102804", "text": "Скоро, ще е възможно, малки, свиващи се, биомедицински роботи да се придвижват в човешкото тяло, без да бъдат прикрепени към външно захранващо или управляващо устройство. Наскоро учени постигнаха това, благодарение на технология за 3D печат, с която произвеждат устройства, реагиращи на магнити. Воден от проф. Xuanhe Zhao, екип от изследователи в Масачузетския технологичен институт (MIT) започна със създаването на еластично мастило за 3D печат, което съдържа малки магнитни частици. Тъй като това мастило се екструдира от 3D принтер, електромагнит, който се намира около дюзата на принтера, кара всички частици, които преминават, да бъдат ориентирани магнитно в същата посока. Тази посока се определя от посоката на електромагнита, която може да се променя.  Когато впоследствие, този гъвкав обект бъде подложен на външно магнитно поле, тези секции ще реагират, като се движат по различни начини в зависимост от ориентацията на техните частици. Това кара обекта да промени формата си и чрез преместване на източника на магнитното поле е възможно обекта да променя формата си, приемайки множество различни форми. „Ние мислим, че тази техника ще намери обещаващи приложения в биомедицината”, казва Zhao. „Например, можем да поставим структура около кръвоносен съд, за да контролираме изпомпването на кръвта, или да използваме магнит за насочване на устройство през стомашния тракт, за да направим снимки, да вземем тъкани за проба, да изчистим запушване или да доставяме лекарства на точно определени места, като може да се проектират, симулират и след това да се отпечатат, за постигането на различни функции.”", "date": "2018.06.17", "title": "3D отпечатани магнитни предмети променят формата си"}
{"url": "https://www.monitor.bg:443/bg/a/view/mladej-zagina-pri-vlakova-katastrofa-v-kazahstan-102810", "text": "Един тинейджър загина и още трима души пострадаха при катастрофа с пътнически влак, дерайлирал на жп линията между казахстанската столица Астана и най-големия град на централноазиатската държава - Алмати. Това съобщи днес говорителят на комитета по извънредните произшествия към вътрешното министерство на Казахстан Руслан Иманкулов. Пътниците от композицията са изпратени с попътен влак до голямата възлова гара Шу, добави той. По-рано казахстанското вътрешно министерство информира, че в южната Жамбилска област са дерайлирали осем вагона от пътнически влак, три от които още лежат на една страна. На местопроизшествието са изпратени спасителни екипи.", "date": "2018.06.17", "title": "Младеж загина при влакова катастрофа в Казахстан "}
{"url": "https://www.monitor.bg:443/bg/a/view/zeehofer-ne-moga-da-rabotja-s-angela-merkel-102809", "text": "\"Не мога повече да работя с тази жена\", заявил според \"Велт ам зонтаг\" в четвъртък германският вътрешен министър Хорст Зеехофер, председател на баварския Християнсоциален съюз (ХСС). Това станало по време на съвещание на министрите от ХСС с водача на провинциалната група на ХСС в Бундестага Александер Добринт. Зеехофер повторил тези думи най-малко два пъти, пише вестникът. Зеехофер е оценил скептично перспективите си за по-нататъшна работа в кабинета на канцлерката Ангела Меркел, писа \"Велт ам зонтаг\". Според Ройтерс Зеехофер все пак добавил пред вестника, че \"никой в ХСС няма интерес от свалянето на канцлерката... или от развалянето на коалицията\". Конфликтът между ХСС и неговия по-голям партньор - Християндемократическия съюз на Меркел е във връзка с борбата срещу нелегалната миграция. Меркел и християндемократите настояват за общоевропейско решение на проблема. ХСС и вътрешният министър обаче искат едностранни действия - според тях мигрантите без документи или с отказани вече молби за убежище в Германия трябва да бъдат връщани от германската граница. Разногласията между двете \"сестрински\" партии крият риск от правителствена криза. В неделя се появи съобщение, че Ангела Меркел планира специална спешна среща с няколко други страни от ЕС, засегнати по сходен начин от регионалната криза с мигрантите. Срещата можело да се състои преди насрочената за 28 и 29 юни редовна среща на върха на ЕС. Меркел смятала да обсъди решения на кризата със страни като Гърция, Италия и Австрия. По-късно обаче правителствен говорител отрече Меркел да има такива намерения. Същевременно гласове срещу миграцията се надигат в цяла Европа. Безкомпромисната тактика, възприета от новото популистко правителство на Италия, е начин да бъдат убедени партньорите в Европейския съюз \"да сменят темпото\" относно миграцията, заяви новият италиански външен министър Енцо Миланези. Правителството на крайнодясната партия \"Лига\" и антисистемното Движение \"Пет звезди\" на практика затвори пристанищата си за кораби на хуманитарни организации, спасяващи мигранти. \"Целта ни е да събудим съвестта на /европейските/ правителства и да ги накараме да сменят темпото\" по отношение на миграцията, каза пред в. \"Кориере дела сера\" Енцо Моаверо Миланези, технократ и бивш съдия в съда на ЕС.        ", "date": "2018.06.17", "title": "Зеехофер: Не мога да работя с Ангела Меркел "}
{"url": "https://www.monitor.bg:443/bg/a/view/zaradvaha-sys-100-kilogramova-torta-mohamed-salah-102791", "text": "Египетската звезда Мохамед Салах бе зарадван с огромна 100-килограмова торта за 26-ия си рожден ден. Нападателят изгледа от резервната скамейка загубата на съотборниците си с 0:1 от Уругвай с 0:1, тъй като не е напълно готов за игра.  Въпреки разочарованието от срещата Салах бе зарадван от група чеченски фенове. Те посрещнаха своя идол с огромната торта, която бе декорирана със златна обувка. Към декорацията присъстваше и националния флаг на Египет. Египет ще играе във вторник срещу Русия в Санкт Петербург, а Салах се очаква да се завърне в игра.", "date": "2018.06.17", "title": "Зарадваха със 100-килограмова торта Мохамед Салах  "}
{"url": "https://www.monitor.bg:443/bg/a/view/grymotevichni-buri-i-intenzivni-valeji-v-cjalata-strana-102789", "text": "По-хладно спрямо последните дни ще бъде времето в неделя. Жълт код за обилни дъждове и гръмотевични бури е в сила за територията на цялата страна днес.  Това показва справка в сайта на Националния институт по метеорология и хидрология (НИМХ) към БАН. Очакваните количества дъжд в отделните райони са между 30 до 35 л/кв.м. През деня от север ще проникне малко по-хладен въздух. Дневните температури ще са малко по-ниски и преобладаващите максимални ще бъдат между 23 и 28 градуса. В планините ще бъде предимно облачно и дъждовно, в следобедните часове ще има гръмотевична дейност. Вятърът ще е слаб до умерен от север-северозапад. Ще бъде по-хладно спрямо отминалите дни. Максималната температура на височина 1200 м ще достигне около 18 градуса, на 2000 м - около 11 градуса. Предимно облачно ще бъде и по Черноморието. В часовете преди обяд само на отделни места ще превали, докато след обяд в много райони ще има валежи и гръмотевични бури. Ще има условия за локални интензивни валежи и градушки. Ще духа слаб до умерен север-североизточен вятър. Максималните температури на въздуха ще бъдат от 24 до 27 градуса, а температурата на морската вода ще достигне 23-25 градуса. Новата седмица ще започне с неустойчиво време - на много места в страната ще има краткотрайни валежи и гръмотевични бури. Ще се запазят условията за локални интензивни валежи и градушки. Във вторник синоптиците вече обещават повече слънчеви часове.  ", "date": "2018.06.17", "title": "Гръмотевични бури и интензивни валежи в цялата страна"}
{"url": "https://www.monitor.bg:443/bg/a/view/zatvor-i-soleni-globi-za-narushitelite-na-pytja-v-sysednite-ni-dyrjavi-102790", "text": "В сезона на летните отпуски хиляди българи потеглят за почивка през границата. По данни на Министерството на туризма миналото лято над 300 000 българи са почивали в чужбина.  Голяма част от тях избират по-близките дестинации - като Гърция, Турция, Сърбия, и предпочитат да пътуват със собствен транспорт.   За да избегнат неприятни срещи с властите по пътя, е важно шофьорите предварително да проучаткакви са основните правила за движение в съответната държава, към която тръгнат, съветват от Съюза на българските автомобилисти (СБА).   „Сериозно перо” за българския джоб са паричните санкции в Гърция. За използване на антирадар от шофьорите се налага глоба от 2000 евро, лишаване от свидетелство за управление за месец и сваляне на регистрационните табели за 60 дни. Преминаването на червен светофар се санкционира с глоба от 700 евро. Освен това се отнемат регистрационните табели на автомобила за 60 дни, както и шофьорската книжка на водача за 20 дни.   Глоба от 700 евро и 20 дни лишаване от право на управление е наказанието и при неправилно изпреварване или изпреварване на жп прелез. Забранен обратен завой „бърка в джоба” на провинилия се шофьор с 200 евро, отнемат се регистрационните табели на автомобила и шофьорската книжка на водача за срок от 20 дни. Предприемане на опасна маневра се наказва с 700 евро, 30 дни без книжка и 10 дни без регистрационни табели.    За превишаване на максимално допустимата скорост с 30 км/ч, както и движение по автомагистрала с над 150 км/ч, виновните шофьори получават глоба от 350 евро и 90 дни лишаване от право на управление. Пияните водачи се наказват с глоба от 200 до 700 евро, в зависимост от количеството употребен алкохол и отнемане на книжката за три месеца (90 дни).   Според гръцките закони при заплащане на наложените глоби в 10-дневен срок, размерът на дължимото наказание се намалява с 50% от указаното в квитанцията.   От април т.г. в Сърбия действа нов Закон за движение по пътищата. Глоба от 10 000 динара (около 85 евро) се налага за шофиране без колан или мръсни регистрационни табели. Същото е наказанието при шофиране в населени места със скорост по-висока с 20 до 30 км/ч от разрешената или използване на мобилен телефон без устройство „свободни ръце”. Почерпените водачи в западната ни съседка могат да отнесат глоба до 120 000 сръбски динара (около 1016 евро), отнемане на контролни точки и осем месеца без книжка.   Същата е паричната санкция и за управление на МПС в населено място със скорост от 71 до 90 км/ч над максимално разрешената; шофиране на автомагистрала със скорост, надвишаваща максимално позволената с 81 до 100 км/ч; возене на дете под 12 г. на шофьорската седалка или на непредвидените за тази цел места; както и шофиране без книжка.   Според сръбските закони шофьорите могат да бъдат наказани дори със затвор. Такова е наказанието при управление на МПС без необходимата за категория и/или управление с над 2 промила алкохол, както и при превишаване на скоростта в населено място с над 70км/ч, в зона със забавено движение, превишение с над 50 км/ч, в зона „30“- превишаване с над 60 км/ч; движение без включени светлини през нощта. Вече близо година в страната се прилага електронен контрол на средната скорост на превозните средства по автомагистралите. За целта устройствата, отбелязващи часа на преминаване през пунктовете за заплащане на магистралните такси, са синхронизирани. Ако при преминаването между два пункта средната скорост на МПС е надвишила максимално допустимите 120 км/ч, служители на пътна полиция налагат глоби на място. Санкциите започват от 3000 динара, а за нарушения над 201 км/ч глобата скача до 100 000-120 000 динара, включително и лишаване от свобода за срок от 15 дни.   Засечените зад волана шофьори, качили се след употреба на алкохол, се наказват с глоби от 844 турски лири при първо нарушение до 1698 турски лири при следващо нарушение. Толкова е и санкцията за шофиране без книжка. При установено управление на автомобил с употреба на алкохол над 1 промил срещу водача се завежда и наказателно дело.   За непозволено паркиране глобата е 92 турски лири; за преминаване на червен светофар - 199 турски лири. За управление на МПС при липса на необходимата категория свидетелство за правоуправление се налага глоба от 700 турски лири.   92 турски лири е глобата, ако шофирате без предпазен колан или говорите по телефона. Полицията в Турция може да ви санкционира и за слушане на силна музика в автомобила. Ще отнесете наказание и при използване без причина на дълги светлини и фарове за мъгла, неспазване на дистанция, неразрешена смяна на лентите за движение, извършване на непозволен завой или отнемане на предимство.   За всяко нарушение, причинено от лице, което не е собственик на превозното средство, същата глоба се налага и на собственика. При плащане в 15-дневен срок от нарушението глобата се намалява с 25%.    Задължително е денонощното използване на фаровете по всички пътища на страната. Нарушителите се наказват с глоба от 45 евро.   В Македония нарушения на скоростните ограничения ще ви струват от 45 до 300 евро. Почерпените шофьори с над 0,5 промила се наказват с глоба в размер от 250 до 400 евро. Лимитът на позволеното количество алкохол в кръвта на професионалните шофьори е нула. 20 евро е глобата, ако шофирате без предпазен колан. Подобно на правилата у нас употребата им е задължителна за всички пътници в автомобила.   На предната седалка до шофьора е забранено возенето на лица под 12- годишна възраст, глобата е 45 евро. Толкова е и санкцията за ползването на мобилен телефон от водача по време на движение. Глобите се заплащат в най-близката банка или пощенски клон. Парична санкция от 50 евро може да получите и за хвърляне и оставянето на хартия, фасове, амбалаж, растителни отпадъци, а също и за паркирането на автомобили на разстояние, по-малко от 10 м от контейнер за отпадъци.   Ще се явяваме на нов шофьорски изпит след три нарушения на пътя? В Румъния законът предвижда отнемане на книжка за не малък брой нарушения. Стандартното ограничение на скоростта е като в България, с изключение на магистралните пътища. Там максималната разрешена скорост е 130 км/ч.   Забраната за управление на МПС се налага за срок от 30 до 90 дни, което влиза в сила след 15 календарни дни от датата на отнемането на свидетелството. Шофирането по време на наложена временна забрана за шофиране се наказва със затвор.", "date": "2018.06.17", "title": "Затвор и солени глоби за нарушения на пътя ни дебнат в съседките ни "}
{"url": "https://www.monitor.bg:443/bg/a/view/kristina-agilera-pja-inkognito-v-metroto-video-i-snimki-102798", "text": "Кристина Агилера пя \"инкогнито\" в нюйоркското метро заедно с телевизионния водещ Джими Фалън, който й акомпанираше на банджо. Така тя отпразнува излизането на новия си албум, съобщи сп. \"Ролинг стоун\". За изпълнението в метрото Агилера избра костюм от 70-те години на миналия век - с голяма шапка и очила, а Фалън освен очила си беше сложил и брада. Двамата изпяха песента \"Think\" на Арета Франклин. Минаващите обаче бързо разпознаха поп звездата и започнаха да я снимат с телефоните си. След това двамата изпълнители свалиха костюмите си и продължиха с акустична версия на песните \"Fighter\" и \"Fall in Line\".", "date": "2018.06.17", "title": "Кристина Агилера пя „инкогнито“ в метрото (ВИДЕО и СНИМКИ)"}
{"url": "https://www.monitor.bg:443/bg/a/view/gylybo-na-miro-s-tri-statuetki-ot-ceremonijata-vasil-najdenov-vdigna-cjal-grad-na-kraka-za-toncho-rusev-102794", "text": "Повече от 25 000 почитатели на българската музика на плаца на бившите казарми в Благоевград, който от няколко години е превърнат в парк „Македония“, станаха първите свидетели на церемонията по връчването на 16-тите Годишни Музикални Награди на БГ радио. Церемонията откриха 4Magic заедно с румънския диджей и продуцент DJ Monoir с един от хитовете на 2017 г. „Together (Вечеряй, Радо)“. Фолклорът беше лайтмотив през цялата вечер, като най-известният ни хор „Мистерията на българските гласове“ беше удостоен с отличието „БГ Посланик 2018“, което се определя от екипа на организаторите. Създаден преди 65 години, той популяризира българската музика и фолклор по цял свят. Към рафта с награди от цял свят, включително „Грами“, ангелогласните народни певици добавиха и статуетката от най-престижните български награди. Големият победител тази година беше Миро с песента си „Гълъбо“, за която взе цели три стауетки – за песен, текст и видеоклип. Призовете бяха определни, чрез онлайн вот с рекорден брой гласували – 68 000 души. Към призьорите се присъедини и Любо Киров, който се качи на сцената, за да получи признанието за най-добър албум, за тавата му „Знам – най-доброто от Любо Киров“. Наградата идва едва десет дни след като изпълнителят пусна нов диск „Както преди“ и започна голямо турне из цяла българия за представянето му. За изпълнител и изпълнителка на годината бяха признати Криско и Дара, а приза за дует отново отиде в рап средите – при Павел и Венци Венц. Речитативната музика надви и в категорията за групи, където отличени бяха СкандаУ, а дебютът беше даден на Papi Hans, псевдоним, зад който се крие поетът Константин Трендафилов, и неговото намигване към музикалния бранш. Бяха връчени още два цялостни приза. Статуетката за БГ Вдъхновител на името на Анна-Мария Тонкова отиде при рок бандата АХАТ, а новоучредената специална награда „Град – посланик на Българската музика“ беше връчена на кмета на Благоевград д-р Атанас Камбитов. Връчването на отличията за българска музика беше разнообразено с живите изпълнения на чисто нови песни от водещия Рафи, Любо Киров, Ирина Флорин, СкандаУ, Поли Генова, Михаела Маринова, Дара, Рут Колева, Ева Пармакова, Павел и Венци Венц. Впечатляващо беше изпълнението на Мистерията на българските гласове, които звучаха магично от сцената в парк „Македония“. Васил Найденов получи почетната награда в памет на Тончо Русев и изпълни безсмъртната му композиция „Телефонна любов“.", "date": "2018.06.17", "title": "„Гълъбо“ на Миро обра наградите на БГ Радио"}
{"url": "https://www.monitor.bg:443/bg/a/view/kzd-obrazuva-210-prepiski-za-nedostypna-sreda-102786", "text": "Комисията за защита от дискриминация образува общо 210 нови преписки за недостъпна среда, съобщиха от там.  Това става след обстойни проверки в цялата страна през месеците април и май. Очакването на Комисията е между 80 и 120 нови преписки да се образуват всеки месец, като това се реализира в рамките на безсрочната кампания на КЗД „Достъпна България“. Комисията припомня, че по всяка преписка, ако се установи, че има недостъпна среда за хора с увреждания, институцията има право да налага първоначална глоба в размер до 2000 лева, а ако нарушението не се отстрани в срок, глобите могат да достигнат до 20 000 лева за всяка отделна преписка. „Достъпна България“ за нас е кауза и считаме, че създаването на достъпна среда е принципен въпрос. Всеки обществен обект трябва да стане достъпен за хора с увреждания. Ние сме добронамерени, включително даваме сертификати за достъпна среда, щом някъде тя е реализирана качествено. Но трябва да има яснота, че не се притесняваме да приложим цялата строгост на закона там, където няма изграден достъп за хората с увреждания“, заяви председателят на Комисията за защита от дискриминация доц. д-р Ана Джумалиева. Новообразуваните в КЗД преписки са разпределени на пети специализиран постоянен заседателен състав на Комисията, в който участват Златина Дукова, д-р Владимира Стоименова и Петър Кичашки. Новите производства ще се водят основно срещу доставчици на комунални услуги, телекоми, банки, застрахователни дружества, държавни и общински институции.  ", "date": "2018.06.17", "title": " КЗД образува 210 преписки за недостъпна среда"}
{"url": "https://www.monitor.bg:443/bg/a/view/makron-zashtiti-trymp-v-borbata-s-falshivite-novini-102793", "text": "Френското президентство опроверга категорично съобщението във в. \"Уолстрийт джърнъл\", че на срещата на Г-7 в Квебек президентът на САЩ Доналд Тръмп е заявил пред френския си колега Еманюел Макрон, че \"всички терористи са в Париж\", предаде Франс прес. \"Отричаме категорично. Всичко това е невярно\", заявиха подопечните на Макрон пред АФП. Американският вестник се позовава на европейски дипломати, присъствали на срещата на Г-7 на 8 и 9 юни. Според тях Доналд Тръмп е направил резки изказвания пред колегите, особено за мигрантите и тероризма, припомня АФП. Вчера Тръмп отхвърли твърденията на в. \"Уолстрийт джърнъл\" и го обвини в Туитър, че произвежда фалшиви новини, за да създаде невярна представа за отношенията му с другите лидери на страните от Г-7.", "date": "2018.06.17", "title": "Макрон защити Тръмп в борбата с фалшивите новини "}
{"url": "https://www.monitor.bg:443/bg/a/view/3-po-rihter-kraj-razlog-102792", "text": "Земетресение с магнитуд от 3 по Рихтер е засечено тази сутрин край Разлог. Това става ясно от справка в сайта на Националния институт по геофизика, геодезия и география. Трусът е регистриран малко преди 6 часа тази сутрин. Дълбочината му е 1 км.  Епицентърът е между селата Горно Драгалище и Дебърско. Няма данни за пострадали и нанесени материални щети.  ", "date": "2018.06.17", "title": "3 по Рихтер край Разлог"}
{"url": "https://www.monitor.bg:443/bg/a/view/andjelina-djoli-obikoli-polurazrushenija-mosul-snimki-i-video-102795", "text": "Американската актриса и посланик на добра воля на Върховния комисариат на ООН за бежанцитеАнджелина Джоли посети втория по големина иракски град Мосул. Освен да раздаде хуманитарна помощ, тя използва посещението си и да се запознае с мащабите на нанесените от терористите разрушения. Боевете за Мосул започнаха на 24 март 2016 г. Градът бе освободен от терористите през юли м.г. \"Това е най-лошото опустошение, което някога съм виждал в цялата ми работа като посланик на ООН\", сподели Джоли. \"Хората са загубили всичко тук, къщите им са унищожени. Няма достатъчно лекарства за деца, много жители нямат достъп до питейна вода и основни услуги, заобиколени от руини\", заяви още актрисата и призова световната общност да помогне на населението да възстанови града.  \"Призовавам международната общност да не забравя Мосул и да не се отдръпва от своите жители\", апелира Анджелина. \"Създаването на условия за връщане на жителите в Мосул е изключително важно за стабилизирането в Ирак и в целия регион\", заяви още тя.   Джоли обиколи и руините на джамията Ан-Нури, където през 2014 г. лидерът на \"Ислямска държава\" Абу Бакр ал Багдади обяви създаването на ислямски халифат. Това беше петата визита на актрисата в Ирак, тя пристигна на втория ден от празника Айд ал Фитр, който бележи края на Рамазана.", "date": "2018.06.17", "title": "Анджелина Джоли обиколи полуразрушения Мосул (СНИМКИ и ВИДЕО)"}
{"url": "https://www.monitor.bg:443/bg/a/view/grisho-se-sreshtna-s-princ-uiljam-102796", "text": "Най-добрият български тенисист Григор Димитров имаше удоволствието да присъства на благотворително събитие в Бъкингамския дворец, чийто домакин бе принц Уилям.  Григор е от няколко дни в Лондон, където се готви за началото на турнира в Куинс, който предшества надпреварата от Големия шлем - Уимбълдън. Българският тенисист ще има доста тежка задача още в самото начало на турнира „Куинс” в Лондон. Жребият определи, че в първи кръг на надпреварата в английската столица хасковлията ще трябва да се изправи срещу №28 в света Дамир Джумхур. А ако успее да преодолее босненеца, Димитров, който е шести в света, потенциално може да се изправи срещу Новак Джокович в следващия етап.  Турнирът в Куинс започва в понеделник и ще продължи една седмица. За 27-годишния българин реално това е началото на сезона на трева, което се явява любимата му настилка. През 2014 година именно на кортовете на \"Куинс Клъб\" родният тенисист завоюва първата и единствена до този момент титла на трева. ", "date": "2018.06.17", "title": "Гришо се срещна с принц Уилям"}
{"url": "https://www.monitor.bg:443/bg/a/view/podpisvat-dogovora-za-imeto-na-makedonija-do-prespanskoto-ezero-102788", "text": "Гърция и Македония официално сложиха край на многогодишния спорт за името на Бившата югославска република Македония. Двете страни се споразумяха за името Република Северна Македония. Историческото споразумение подписаха външните министри на Гърция и Македония - Никос Кодзияс и Никола Димитров, заедно с посредника от страна на ООН в спора за името на Македония Матю Нимиц. Република Северна Македония е името в договора между Гърция и Македония, под което се подписаха министрите на външните работи на двете страни Никос Кодзиас и Никола Димитров в град Псарадес, на Преспанското езеро. Договорът е със заглавие Окончателна спогодба за решаване на различията, описани в резолюции 817 и 845 на Съвета за сигурност на ООН за прекратяване на силата на Временната спогодба от 1995 г. и за установяване на стратегическо партньорство между страните. Така бе сложен край на 25-годишния спор за името на западната ни съседка. Северна Македония е ерга омнес име – т.е. за всеобща употреба, а не както досега гърците наричаха страната – Бивша югославска република Македония. каза гръцкият премиер Алексис Ципрас в кратката си реч. Ципрас разкри, че е любител на балканската музика, особено на носталгичната, но и на щастливите и весели мелодии от региона и каза, че \"дойде време отново да пеем щастливи песни на Балканите и днес се прави първата смела крачка в тази посока\". \"Една такава нова песен започваме да пишем тук, в Преспа. Целта ни е тази песен на радостта да се пее много векове и от много бъдещи поколения, на нашия език и на вашия език, в нашата страна и във вашата страна, от нашия народ и от вашия народ. Песен, която ще прославя мира\", каза гръцкият премиер. Той характеризира срещата край Преспанското езеро като среща с историята заради историческото значение на областта. каза гръцкият премиер. За договора Ципрас каза, че е патриотичен и призова гражданите на двете страни да го приемат без предразсъдъци. В края на церемонията по подписването македонският премиер Зоран Заев подари вратовръзката си на колегата си Ципрас, който, както обикновено, дойде без вратовръзка. След подписването на договора и последвалите поздравления двете делегации и международните представители заминаха за македонската страна на езерото, където в Отешево ще има тържествен обяд. Краткото си изказване преди церемонията Заев започна с парафразиране на мисли от Аристотел и завърши с това, че е горд, че се слага край на един спор, продължил три десетилетия. \"Позволете ми да парафразирам две мисли на Аристотел. Тези две мисли говорят, че когато има надежда и храброст, можеш да поместиш планини. С подписването на този договор наистина поместихме планини. Когато мнозина се съмняваха, потвърдихме, че е възможно. Слагаме край на един спор.\" Три десетилетия решаваме спор, но за мене е важно, че тези три десетилетия ни научиха на нещо много важно. Научихме, че трябва да учим от историята, а не да я повтаряме. На основите на миналото градим бъдеще. С този договор получихме насърчение за по-голямо доверие между двете страни. Ще бъдем приятели и съюзници. Получихме нова реалност каза Заев. Церемонията протече при засилени мерки за сигурност. Гръцката полиция предотврати инцидент - протестиращи се опитаха да пробият кордона от полицаи, които в голяма численост охраняваха церемонията в село Псарадес. Демонстрантите хвърляха различни предмети срещу полицията, която отговори със сълзотворен газ. Около 80 автобуса с демонстранти от северна Гърция пристигнаха в село Псарадес, за да протестират против подписването на договора. Те носеха импровизирана бесилка, транспаранти против правителството, гръцки и черни знамена и скандираха \"Стоп на договора\" и \"Предатели\".  Менюто Гостите били нахранени по типично македонски начин – ордьовърът е бил гюзлеме, основното телешки стек със сос от печурки и вино, а десертът бил палачинка с плодове и ванилов сладолед и баклава. Всичко това било гарнирано с вино от Тиквеш.  ", "date": "2018.06.17", "title": "Гърция и Македония подписаха за името (обзор+снимки)"}
{"url": "https://www.monitor.bg:443/bg/a/view/mon-s-merki-za-priznavaneto-i-populjariziraneto-na-bylgarskija-jestov-ezik-102797", "text": "В изпълнение на стратегическата цел въвеждане на жестовия език, съфинансирана от ЕС чрез Европейския социален фонд, беше осигурено финансиране за реализиране на обществена поръчка с предмет „Национално научно изследване на българския жестов език\" с изпълнител фондация „Глухи без граници\".  Това заявява министърът на образованието и науката Красимир Вълчев в отговор на депутатско питане за въвеждането на жестов език, като една от стратегическите цели в Плана за действие на България за прилагане на Конвенцията за правата на хората с увреждания. В резултат от научното изследване бяха изготвени два продукта - речник на българския жестов език и научно описание на граматиката на българския жестов език. Те са отпечатани и разпространени сред заинтересованите страни, както и са публикувани на сайта на проект „Подкрепа за равен достъп и личностно развитие\" за обществено ползване. Резултатите и продуктите от националното научно изследване са добра основа да се продължи изпълнението на останалите заложени мерки в Плана за действие за прилагане на Конвенцията на ООН за правата на хората с увреждания (2015-2020). Една от тези мерки е признаването и популяризирането на българския жестов език. В нормативните актове в системата на предучилищното и училищното образование е регламентирано прилагането и използването на жестова (калкираща) реч и/или на дактил при обучението на учениците с увреден слух в специалните училища или интегрирано. За участие в националното външното оценяване и за полагане на държавните зрелостни изпити за ученици с увреден слух при необходимост се осигуряват консултанти, използващи жестовите знаци при общуването с ученика. В този смисъл калкиращата жестова реч се прилага в училищата, като за целта се осигуряват и съответно учители, владеещи жестовия език, заявява Вълчев. Резултатите от изследването, направено по проект „Подкрепа за равен достъп и личностното развитие\", позволяват да се работи за унифициране използването на жестовите знаци, за повишаване на конвенционалността на жестовете, за разширяване на граматическата структура на българския жестовия език, както и за създаване на методически пособия за ученето и използването му в различни области и дейности като самостоятелен език. Това ще спомогне изпълнението и на останалите мерки, заложени в Плана за действие за прилагане на Конвенцията на ООН за правата на хората с увреждания (2015-2020), а именно разработването на методики за преподаване и за обучение на българския жестов език, а също и за включването му като учебен предмет в специалните училища и като избираем в останалите училища, подчертава министърът. Той допълва, че Министерството на образованието и науката предстои да възложи изготвянето на такива методики. Предприетите мерки за узаконяването на българския жестов език и за равностойното му прилагане в различни области на обществения живот е важна стъпка за по-широкото приобщаване на хората с увреден слух. Надяваме се в сътрудничество с всички заинтересовани страни да доведем до успех това общо начинание, което е от изключително обществено значение и от особена важност за приобщаването на хората с увреден слух, както и за изпълнението на мерките в Плана за действие за прилагане на Конвенцията на ООН за правата на хората с увреждания (2015-2020 г.), завършва отговорът на министъра.", "date": "2018.06.17", "title": "МОН с мерки за признаването и популяризирането на българския жестов език "}
