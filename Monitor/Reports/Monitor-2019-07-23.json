{"url": "https://www.monitor.bg:443/bg/a/view/do-4-chashki-kafe-na-den-ne-sa-vredni-171309", "text": "Като че ли всеки ден се появява ново изследване за ефекта от консумацията на кофеин или кафе, съобщи Агенция ЮПИ, цитирана от БТА. Учени изследваха ефекта от консумацията на кафе върху почти всеки аспект на здравето, от смъртността до състоянието на сърцето, костите, бъбреците, черния дроб, до плодовитостта. Експертите смятат, че консумацията на 4 чашки кафе дневно е в здравословните граници. В някои случаи резултатите от отделни изследвания върху един и същ аспект от консумацията на кафе са противоречиви и това става причина за объркване. Подробен анализ на публикуваните в Comprehensive Reviews in Food Science and Food Safety резултати от 1277 изследвания установи, че потенциалните ползи от умерената консумация на кафе надхвърлят по значимост рисковете. Пубикуваните в Circulation резултати от изследване за ползите от приема на кофеин за здравето на сърцето оборват заключения отпреди 20 години. Но каква е умерената консумация на кафе? Отговорът е около 4 чашки дневно. Изследване на Австралийския център за прецизно здравеопазване фокусира вниманието върху консумацията на кафе в здравословни граници и заключи, че изпиването на 6 или повече чашки дневно застрашава здравето на сърцето. Подобна консумация може да доведе до високо кръвно налягане - рисков фактор за сърдечни болести. Кофеинът не е единствената активна съставка в кафето, но да се държи сметка за милиграмите кофеин е добър начин да се следи приемът му. Лимитът, определен от Американското управление за контрол на храните и лекарствата, е 400 милиграма кофеин дневно. Една чашка кафе съдържа средно 80 милиграма кофеин", "date": "2019.07.23", "title": "До 4 чашки кафе на ден не са вредни"}
{"url": "https://www.monitor.bg:443/bg/a/view/prof-veselka-duleva-namaljavat-decata-sys-zatlystjavane-u-nas-171295", "text": "Няма определение за суперхрани, бобът и киселото мляко също може да са такива, казва в интервю за \"Монитор\" началникът на отдел „Храни и хранене“ към Националния център по обществено здраве и анализи - Наредбата въвежда изисквания за здравословно хранене на деца от 3-6 години в детски градини. В тази възраст стомашно-чревният тракт е все още незрял, поради което се препоръчва да започне внимателно използване на пълнозърнести продукти в малки количества и постепенно. Поради тази причина въведохме изискване във всеки основен прием да има по един представител на зърнените храни, а пълнозърнестите видове (хляб, макаронени изделия или друг представител от групата) да се предлагат в менюто само в едно от храненията за деня. Децата трябва да привикнат към пълнозърнестите продукти, при възрастните вече се препоръчва 50% от зърнените храни за деня да са пълнозърнести. Предвидили сме това, което е подходящо за физиологичните възможности на детския организъм. - На първо място трябва да разграничим същността на наредбата от рецептурника. Наредбата цели осигуряване на здравословно хранене на децата, определя изискванията към отделните групи храни, за да се осигури адекватен прием на енергия и хранителни вещества в съответствие с физиологичните им потребности. Сборникът е незаконодателен документ, разработено ръководство от експерти, което дава възможност да се улесни прилагането на наредбата. Но точно тя определя изискванията към храненето, за да бъде то балансирано, подходящо за конкретната възраст и което да осигури нормален растеж, развитие и дългосрочно добро здраве на децата. Промените са съобразени със съвременните научни доказателства, с промените във физиологичните норми, които публикувахме миналата година. Те се осъвременяват на десет години. В този период се натрупаха нови доказателства, които определиха много по-точно физиологичните потребности от енергия и хранителни вещества в различните възрастови групи. Важно е да се отбележи, че има една съществена промяна в това отношение, като за тази възрастова група са определени много по-точно енергийните потребности, които вече са малко по-ниски, с около 150-160 килокалории на ден. Също така се доказа, че в тази възраст е изключително важно децата да получават достатъчно количество белтък, досега съществуващите изисквания бяха 15% от енергийния прием за деня да бъде за сметка на белтъка, но в резултат на нови научни доказателства делът на белтъка трябва да е 20 енергийни процента. Запазва се относителният дял на мазнините, които в детската възраст трябва да са 35% от енергийния прием за деня. Леко се понижават потребностите от въглехидрати, като това е за сметка на ограничаване хранителния прием на простите захари, на добавената захар, като се запазва приемът на сложни въглехидрати - полизахаридни комплекси от зърнени продукти, зеленчуци, които се разграждат по-бавно, по-дълго осигуряват енергия. Това е много съществено. - В сборника, който вече е подготвен и съответства на наредбата, са включени традиционни български храни и ястия. Също така трябва да си отговорим на въпроса какво изобщо представлява суперхрана, все още не съществува определение, това е маркетингов термин. В този смисъл суперхрана може да бъде и бобът, и киселото мляко например. Сборникът няма законодателен характер, но в него са включени голям брой и разнообразни рецепти, които дават възможност да се изгради здравословно меню. Според наредбата не се допуска например използването на колбаси като основни ястия. От месните продукти като част от закуската може да се предлагат само шунка или филе, които са произведени без механично отделено месо и без формовано месо, с определено съдържание на сол и мазнини. Миналата година към Министерство на здравеопазването беше създаден научно-експертен съвет по хранене, в който членуват председателите на всички асоциации на производители на храни. Например съвместно с Асоциацията на месопреработвателите в България разработихме утвърдени стандарти за такъв вид шунка и филе, които са от 100% месо, с минимално количество технологични добавки за осигуряване на безопасността, с намалено съдържание на сол и ниско съдържание на мазнини, които са подходящи за децата. Съществува Български държавен стандарт за кисело мляко, сирене и кашкавал, които са с по-ниско съдържание на сол. Има утвърдени стандарти за три вида хляб - бял, „Добруджа“ и типов. Предстои разработването и за пълнозърнест, ръжен, ръжено-пшеничен хляб. По този начин искаме да се гарантира качеството на продуктите, които са разрешени в детските заведения. - Да, бих казала, че има промяна. Разполагаме с изключително богата база данни за храненето и хранителния статус на децата, тъй като периодично провеждаме национални проучвания. Резултатите от тях показват, че при децата до 5-годишна възраст нямаме висок процент на деца със затлъстяване (около 5%). Данните от изследвания, които провеждаме съвместно със Световна здравна организация през 2008, 2013, 2016 година, при деца в първи клас на 7-г. показват, че нивата на наднормено тегло и затлъстяване се задържат на едно и също ниво за посочения период. Наблюдава се и промяна в предлаганите храни и напитки в училищните бюфети за сметка на увеличаване наличието на плодове и зеленчуци, сокове, мляко и млечни напитки и намаляване предлагането на чипс, снакс и др. солени храни, напитки със захар, захарни и сладкарски изделия и др. Все повече училища имат извънкласни дейности, свързани със здравословно хранене. При 7-9-годишните ученици и тези на възраст 14-18 години наблюдаваме тенденция за намаляване на дела на децата със затлъстяване. Като този процес е по-изразен при момиченцата. Така че предприетите комплексни мерки, включително законодателни, имат реално отражение. Първо, разработихме препоръки за здравословно хранене в различните възрастови групи, които бяха база за създаване на нормативни документи – наредби за здравословно хранене на деца в училище, в детски градини и детски ясли. Към всяка от наредбите сме разработили отделен сборник с рецепти, които помагат на хората от системата да прилагат тези наредби по възможно най-добрия начин. В актуализираната наредба за здравословно хранене в детските градини са определени специфични изисквания към кулинарните технологии, забранено е използването на напълно и частично хидрогенирани масла, тъй като са с високо съдържание на наситени и транс мастни киселини. Разработени са продуктови набори, които определят среднодневните количества от всички групи храни в съответствие с потребностите на децата. Използването на продуктовите набори дава възможност да се изготви седмично меню, което да включва два пъти седмично бобови храни, веднъж риба, два пъти седмично месо, един постен ден и един с яйца. Често неспециалисти не разбират смисъла им, но те са ценни за планиране на седмичното меню и предварителното закупуване на продуктите и за осигуряване на здравословно и оптимално хранене на децата. Включено е разпределение на енергийното съдържание на храната за отделните хранителни приеми при целодневно хранене. Всички направени промени са базирани на съвременна наука за хранене и на научни доказателства за удовлетворяване на физиологичните потребности на децата. - Да, това е факт. Има голямо проучване на предлаганите храни, предназначени за деца до 36-месечна възраст, като страната ни участва в него. Ние сме изследвали 3153 продукта в 91 търговски обекта, в два квартала в София. Изследването е на база на обявената информация на етикета. То е извършено и в други страни от ЕС. Оказва се, че един от установените проблеми е високото съдържание на захари в изследваните храни. СЗО препоръчва да се ограничи съдържанието на захари в храните за деца, като се намали използването на захари, сиропи, мед, плодови концентрати, които се добавят заради сладкия вкус в храните за кърмачки и малки деца. Високото съдържание на захар може да засили риска от наднормено тегло и кариеси, а привикването със сладкия вкус от ранна възраст може да създаде нежелано предпочитание към такива храни. СЗО препоръчва плодови напитки, плодови пюрета, млечни алтернативи и сладкарски изделия да не се предлагат като подходящи за деца до 36-месечна възраст, да се ограничи включването на плодови пюрета в детските храни до 5%, да се подобри етикетирането, да се ограничи влагането на сол, да се определи минимална енергийна плътност на храните за малки деца и др. Проф. Веселка Дулева е началник-отдел “Храни и хранене” към Националния център по общественото здраве и анализи Тя е национален консултант по хранене и диететика Представител е на България по хранене и хранителна политика в Световна здравна организация Завършила е медицина в София, защитила е дисертация по клинична витаминология и диетотерапия при пациенти с хипертонична болест и затлъстяване в Института по хранене в Москва, Русия Има двугодишно обучение по международно законодателство по храни в Мичиганския щатски университет, САЩ", "date": "2019.07.23", "title": "Проф. Веселка Дулева: Намаляват децата със затлъстяване у нас"}
{"url": "https://www.monitor.bg:443/bg/a/view/shpionskijat-softuer-pegasus-izlaga-na-risk-smartfonite-171304", "text": "Израелска софтуерна компания е разработила шпионски софтуер, който е в състояние да проникне в облачно базираните акаунти на потребителите. Данните са на експерти от Financial Times, които разкриват доказателства за тази заплаха на разработчиците от NSO Group, съобщи digital.bg. Зловредният софтуер се казва Pegasus и е създаден изцяло с идеята да шпионира потребителите. Pegasus се реклами като средство за копиране на ключове за удостоверяване и достъп до облачни услуги. В това число влизат не само Google Drive и iCloud, но също популярни приложения за комуникация като Facebook Messenger. Веднъж след като смартфона е инфектиран е възможно зловредния софтуер да си осигури достъп до друга поверителна информация, като например цялата история на браузване. Това може да стане, дори след като ключовете за верификация вече не са валидни, предаде DigitalTrends. Заплахата излага на риск не само смартфоните с Android, но също и iPhone. Pegasus осигурява \"постоянен достъп до информацията качена в облака от лаптопи, смартфони и таблети, дори ако софтуера е премахнат от първоначалното устройство\". Водещите технологични гиганти като Google, Facebook и Apple споделиха, че не разполагат с доказателства за нерегламентиран достъп до сървърите им. Някои компании, пожелали анонимност, обаче са започнали вътрешни разследвания относно възможността Pegasus да е проникнал и да излага на риск компютърните им системи.", "date": "2019.07.23", "title": "Шпионският софтуер Pegasus излага на риск смартфоните"}
{"url": "https://www.monitor.bg:443/bg/a/view/sydyt-na-oligarhijata-pak-se-opita-da-zapushi-ustata-peevski-171308", "text": "След позорното решение на съдия Красимир Мазгалов, член на управителния съвет на грантово зависимия Съюз на съдиите, който неотдавна осъди вестниците „Телеграф“ и „Монитор“, защото са си позволили да кажат истината за Черния лебед - че съпругата на председателя на ВКС Лозан Панов има криминална регистрация (факт, потвърден официално от МВР), сега дойде ред и на депутата от ДПС Делян Пеевски. Софийски градски съд е постановил на 19 юли тази година нов скандален съдебен акт, според който газовият барон Сашо Дончев, забогатял от таксите за пренос на „синьо гориво“ и стоящ дълги години на входа на тръбата с газта, чрез дружеството си „Овeргаз“, трябва да бъде компенсиран с 10 000 лева, защото „вдигнал кръвно налягане 180/100“ и бил „сериозно притеснен“ от обръщението на Делян Пеевски от януари миналата година, като останалата претенция на Дончев, до пълния предявен размер на иска от 70 000 лева, е била отхвърлена. В обръщението си Пеевски остро възрази против провокацията „Бяла книга за свободата на медиите в България“, представена от Иво Прокопиев, Сашо Дончев и Огнян Донев, представена на нарочна пресконференция в София в началото на 2018 г. В тази „книга“ се съдържаха обидни, клеветнически и напълно неверни инсинуации против Пеевски, а гневната му реакцията беше повече от обяснима и широко отразена в медиите още същата вечер. По делото Сашо Дончев е бил представляван от адвокат Татяна Дончева, прочула се с поправката „Ванко 1“ и с безкрайните си неуспешни опити да се намърда отново в политиката, чрез основаната от нея партия „Движение 21“. Водените от нея двама свидетели, подчинени на Сашо Дончев в „Овeргаз“, са дали показания, според които олигархът, като чул думите на Пеевски, веднага изпаднал в криза, вдигнал „кръвно“ и се „разстроил“, отказал за дълъг период от време да провежда заседания на съвета на директорите на фирмата, бил „притеснен“ и „под силен емоционален натиск“. Софийски градски съд, в лицето на съдия Гергана Христова – Коюмджиева – която „случайно“ също е член на грантовия Съюз на съдиите в България, без да държи изобщо сметка на събраните по делото доказателства, разбира се дава вяра на свидетелите. Интересно, че същата не е видяла никакво основание да се отведе от делото, въпреки многобройните декларации и становища на Съюза през годините против Делян Пеевски и издаваните от него вестници. Очевидно обаче „партийното поръчение“ да се направи опит да бъде затворена със съдебно решение устатата на човека, разкриващ далаверите на незаконно забогателите в годините на Прехода олигарси като Дончев, Донев и Прокопиев е взело връх над магистратската клетва и в този случай. Решението, разбира се, не е окончателно и ще бъде обжалвано, но по-важното е, че за пореден път съдът на олигархията, ръководен от председателя на ВКС Лозан Панов, ясно показа на обществото чии интереси защитава – не на народа, а на шепата „приватизатори“ на българското национално богатство, опитващи се неистово да избягат от отговорността за действията си. „Телеграф“ и „Монитор“ също няма да спрат да казват истината, независимо от поредния опит, облечен в магистратска тога, да бъде заглушено свободното слово, както и независимо от това колко пъти ще „вдигнат кръвно“ Дончев, Донев и Прокопиев, когато чуят истината за себе си.", "date": "2019.07.23", "title": "Съдът на олигархията пак се опита да запуши устата Пеевски"}
{"url": "https://www.monitor.bg:443/bg/a/view/lubov-po-vreme-na-akcija-171302", "text": "Ако перифразираме Маркес и неговия велик роман „Любов по време на холера“, трябва да се отнесем с някаква доза съчувствие към ромите от видинската махала „Нов път“. Жандармерия и други спецполицейски части проведоха операция „Тишина“ в квартала, а точно по това време имало сватба, която претърпяла известни щети след операцията. Съчувствието е нужно, защото в живота на всеки истински ром има две важни събития – влизането му в затвора и сватбата. От затвора той се връща възмъжал, татуиран и нерядко помъдрял и със занаят. А сватбата е поантата на половата му зрелост, достигната може би на 12 г., но изтърпяла биологичните и други несгоди преди този велик ден. Трябва да има разбиране и от двете страни. Жандармерията трябваше да укроти ромските страсти и сватбата да продължи, а местното население да е наясно, че не може да вдига дива гюрултия 3 дни, пък била тя и признак на неистова радост. Поривът за любов не трябва да бъде спиран. Но и страстите в любовта трябва да имат мярка. Тогава ще има взаимност, а какво по-хубаво от това. Любов по време на полицейска акция и всички да са доволни. И никой да не влиза в ареста и затвора, защото в крайна сметка разбирателството е в дъното на благоденствието.", "date": "2019.07.23", "title": "Любов по време на акция"}
{"url": "https://www.monitor.bg:443/bg/a/view/narkoplasior-se-natrese-v-patrulka-171306", "text": "Австралийската полиция осъществи един от най-лесните си удари, след като ван, натоварен с метамфетамини за 140 милиона щатски долара, се блъсна в две патрулки, паркирани пред полицейско управление в Сидни, предадоха ДПА и Асошиейтед прес, цитирани от БТА. \"Това беше едно от най-лесните залавяния на наркотици, осъществени някога от полицията на Нов Южен Уелс\", съобщи говорителката на силите на реда Глин Бейкър. \"Злосторникът явно е имал много лош ден - за да се блъснеш в полицейски коли с толкова много дрога, наистина трябва да си имал много лош късмет!\" Инцидентът станал в понеделник в полицейското управление в Истууд в югозападната част на град Сидни. Полицай задържал вана един час след сблъсъка в района на предградието Райд. При претърсване на возилото на нарушителя били открити 13 кашона с 273 килограма метамфетамини на стойност 140 милиона долара. Бил задържан 28 годишен мъж с обвинение за търговия с наркотици и опасно шофиране. От полицията съобщиха, че никой не е пострадал при инцидента, но една от патрулките била сериозно увредена.", "date": "2019.07.23", "title": "Наркопласьор се натресе в патрулка"}
{"url": "https://www.monitor.bg:443/bg/a/view/sprjaha-ataka-na-panov-sreshtu-inspektorata-na-vss-171300", "text": "Съдийската колегия на ВСС спря атака на скандалния шеф на ВКС Лозан Панов спрямо Инспектората на съвета. Кадровиците на Темида не се съгласиха да линчуват главния съдебен инспектор Теодора Точкова без тя да бъде изслушана за изтичането на лични данни на съдия Мирослава Тодорова и семейството й. Миналата седмица на сайта на ИВСС бяха публикувани декларациите за имущество и интереси на магистратите, а тази на съдия Тодорова се появи с незаличени лични данни, като на файла бе написано „не се чисти“, след което грешката бе поправена. На заседанието на съдийската колегия Панов внесе допълнителна точка в дневния ред с искане за изслушването на Точкова. Самият Панов, който на дълго и широко разви тезата, че можело да се търси тенденциозност в името на файла обясни, че Точкова е изпратила до кадровиците писмено становище по случая, както и известие, че е в отпуск от 18 до 31 юли. На помощ на съдията политик пък веднага се включи неизменната му поддръжничка Атанаска Дишева, като обяви, че последното заседание на колегията е на 30 юли, а Точкова е в отпуск до 31, поради което не бивало решението да се отлага за есента. „Предложението е г-жа Точкова да бъде поканена и изслушана, но нея я няма, не виждам логиката в дебат сега. Гледах участието на съдия Тодорова в предаването „120 минути“ - навързват се нещата с „опраскване“, с тефтерчето на Филип Златанов, развиват се конспиративни теории“, контрира ги обаче представляващият ВСС Боян Магдалинчев. А Вероника Имова добави, че Точкова е написала в становището, че проблемът е технически, че не е проява на тенденциозност и че тече проверка. „Докато няма резултати от проверката, ние не можем да кажем дали е тенденциозно. Не можем да се ангажираме с позиция. Категорично не съм съгласна с предварителен извод“, отсече тя. В крайна сметка съдийската колегия реши с 10 гласа „за“ да покани главния съдебен инспектор на последното си заседание на 30 юли за изслушване, въпреки че е в отпуск, след което кадровиците да приемат декларация.", "date": "2019.07.23", "title": "Спряха атака на Панов срещу Инспектората на ВСС"}
{"url": "https://www.monitor.bg:443/bg/a/view/prokopiev-i-bivol-lysnaha-ot-atakata-sreshtu-nap-obzor-171310", "text": "  Хакерската атака срещу НАП се оказа част от рекетьорската схема на олигарсите в страната, движеща паралелната държава, създадена от ментора на родното задкулисие Иван Костов по подобие на методите на турския проповедник Фетхуллах Гюлен. Зад удара, съчетал в едно кибертероризъм и политическа атака срещу държавните структури в страната, стои кръгът „Капитал“ около подсъдимия бос Иво Прокопиев, подпомогнат от фирмата-работодател на обвиняемия 20-годишен хакер Кристиян Бойков. Дружеството активно е на задкулисието у нас, родено и дирижирано именно от Костов и олигарсите му. В това число и с представящия се за разследващ сайт „Бивол“, чийто собственик Асен Йорданов и главен редактор Атанас Чобанов бяха уличени в поредица материали от Агенция „Монитор“ в рекет на кметове и връзки с кремълската пропагандна машина. Това е само част от зловещата картина, разкрита от разследващите при декриптирането на съдържанието на служебния лаптоп, иззет от разследващите при обиските в дружеството-работодател на Кристиян Бойков - „Тад груп“, лъсна днес. При обиските миналата седмица в офисите на компанията и дома на Бойков бяха иззети общо три лаптопа – два лични и един служебен. Съдържанието и в трите е било криптирано, като както хакерът, така и работодателите му категорично отказаха да дадат достъп на разследващите до него. В крайна сметка специалисти, помагащи разследващите, успели да отключат единия от компютрите, като информацията все още се обработва, съобщиха от държавното обвинение. При обработването на вече декриптираното съдържание обаче е лъснала уродлива картина, въз основа на която зам.-главният прокурор Иван Гешев обяви в интервю за БНТ: По думите му, една от версиите, по които се работи е, че фирмата-работодател на Бойков се е занимавала с кибертероризъм. „Едно от определенията за него е когато с компютърни програми, информационни системи, хакваш или удряш определени бази данни, за да постигнеш определени политически цели, да въздействаш върху обществото психически или върху нагласите му. Това също е една от версиите на работа“, посочи той, като допълни с уговорката, че става въпрос за версия, която трябва да се докаже: „Тази фирма, просто е съчетала основната си дейност, която вероятно е киберрекет, с политически интереси“. Гешев подплати думите си с припомняне, че в информациите в медиите, част от кръга „Капитал“ на подсъдимия Иво Прокопиев и издания на други подсъдими олигарси информацията за теча на данни от НАП беше съпътствана от цялостна кампания, в това число и по искане на оставката не на шефа на агенцията, а на финансовия министър Владислав Горанов. В хора активно се включи и свързаната именно с Прокопиев и други босове в страната партия „Да, България“, оглавявана от бившия правосъден министър и част от кръжеца за политинженеринг на задкулисието у нас – Христо Иванов. Асъщо и както и дясната ръка на ментора на олигарсите у нас Иван Костов – ген. Атанас Атанасов, който се пробва да изкара, че атаката била дело едва ли не на самата държава. За това, че атаката срещу НАП всъщност е родена от престъпно взаимодействие между хакери и вече споменатия кръг говорят и данните от отключения служебен лаптоп на хакера, част от които бяха разкрити от съобщението на държавното обвинение. Според откритото дотук Бойков е търсил информация по ЕГН за различни лица, която е била събирана в тематични папки. Именно в нея Бойков е събрал данните от търсения по ЕГН в базите данни на НАП за редица публични лица, сред които премиерът Бойко Борисов, главният прокурор Сотир Цацаров и депутатът и издател на „Телеграф медиа“ Делян Пеевски. Името на папката и личностите, чийто данни са били събрани в нея, съвпада напълно с обсесията спрямо тези фигури на сайта „Бивол“. Съвпадение се оказва че има и между дейността на фирмата-работодател на Бойков и методите на „Бивол“. Според зам.-главния прокурор Иван Гешев, основната версия по която вече се движи разследването е, че дружеството се занимава с киберрекет – удряне на фирми и държавни организации, за да бъдат привлечени след това като клиенти. Същият метод на действие има и сайтът на Асен Йорданов, който още преди няколко години бе уличен от кметове, че ги рекетира, за да сключат договор за пиар обслужване с фирмата на половинката му Алберта Алкалай - „Имидж едвъртайзинг“. При отказ от градоначалник да подпише довор с имиджмейкърката, Йорданов веднага вадел бухалката и започвал да черни кмета със статии. Данните от разследването дотук сочат също, че в лаптопа на Бойков са открити не само всички бази, източени от системата на НАП, но и информация за опити за хакерски атаки срещу сайтове и Това е вероятно обяснение и за други справки, публикувани от „Бивол“. Например полетна информация, представляваща иначе корпоративна тайна. А цялостната картина, лъснала дотук, просто потвърждава факт, за който отдавна изданията на „Телеграф медиа“ - „Телеграф“ и „Монитор“ алармират – че макар и отдавна да не е фактор в публичното пространство, Иван Костов и родените от престъпната му приватизация олигарси Иво Прокопиев, Цветан Василев, Огнян Донев и Сашо Дончев продължават да минират демокрацията в страната посредством от политическия спектър, държавните структури и частния сектор. Така посредством фирми в компютърния сектор, приближени до кръга „Капитал“ на Иво Прокопиев, социологически агенции, спонсорирани от Цветан Василев с източените от КТБ пари, говорители, изплащащи се за хонорарите, давани им от банкера беглец, медии, издържани с престъпно придобити финанси и марионетни политици, Костов и хората му продължават да се опитват да дърпат конците и да влияят на процесите у нас, за да гарантират беззаконие и да си издействат индулгенция за престъпленията си. Факт, който лъсна в стенограмите от „АРГОгейт“ и бе потвърден от цяла серия разследвания на медиите ни. В декриптирания компютър на Кристиян Бойков е открита цялата база данни, източена от НАП. Общо 106 папки, а не само частичната информация, която бе разпратена до определени медии. Тя е в размер на 57 бази данни. Това стана ясно от съобщението на прокуратурата. Любопитното е, че въпросните 57 бази бяха разпратени само до част от медиите в страната, все гравитиращи около кръга „Капитал“. В това число и до самия флагман на издателската група на Прокопиев - „Капитал“. Бойков е издирвал информация по ЕГН не само за публични личности, а и за онкоболни – по-конкретно от диспансера в Бургас, стана ясно от думите на зам. главния прокурор Иван Гешев. Засега няма яснота защо точно този диспансер, но прави впечатление, че е именно в района, където се вихри с рекетьорските си схеми сайтът „Бивол“. Информацията, придобита от хакера, е била обменяна с други лица. Сред обменените данни е била информация и за евродепутата Емил Радев, който коментира във Фейсбук, че е „гнусна политическа поръчка да се рови в данните на онкоболни“, както и че е омерзен. За себе си коментира, че не се притеснява. „Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП с датата 10.11.1989 г. от манипулираните файлове, изтекли в интернет пространството. При декриптирането е установено и наличие на файлове с бази данни на клиенти на частни търговски дружества“, се казва в съобщението на прокуратурата, откъдето посочиха също, че е възможно да бъдат повдигнати обвинения и на други лица. За това намекна и Гешев, според когото обвиняемият за кибератаката срещу НАП Бойков е бил само маша в чужди ръце. Имаме основания да считаме, че Кристиян Бойков не е сам – има поръчител, има и изпълнител, обяви пред журналисти и главният прокурор Сотир Цацаров. По същото време антимафиоти от ГДБОП влязоха отново да претърсват офиса на фирмата, в която работи Кристиян Бойков. „Ако в началния етап на разследването сме считали, че лицето, което е обвинено до настоящия момент – Кристиян Бойков, е единственият извършител на компютърно престъпление, вече имаме достатъчно основания да считаме, че той не е сам“, каза главният прокурор. По думите му атаката може да се тълкува по всякакъв начин. „Тя може да се тълкува като политическа, бизнес-корпоративна, зависи от базата данни, с които разполагате, от базата данни, които са добити нелегално, и от целите, за които се използват. Ние разполагаме с доказателства въпреки очакванията, че компютърът няма да може да бъде декриптиран, че 3 дни преди изтичането на базите данни на НАП в публичното пространство Кристиян Бойков е разполагал с тях“, поясни той. Цацаров каза още, че Бойков е автор на имейлите, които са изпратени по медиите. „Търсим доказателства и съм сигурен, че ще ги намерим за съпричастност на други лица“, заяви той. Хакерската атака срещу НАП идва от България, за чужбина и дума не може да става, допълни Цацаров. „Всичко това - руски хакери, това е начална маскировка за създаване на съответна начална версия, която да раздуе нещата в повече и повече. Да говорим за чужбина, за руски хакери, свобода за Асанж, звучи благородно, но не е това истината\", подчерта още Цацаров. Според него целта на атаката ще стане ясна. Във връзка с търсеното му ЕГН при хакерската атака срещу НАП Цацаров отговори: \"След като са били търсени, от доказателствата по делото е ясно, че са били събрани в един файл, наречен \"Търсене за Бивол\". Проблемът не е в това, че са били търсени от моя гледна точка. Проблемът е изтеглянето на цялата база данни, целите, за които тя е реализирана, това изтегляне и факта, че немалка част от базата данни все още е разполагаема. Лично не мога да кажа, че е станала кой знае каква трагедия с оглед моето ЕГН. То е известно и не виждам какво може да се намери\", каза още Цацаров. Според него някои от данните като тези от НАП са били изтегляни, реализирани и пускани в публичното пространство, за да се търси определен ефект, който може да бъде и политически. \"Други от тях, каквито бази данни са открити, според мен теглени, събирани и може би реализирани с чисто търговска цел. Дали тази търговска цел е законна е съвсем отделен въпрос\", посочи още Цацаров. След срещата в парламента вътрешният министър Младен Маринов също коментира, че не се среща особено съдействие от фирмата на Кристиян, за да се разкрие всичко за хакването на НАП. По повод поисканата от Христо Иванов оставка на Сотир Цацаров и Иван Гешев главният прокурор каза, че бившият правосъден министър му я иска поне за 12-и път. Той добави, че в началото е мислел, че това е личностна фиксация, а след това разбрал, че това е фиксация в поста главен прокурор. Той обяви също, че очаква всеки момент наблюдаващият прокурор по делото срещу евродепутатката Елена Йончева, обвинена в пране на пари от КТБ, да му представи искане за снемането на имунитета й като евродепутат.", "date": "2019.07.23", "title": "Прокопиев и „Бивол“ лъснаха  от атаката срещу НАП (ОБЗОР)"}
{"url": "https://www.monitor.bg:443/bg/a/view/shvedyt-bijachyt-broi-12-bona-na-ritnata-kamerierka-171291", "text": "Шведът-бияч Ралф Сундберг си плати за ритника в главата на камериерката Диана Петкова. Пострадалата българка е получила във вторник 12 000 лева от насилника. Парите са й били преведени по банкова сметка, потвърди адвокатът на Петкова, Станко Кралев. Финансовият превод слага край на съдебната сага, продължила точно две години. Освен обезщетението от 12 бона, на което шведът бе осъден, той е платил и глоба от 4500 лева. Заради пиянската изцепка с ритника срещу беззащитна жена, чужденецът олекна с над 10 000 евро и прекара 2 месеца в килия и още толкова под домашен арест.  Според близки на пострадалата камериерка отсъденото обезщетение е малко в сравнение с унижението и болките, които тя е претърпяла. Питкова заведе граждански иск за 50 000 лева, но първата инстанция определи като справедливо обезщетение сумата от 18 000 лв. Защитата на Ралф обжалва и на втора инстанция сумата бе намалена на 12 000 лв. с мотива, че пострадалата е получила лека телесна повреда. Освен това жената ще трябва да плати 3000 лв. за съдебни разноски по гражданското дело, изчислени върху отхвърлената част от иска й за обезщетение. Диана Петкова сама е взела решението да не обжалва пред ВКС и поискала да затвори тази страница.  Инцидентът стана на 3 юни 2017 г. в хотелски комплекс в Слънчев бряг, в който камериерката работела. Жената  бършела пода във фоайето, когато Сундберг спрял пред нея. Тя го попитала на английски какво иска, но не вместо отговор получила тежък ритник в главата и загубила съзнание. Зверския шут бе записан от охранителните камери в хотела, а кадрите от тях скандализираха обществото и предизвикаха сериозна полемика по въпроса достатъчни ли са предвидените наказания при подобни инциденти. Съдебните експертизи установиха, че от ритника в главата, камериерката е получила мозъчно сътресение, оток и кръвонасядане в долната челюст, довели до временно разстройство на здравето, неопасно за живота. \"След това, което се случи с Диана, тя беше настанена в Центъра за психично здраве в Бургас. Много тежко го преживя. Не можела да спи и да се храни, получаваше паник атаки. Не можеше и да работи като преди. Стресът за нея наистина беше много голям\", разказаха близки на пострадалата камериерка. Наказателното дело срещу Сундберг приключи още през есента на 2017-та в едно единствено заседание. Районният съд в Несебър го призна за виновен и му наложи административна глоба от 4 500 лева.  \"Съжалявам за това, което съм направил, никога преди това не съм удрял човек. Чувствам се засрамен и това никога няма да се повтори\", заяви шведът пред съда. Съдия Майска обаче постави под съмнение изразеното от Ралф съжаление за случилото се, който така и не призна вината си, а през цялото време оправдаваше постъпката си с безпаметно пиянство.", "date": "2019.07.23", "title": "Шведът-биячът брои 12 бона на ритната камериерка"}
{"url": "https://www.monitor.bg:443/bg/a/view/podpaliha-avtokyshtata-na-djambazin-v-kustendil-171294", "text": "Конкуренти в бизнеса подпалиха автокъщата на джамбазин от Кюстендил. Сигналът за възникналия пожар е подаден в 1,49 ч. чрез тел. 112. Веднага към обекта, който се намира в землището на село Слокощица, потеглили два екипа от огнеборци. Наложило се в продължение на повече от час огнеборците да се борят с огнената стихия, която погълна 4 скъпи коли. „Благодарение на пожарникарите бяха спасени най-малко 40 автомобила. Беше просто страшно, притеснихме се много да не обхване и съседни обекти“, коментираха местни жители. Местопроизшествието е обслужено от дежурна следствено-оперативна група, които са категорични, че пожарът е причинен умишлено. По случая е започнато досъдебно производство в РУ-Кюстендил, уведомен е дежурен прокурор. По не потвърдена от полицията информация, собственикът на автокъщата е 30-годишен кюстендилец, който от скоро се е захванал с този бизнес. „Дали са запалили колите заради някаква вражда или конкуренция полицията ще реши. Жалко обаче, че тази наказателна акция можеше да погълне и съседни сгради“, коментират още жители от Слокощица. През последната половин година автокъщите в Кюстендилско буквално никнат като гъби. Над 20 са само в областния град и двойно повече в съседна Дупница. Най-често пък колите втора рака са вкарвани от Италия, къде вече се е заформил и цяла квартал с българи от двата града.", "date": "2019.07.23", "title": " Подпалиха автокъщата на джамбазин в Кюстендил"}
{"url": "https://www.monitor.bg:443/bg/a/view/43-svobodni-mesta-v-elitnite-gimnazii-v-sofija-171307", "text": "43 са свободните места в десетте най-елитни гимназии в столицата, показват резултатите от третото класиране, които излязоха късно тази вечер. Цели 4 свободни места има в СМГ, която беше с най-висок минимален бал на предходните класирания. Те са в профил „математически” с английски език. В 91-а Немска езикова гимназия също има 4 свободни бройки. Местата в профил „чужди езици” с немски език и английски или руски обаче са с квота и за тях могат да кандидатстват само момчета. Отново 4-и са и местата в гимназията, която бяха подали най-много заявления – 164-та гимназия с преподаване на испански език „Мигел де Сервантес“. 2101 бях кандидатите за паралелката с профил испански и английски език. В нея за трето класиране е останало едно място за момче. Още две места за момичета има в класа с испански и френски език и едно за момче с испански и италиански. Единични свободни бройки и в другите желание училища – Националната търговско-банкова гимназия, 9-а френска езикова гимназия, ТУЕС и други. Учениците, които не са приети на първо и второ класиране или не са участвали досега в класирането, могат да подадат заявление за участие в трето класиране електронно като пренаредят желанията си спрямо свободните места. Учениците, които са се записали на първо или второ класиране в училищата, в които са приети, но имат желание да участват за свободните места на трето класиране, следва да изтеглят оригиналните си документи от училището, където са записани. Тогава обаче губят своето място. С документите си могат да подадат заявление за участие в трето класиране, но само в училищата-гнезда.", "date": "2019.07.23", "title": "43 свободни места в елитните гимназии в София"}
{"url": "https://www.monitor.bg:443/bg/a/view/pokazvat-v-izlojba-toaletnata-na-batenberg-171284", "text": "Военнополевата тоалетна на княз Александър Батенберг показват на изложба в Регионалния исторически музей – Велико Търново. Царският нужник е изработен от дърво, обкован с имитация на злато и се е предоставял от специален човек, когато величеството посещавал бойната линия и му налагало да се облекчи. Благородното цукало е само един от експонатите в изложбата „Музеят – неочакван, отворен, споделен”, се открива утре и ще може да се посети до 10 август. Тя представя уникални и неочаквани експонати. Още на входа посреща стара икона на св. Димитър. Зам.-директорът на музея д-р Миглена Петкова разказва, че тя е свързана с откриването на жп гарата в Търново на 9 октомври 1900 г. По онова време жителите на старата столица много се страхували от тракащото чудовище и смятали, че в неговото създаване има пръст дяволът. В деня на откриването Кючук Георги и Гина Стоименова от Асенова махала грабнали иконата на св. Димитър, който бил смятан за борец срещу злите демони, и застанали на релсите. Когато локомотивът запушил насреща им, от уплаха Гина припаднала, а Георги хвърлил иконата и избягал. Друг от експонатите пък са няколко едри ореха, до които стои малко листче със ситно изписани думи. Оказва се, че това са първите „SMS-и“ от началото на миналия век. „По този начин затворниците получавали нелегално писъмца и известия от близките си. Орехите се разчупвали, ядките се отстранявали и в кухината се слагали бележките. След това черупките се слепвали отново. Орехите се поставяли в колетите и така достигали до затворниците, които нямали право на свиждане“, обяснява Петкова. По-нататък се вижда друг уникален експонат с любопитна история. По време на Първата световна война в Гевгели, където е българският 54-ти пехотен полк, се появява кукумявка. Когато нашите войници я хващат, виждат на крака й парче хартия с текст на френски: „Голямата офанзива започна” и 3 главни печатни букви на латиница. Така нашите разбират, че в региона предстои атака и това опазва живота им. В изложбата е показана автентичната бележка и перо от кукумявката, спасила полка.  ", "date": "2019.07.23", "title": "Показват в изложба тоалетната на Батенберг"}
{"url": "https://www.monitor.bg:443/bg/a/view/46-godishen-dupnichanin-zagina-pri-zverska-katastrofa-v-italija-171296", "text": "46-годишен дупничанин загина при зверска катастрофа на магистралата Милано-Торино. В родния град на Владимир Михайлов, който е известен с прякора си Вовата, са потресени от случилото се. „Беше страшно добър човек, не можем да повярваме още. Само преди няколко дни го виждахме в центъра на града“, коментираха дупничани. В тежката катастрофата са били ранени шестима души, а пътят е бил затворен за три часа заради спасителните операции. Трагедията е станала близо до Аличе Кастело, в посока Милано, като Владимир Михайлов е загинал на място. В катастрофата са участвали четири коли, мотор и тир. Всички ранени са настанени в болницата на Верчели и Кивасо, но няма риск за живота им. По първоначална информация 46-годишният дупничанин се е ударил в изпреварваща го кола и е починал на място, заклещен от ламарините. До преди няколко години Владимир е развивал частен бизнес в Дупница, а след това успява да развие такъв и на Ботуша. Дупничани разказват, че той е семеен с деца. „Къде са жена му и децата не знаем. Познавам майката му, която беше страшно уважавана учителка по английски език, но вече се пенсионира. Просто сме потресени от случилото се“, коментираха близко до семейството.", "date": "2019.07.23", "title": "46-годишен дупничанин загина при зверска катастрофа в Италия"}
{"url": "https://www.monitor.bg:443/bg/a/view/940-hvanaha-poslednija-vlak-za-alma-mater-171301", "text": "940 кандидат-студенти хванаха последния влак за Алма Матер. От изчакващите 699 по-добро класиране след първите два етапа 207 души са класирани в по-желани специалности, а 492 са останали на същите позиции. На третия етап са класирани нови 251 кандидати. Модерните специалности като „Арабистика“, „Китаистика“, „Японистика“, „Южна, Източна и Югоизточна Азия“ са запълнени на първо и второ класиране в Софийския университет. В същия факултет обаче все още има свободни места в мечтаната навремето специалност „Класическа филология“, тъй като не е включена в списъка на запълнените. Няма свободни места и в „Психология“, „Публична администрация“, „Публични информационни системи“, „Английска филология“, „Компютърни науки“, „Софтуерно инженерство“, „Информационни системи“, „Компютърно инженерство“, „Туризъм“, „Право“ (редовна форма), „Международни отношения“, „Комуникационен мениджмънт“, „Музикални медийни технологии и тонрежисура“, „Графичен дизайн“, „Физическо възпитание и спорт“, става ясно от съобщението на най-старото учебно заведение у нас. Третият и последен етап на класирането на кандидат-студентите в СУ „Св. Климент Охридски“ за учебната 2019/2020 г. беше обявен вчера. В него участват потвърдилите от първия или втория етап кандидати, за които е възможно прекласиране в по-горна желана специалност, както и всички, некласирани на първите два етапа. Записването за третия етап на класирането е окончателно и трябва да бъде направено от 24 до 26 юли 2019 г. включително. 7148 са кандидатите, подали документи за прием в Алма матер. За втора година на първо място сред най-желаните специалности е „Психология“. „Софтуерно инженерство“ се нарежда на второ място, а третото място заема специалността „Право“. На следващите места кандидатите са поставили специалностите „Фармация“, „Комуникационен мениджмънт“, „Компютърни науки“, „Английска филология“, „Предучилищна и начална училищна педагогика“, „Журналистика“ и „Медицина“. Резултатите от третото класиране са окончателни. 3906 новоприети студенти са се записали след първото и второто класиране. 23 от тях са лауреати от национални и международни състезания и олимпиади, съобщават още от Софийския университет.", "date": "2019.07.23", "title": "940 хванаха последния влак за Алма матер"}
{"url": "https://www.monitor.bg:443/bg/a/view/osydiha-sofijski-universitet-za-nezakonnoto-uvolnenie-na-gluhonemija-galin-ot-botanicheskata-gradina-v-balchik-171290", "text": "Районен съд-Балчик определи като незаконно уволнението на глухонемия служител на Ботаническата градина в Балчик Галин Радков и осъди Софийския университет, принципал на Ботаническата градина, да му изплати обезщетение. Съдът отменя Заповед № РД 25-28/07.11.2018 г. на ректора на СУ „Свети Климент Охридски”, с която е наложено дисциплинарно наказание „уволнение” на Галин Радков. Съдът не го възстановява на заеманата от него преди уволнението длъжност „градинар“ в Университетска ботаническа градина гр. Балчик, поради отказ на същия. Районен съд-Балчик осъжда Софийски университет „Свети Климент Охридски“, представляван от ректора проф. дфн. Анастас Герджиков, да заплати на Галин обезщетение по чл. 225, ал. 1 от КТ/ в размер на 2 574, 72 лв. /две хиляди петстотин седемдесет и четири лв. и седемдесет и две ст./, за времето, през което е останал без работа, поради незаконното уволнение, обезщетението, удържано неправомерно със Заповедта за незаконното уволнение на основание чл. 221, ал. 2 от КТ, както и обезщетението за неползван отпуск, в размери на последните две години, съобразно счетоводството на ответника, ведно със законната лихва върху тези суми, считано от 08.11.2018 г. до окончателното й изплащане, както и сторените съдебно-деловодни разноски, вкл. адвокатски хонорар в размер на 1060 лв. /хиляда и шестдесет лв./. Съдът задължава Софийски университет да оформи трудовата книжка на Галин Радков и осъжда Алма Матер да заплати по сметка на РС - Балчик по бюджетната сметка на ВСС държавна такса в размер на 77,24 лв. Галин Радков бе уволнен дисциплинарно през ноември 2018 г. Заповедта бе подписана от ректора на Софийския университет. Младежът работи в Ботаническата градина в Балчик от 1997 г. и е добавил 1500 вида кактуси от цял свят лично, чрез труд и контакти. „Уволниха ме! Със заповед от ректора на СУ. Искам да го попитам този човек дали изобщо е прочел под какво се подписва, дали изобщо ме познава, дали знае за качествата ми. Толкова години всеотдайност и труд. А аз обичам всяко едно цвете от Ботаническа градина Балчик, сектор “Кактуси и сукуленти”, защото във всяко едно живее част от моята душа. Заслужих ли това отношение от нашата мила Родина? Толкова труд. Аз обичам това място и отдадох половината си живот на него. Кой ще ме защити мен.. от тях? Освен, че е тъжно, но и страшно, защото всевластниците вече не се плашат от нищо и нямат грам човечност. Е да, аз съм глухонямо момче, отдало сърцето си на Ботаническата градина в Балчик, а вече съм безработно глухонямо момче!”, написа през ноември Галин в профила си. Местните в Балчик твърдят, че Галин е отдал живота си на кактусите. Той знае латинските имена на всички растения в Ботаническата градина и е много по-добър от разни научни работници. Хората припомнят, че за приноса си към развитието на Ботаническата градина Галин беше награден от предишния ректор на Софийския университет.", "date": "2019.07.23", "title": "Осъдиха СУ за уволнението на глухонемия Галин от Ботаническата градина в Балчик"}
{"url": "https://www.monitor.bg:443/bg/a/view/akcija-tishina-na-policejski-specsili-blokira-kv-nov-pyt-171303", "text": "Масирана полицейска акция с участието на жандармерия и специални части блокира прочутия видински ромски квартал „Нов път“. Операцията е проведена късно вечерта в понеделник под кодовото наименование „Тишина“. Полицейските сили са пристигнали с 20 автомобила и са блокирали входовете и изходите на махалата. По неофициална информация поводът е поредната гюрюлтия и бурна веселба на обитателите на квартала. Именно от тази част на Видин По време на акцията е имало и сватба по улиците на махалата. Роми, които живеят в чужбина, са се завърнали и са вдигнали тежкото тържество на родна почва. При операцията са проверявани всички коли, които влизат и излизат през създадените от полицията контролно-пропускателни пунктове. Пак по неофициална информация има и арестувани. Освен шумните тържества в квартала неотдавна бе разбита група за лихварство и рекет, насочен срещу местните жители от махалата. Не е изключено операцията да е проведена и за профилактиране на криминалния контингент в кв. „Нов път“, който използва квартала като база за извършване на престъплениея. Местните хора знаят кои се занимават с незаконна дейност, но често се страхуват да подават сигнали заради страх от ромска вендета. „Сега идват да спрат хубавите неща. които след толкова време са се върнали от чужбина”, коментира жителка на квартала по повод спряната сватба. Видинският кв. „Нов път“ получи национална и международна известност през 2002 г. Тогава едно убийство, последвано от друго, запали конфликт между две ромски фамилии - Зрънкови и Маркови. Последва отмъщение и бурни ромски страсти. В кървавото меле попадна 42-годишният Георги Марков, който се опитваше да спре саморазправата, но бе посечен с брадва и почина. Най-активни в побоя бяха братята Ангел и Бойчо Русинови и Колчо Перов. Тримата бяха арестувани. Нелепата смърт на мъжа обаче взриви дълго таената омраза към рода Зрънкови - първите лихвари в квартала. Наложи се тежка полицейска техника да пристигне в махалата, за да потуши безредиците. Къщите на Зрънкови бяха разграбени. Навсякъде обаче ги посрещаха враждебно и те отново се връщаха у дома. Делото срещу тримата убийци на Георги приключи с присъди след шест години. Боян Русинов беше осъден на 16 години затвор, но остана зад решетките само 6 години. Една част от времето е бил под домашен арест, друга е изкупил с труд в затвора. Вече на свобода е и Колчо Перов, осъден на 15 години. Той има семейство и собствена къща в града. Третият осъден Ангел Русинов до 2013 г. изтърпяваше присъдата си във Врачанския затвор. От пострадалого семейство Маркови казваха, че от присъдената кръвнина в размер на близо 105 хиляди са получили само 300- 400 лева.", "date": "2019.07.23", "title": "Акция „Тишина“ на полицейски спецсили блокира кв. „Нов път“ "}
{"url": "https://www.monitor.bg:443/bg/a/view/ipoteki-za-560-mln-lv-iztegleni-za-6-meseca-171293", "text": "Hoвooтпycнaтитe жилищни ĸpeдити y нac ca нapacнaли c нaд 560 милиoнa лeвa зa пъpвитe шecт мeceцa нa гoдинaтa или oт 10,565 милиapдa лeвa пpeз янyapи дo 11,128 милиapдa лeвa ĸъм ĸpaя нa юни. Toвa пoĸaзвaт пocлeднитe дaнни нa БHБ. Зaeмитe зa нoв дoм пpoдължaвaт дa oтчитaт двyцифpeн pacтeж, ĸaтo зa изминaлия мeceц тe ca нapacнaли c 11,7% пpи pъcт oт 11,4% зa мaй мeceц. Πoглeднaтo в мaлĸo пo-шиpoĸ вpeмeви диaпaзoн, мoжe дa ce ĸaжe, чe зa пocлeднитe 3 гoдини тe ca ce yвeличили c 27,4%, ĸaтo ĸъм ĸpaя нa пъpвoтo тpимeceчиe нa 2016 гoдинa тe ca били в paзмep нa oбщo 8,734 милиapдa лeвa. Toвa oзнaчaвa, чe зa пocлeднитe 3 гoдини бългapитe ca изтeглили жилищни ĸpeдити зa 2,349 милиapдa лeвa. Πoтpeбитeлcĸитe зaeми cъщo зaпиcвaт pъcт пpeз юни. Kъм ĸpaя нa мeceцa тe ca c 10,6% пoвeчe дo oбщo 9,664 милиapдa лeвa. Texният тeмп нa pacтeж oбaчe нaмaлявa, ĸaтo зa мaй мeceц тoй e в paмĸитe нa 10,8%, a гoдинa пo-paнo e знaчитeлнo пo-гoлям - 17,7%. Oбщo ĸpeдититe нa дoмaĸинcтвaтa ce yвeличaвaт c 8,1 нa cтo пpeз тoзи мeceц дo 22,740 милиapдa лeвa. Гoдинa пo-paнo тexният pacтeж e знaчитeлнo пo-бъpз - 11,2 нa cтo. Изчиcлeниятa нa БHБ пoĸaзвaт, чe дeпoзититe cъщo пpoдължaвaт дa ce yвeличaвaт. Зa юни тe peгиcтpиpaт pъcт oт 8,2% дo oбщo 53,053 милиapдa лeвa. Зa пpeдxoдния мeceц pacтeжът им e в paмĸитe нa 8,5%, a зa гoдинa пo-paнo - 7,7%.", "date": "2019.07.23", "title": "Ипотеки за 560 млн. лв. изтеглени за 6 месеца"}
{"url": "https://www.monitor.bg:443/bg/a/view/nadejda-koseva-s-nagradata-za-rejisura-v-japonija-171289", "text": "Журито на 16-ия международен кинофестивал Skip City в токийското предградие Кавагучи с председател култовият режисьор Такаши Миике присъди наградата за режисура (поделена) на българката Надежда Косева. Това е поредното признание за дебютния пълнометражен игрален филм на режисьорката - „Ирина“. Наградата бе връчена на присъстващия в залата продуцент Стефан Китанов, който пожела от сцената България да бъде асоциирана в Страната на изгряващото слънце не само с киселото мляко и сумо-легендата Котоошу, но и с качествено кино. Създаден през 2004 г., Skip City International D-Cinema Festival е един от първите международни форуми, фокусиран изцяло върху пълнометражни филми, заснети на дигитални носители. Екипът на фестивала е посветен на идеята да открива и стимулира млади таланти, като целта е да се създават нови бизнес възможности в непрестанно променящата се среда на филмовата индустрия. След представянето си на националния фестивал във Варна и международната си премиера във Варшава през есента на 2018-а, филмът „Ирина“ продължава да жъне успехи на международната фестивална сцена. Срещата му със зрителите в българските киносалони ще бъде на 25 октомври. „Ирина“ е продукция на Арт Фест в копродукция с Фронт Филм, Доли Медиа Студио и Райт Солюшънс, с подкрепата на ИА „Национален филмов център“, Програма „Творческа Европа“ МЕДИА на Европейския съюз и Югоизточната европейска филмова мрежа.", "date": "2019.07.23", "title": "Надежда Косева с наградата за режисура в Япония"}
{"url": "https://www.monitor.bg:443/bg/a/view/mule-na-alo-izmamnici-zastava-pred-temida-171281", "text": "33-годишен старозагорец, обвинен в съучастие при две ало-измами миналата пролет ще застане пред съда до месец. Непознатият до скоро на криминалистите Динко Д. ще отговаря за два случая от 4 и 12 май м.г., когато от възрастни жители на селата Хрищени и Преславен  по класическата схема „МВР търси съдействие от гражданите“ са били отнети 5 200 лв и златни накити на стойност малко на 200 лв. Изпадналият във финансово затруднение млад мъж, който се грижи за болни майка и непълнолетно дете попаднал на обява за работа в Интернет.С него се свързал непознат мъж, който му предложил срещу сравнително скромно възнаграждение да извършва куриерска по своя характер дейност и на два пъти пренесъл чанти с пари, оставени от жертвите на измамите. Динко Д. е бил установен в хода на образуваното досъдебно производство през октомври м.г., направил е самопризнания, но така и не се е стигнало до основните „играчи“ в  схемата.След повдигане на обвинението е на свобода с мярка за неотклонение „подписка“, към този момент парите не са възстановени на жертвите. През същия период по данни на МВР на територията на ОД – Стара Загора са били регистрирани общо 5 телефонни измами по аналогичната схема, за три от тях няма данни мъжът да е взел участие.  ", "date": "2019.07.23", "title": "Муле на ало-измамници застава пред Темида"}
{"url": "https://www.monitor.bg:443/bg/a/view/antyni-v-duel-s-ungarec-za-mjasto-na-finala-v-koreja-171285", "text": "Антъни Иванов ще плува в допълнителна серия с унгареца Тамаш Кендереши за определяне на последния финалист на 200 м бътерфлай на световното първенство в Кванджу, Република Корея. До драматичната ситуация се стигна, след като Иванов и Кендереши разделиха осмото място от полуфиналите с равно време от 1:56,25 минути. Антъни бе пети в своята серия, а унгарецът – четвърти. Двамата състезатели ще плуват допълнително преди началото на утрешната сесия, за да определят последния осми финалист в дисциплината. Разпределението на медалите ще е късно вечерта. С най-добър резултат във финала влезе унгарецът Кристоф Милак – 1:52,96 мин. В сериите, които се състояха по-рано през днешния ден, 20-годишният търновец даде 6-о време от 1:56,35 мин. Според личният му треньор Николай Вакареев Антъни е значително по-добър и бърз от последните две години, когато стана осми в света и в Европа при мъжете. „Натрупал е опит не само с годините и състезанията, но и от наученото в университета му в САЩ“, коментира наставникът пред bgswim.com. Драма имаше и във финала на 200 м св. стил при мъжете. Китаецът Сун Ян прибави втора титла, триумфирайки в дисциплината, макар да не финишира първи. Той докосна стената втори с време 1:44,93 мин., а първи бе литовецът Данас Рапсис. Секунди по-късно обаче литовецът бе дисквалифициран заради фалстарт и това донесе трето поредно злато от световни първенство в дисциплината и общо 11-о в кариерата на китаеца. В Корея той стана първи и на 400 м св. стил, където пък награждаването му бе бойкотирано от неговия подгласник Мак Хортън (Авл) заради допинг провиненията на китаеца.", "date": "2019.07.23", "title": "Антъни в дуел с унгарец за място на финала в Корея"}
{"url": "https://www.monitor.bg:443/bg/a/view/rumynskijat-premier-viorika-dynchila-se-glasi-za-prezident-171261", "text": "Румънските социалдемократи се събраха днес в сградата на парламента, за да вземат решение кой да бъде кандидатът на партията за президентските избори на 10 ноември, съобщава информационният сайт Зиаре. Официално кандидатът ще бъде утвърден на конгрес на Социалдемократическата партия (СДП) на 3 август. Днес първо се състоя заседание на Постоянното бюро на СДП, на което премиерът Виорика Дънчила бе определена за кандидат на партията за президент. По-късно през деня ще заседава и Националният изпълнителен съвет, който също трябва да утвърди предложението. Премиерът Дънчила, която е и лидер на СДП, заяви преди две седмици, че ако партията поиска от нея да се кандидатира за участие в президентските избори, ще го направи.  В началото на юли започнаха вътрешнопартийни сондажи за избор на кандидат на СДП за участие в президентските избори. Според информация на в. \"Адевърул\" потенциалните кандидати на партията са получили много слаби резултати, а най-добре се е представила Виорика Дънчила, която събрала между 9 и 11 процента. Друга вътрешнопартийна анкета, също цитирана от \"Адевърул\", показа, че сред членовете на СДП кметицата на Букурещ Габриела Фиря се ползва с най-голямо доверие. Самата Фиря заяви в събота, че влиза в надпреварата за президент, защото \"нещата не вървят в добра посока за СДП\". Според източници от партията, цитирани от Зиаре, днес Габриела Фиря се е оттеглила от надпреварата. Позовавайки се на анкетите на СДП, в. \"Адевърул\" писа, че настоящият президент Клаус Йоханис е фаворитът за президентските избори, а на евентуален втори тур Йоханис би се изправил срещу кандидат на опозиционния алианс между партиите Съюз за спасение на Румъния и ПЛЮС.  Виорика Дънчила заяви днес на срещите на социалдемократите, че е уверена в добрия резултат, който СДП ще постигне на президентските избори, и че дори ще ги спечели, със или без подкрепата на коалиционния партньор АЛДЕ (Алианс на либералите и демократите на Калин Попеску Таричану )", "date": "2019.07.23", "title": "Румънският премиер Виорика Дънчила се гласи за президент"}
{"url": "https://www.monitor.bg:443/bg/a/view/propuka-se-asfalta-na-am-struma-kraj-blagoevgrad-171279", "text": "Дали от жегата, или от некачествено полагане на афалта тази сутрин настилката на АМ \"Струма\" се пропука на моста над Логодажка река  край село Покровник, в близост до Благоевград. Веднага  лентата в посока София беше затворена и движението на автомобилите е пренасочено по стария път. На място се извършва ремонта, който вероятно ще продължи няколко дни. АПИ е информирана, и веднага са взети мерки за отстраняване на повредата. Участъкът от АМ “Струма“ бе открит през месец май тази година, по магистралата преминават ежедневно хиляди автомобили в посока Гърция и обратно. От пресцентъра на АПИ официално информираха.: „До 28 юли ще се извършва настройка и калибриране на дилатационните фуги на съоръжението над р. Логодашка при 93-ти км на лот 3.1 от АМ „Струма“. Дейностите са за сметка на изпълнителя на обекта. Поетапно ще е затворено първо платното за София, а след това и платното за Кулата.  В момента е затворено платното за София и трафикът в тази посока се пренасочва по път I-1 София-Кулата. Движението в посока Кулата се осъществява по автомагистралата. След завършване на дейностите в платното за София ще се ограничи движението в съседното платно за Кулата като трафикът в тази посока ще се насочи по път I-1 София-Кулата.“", "date": "2019.07.23", "title": "Пропука се асфалтът на АМ „Струма“ край Благоевград (ОБНОВЕНА)"}
{"url": "https://www.monitor.bg:443/bg/a/view/mvf-poniji-prognozata-si-za-rasteja-na-svetovnata-ikonomika-prez-2019-g-171299", "text": "Международният валутен фонд (МВФ) днес обяви, че е преразгледал към понижение прогнозата си за растежа на световната икономика за 2019 г., определяйки я като скована и умерена в условията на трайно напрежение в търговските отношения между Китай и САЩ и труден Брекзит в Европа, предаде АФП. МВФ вече залага на растеж от 3,2 на сто тази година и 3,5 на сто през 2020-а, което е с минус 0,1 процентен пункт по-малко в сравнение с предварителната оценка от април. За развитите промишлени страни, тъкмо обратното, Фондът е повишил прогнозата си за 2019 година с 0,2 процентен пункт, който се дължи до голяма степен на динамиката на икономиката на САЩ. Предвижданията за Китай за 2019 година са понижени с 0,1 процентен пункт. Като отчита по-добро от очакваното увеличение на брутния вътрешен продукт на САЩ, Фондът залага за 2019 година на растеж на американската икономика с 2,6 на сто, което е с 0,3 процентни пункта повече от предишната предварителна оценка. В същото време МВФ подчертава, че забавянето на потреблението на домакинствата и на вноса в резултат от войната на митата с Китай, ще се изрази в един по-слаб темп на растежа през останалата част на годината. За еврозоната прогнозата остава непроменена на равнище плюс 1,3 на сто, също като за Франция (1,3 на сто), Италия (+0,1 на сто). За сметка на това прогнозата за Германия е понижена до 0,7 на сто или с 0,1 процентен пункт. Растежът през 2019 г. на Китай е понижен с 0,1 процентен пункт до 6,2 на сто. \"Отрицателните последици от повишението на митата и отслабването на външното търсене са оказали допълнителен натиск върху икономиката, която и без това вече отчиташе забавяне\", подчертават експертите на фонда. Те призовават Пекин да намали силната си зависимост от дълговете. Вашингтонската институция освен това не е толкова оптимистично настроена и за Латинска Америка, прогнозирайки растеж от 0,6 на сто или с минус 0,8 процентни пункта спрямо предишния доклад. Експертите на МВФ очакват, че през 2020 година Латинска Америка вече ще има по-динамична икономика.", "date": "2019.07.23", "title": "МВФ понижи прогнозата си за растежа на световната икономика през 2019 г."}
{"url": "https://www.monitor.bg:443/bg/a/view/zaradi-skandal-s-popechitelstvoto-emanuela-poluchi-otgovor-ot-sofijski-rajonen-syd-171298", "text": "През уикенда поп-фолк певицата Емануела развълнувала феновете си в социалните мрежи с много емоционален пост. Тя сподели, че Софийският районен съд e предоставил упражняването на родителските права върху 4-годишния й син Мити на неговия баща, като е определил момчето да живее при него, а тя да плаща издръжка. Изпълнителката на „Предател“ също така се осъмни, че има родствена връзка между съдийката Елена Динева и бившият й партньор Димитър Динев. Поради това от Софийски районен съд разпространиха следното съобщение: А ето и целият текст на Емануела:", "date": "2019.07.23", "title": "Заради скандал с попечителството: Емануела получи отговор от Софийски районен съд"}
{"url": "https://www.monitor.bg:443/bg/a/view/bedstveno-polojenie-v-rusenska-oblast-zaradi-afrikanskata-chuma-171283", "text": "Бедствено положение на територията на цялата Русенска област обяви със своя заповед областният управител Русе Галин Григоров заради заради откритите огнища на болестта африканска чума по свинете в индустриална ферма в село Николово и в две частни стопанства в общините Ценово и Бяла, съобщиха от областната администрация. Датата на заповедта е с днешна дата. Бедственото положение продължава до 29 юли тази година, но при необходимост срокът може да се удължи след съгласуване с Министъра на вътрешните работи. Въвежда се в изпълнение Областният план за защита при бедствия в част „Заразни болести и пандемии“ с предприемане на съответните действия. За ръкововодител на операциите се определя директорът на Областната дирекция по безопасност на храните. Контролът по заповедта ще се осъществява лично от областния управител. Огнището в Николово е първото в индустриална свинеферма у нас. То бе потвърдено на 20 юли, а ден след това започна умъртвяването на животните. В свинекомплекса се отглеждат 17 000 прасета. До вчера бяха умъртвени не повече от 400-500 прасета. В понеделник са унищожени 60 свине майки, но не и малките им, съобщи за „Монитор“ заместник-областният управител Свилен Иванов. По думите му умъртвяването върви бавно, но трябва да се ускори, за да не започнат животните да умират от болестта и да се ликвидира огнището .", "date": "2019.07.23", "title": "Бедствено положение в Русенска област заради африканската чума"}
{"url": "https://www.monitor.bg:443/bg/a/view/pijan-rom-podpali-drugar-po-chashka-171288", "text": "Двама роми от Хасково се напиха до несвяст, скараха се, единият си легна да спи, а другият му запали къщата. Битовата драма се разиграла в махалата в кв. „Република“ на ул. „Картечар“. За щастие инцидентът се размина само с изгоряла врата и част от подовата настилка и никой не пострада. 56-годишният потърпевш се запил с комшия на 47 години. След като се опиянили се скарали. Започнали да се псуват, а по-младият взел да налита на бой. По-възрастният мъж се прибрал в жилището си, за да не сложи край на свадата. Легнал си, като мислел, че скандалът е отминал. Изведнъж се събудил от лютив дим и видял, че вратата на стаята му и ламината на пода горят. Мъжът запазил спокойствие, грабнал дрехите си и успял да загаси пламъците. Обадил се в полицията. Униформените са задържали съседа му за 24 часа. Образувано е досъдебно производства за умишлен палеж.  ", "date": "2019.07.23", "title": "Пиян ром подпали другар по чашка"}
{"url": "https://www.monitor.bg:443/bg/a/view/deputatite-glasuvat-vetoto-za-f-16-v-petyk-171287", "text": " ще бъде разгледано на извънредно заседание на военната комисия в НС в сряда и ще бъде гласувано в пленарната зала още този петък. Очакванията на управляващите са, че то ще бъде преодоляно и приоритетния за страната ни проект за модернизиране на ВВС няма да бъде препънат, стана ясно от коментар на шефа на ресорната комисия ген. Константин Попов във връзка с решението на държавния глава да върне в парламента договорите по сделката със САЩ. Той призова за мъдрост и държавническо мислене и отхвърли критиките на Радев, че ратификацията била минала по бързата писта на две четения в едно заседание и че нямало консенсус по темата в обществото. И поясни, че правилникът на НС позволява ратификацията да мине на две четения в един ден. Ген. Попов допълни, че това е допустимо, тъй като депутатите могат да гласуват за или против, но не и да правят предложения за промени в договорите, подписани от вицепремиера и военен министър Красимир Каракачанов. По време на самите дебати всички изразили своята позиция, но никой от опозицията не предложил нищо конкретно. Отделно от това модернизацията на армията и без това вече се била забавила. Депутатът от ГЕРБ изтъкна също така, че има консенсус за това, че на нас ни трябва нов модерен боен самолет. „F-16 е прекрасен самолет и прекрасна възможност българските ВВС да бъдат модерни и това да промени начинът за мислене за воденето на въздушния бой“, подчерта ген. Попов и отново се спря спря на факта, че договорите са минали през НС със 123 гласа \"за\", което показвало наличието на консенсус. Това по думите му е достатъчно основание да се каже, че законът не е приет на кантар. По думите му надали ще се постигне по-голям консенсус и ще можем да придобием тези способности в рамките на сроковете, които ние искаме. „Трябва да действаме енергично“, отсече ген. Попов. И добави: „Сигурен съм, че народните представители ще проявят мъдрост. Нека гласуваме за бъдещето на ВВС и за сигурността ни като държава.“. Според него ако ветото бъде преодоляно, няма да има забавяне на проектите за модернизация на армията. Той обаче не пожела да коментира дали има скрити мотиви зад решението на Радев. Преди него Искрен Веселинов от ВМРО коментира, че не знае дали целта на ветото е забавяне на проекта, но бе категоричен, че резултатът създава риск за него. По думите му ако ветото не бъде преодоляно, ще останем на опашката от чакащи за самолетите.", "date": "2019.07.23", "title": "Депутатите гласуват ветото за F-16 в петък"}
{"url": "https://www.monitor.bg:443/bg/a/view/danail-kirilov-njama-da-izdiga-kandidat-za-glaven-prokuror-171297", "text": "Правосъдният министър Данаил Кирилов няма да издигне свой кандидат за главен прокурор. Това съобщи самият той пред бТВ ден след като прокурорската колегия на ВСС издигна единодушно за поста сегашния заместник на Сотир Цацаров Иван Гешев. Кирилов обяви, че в исторически план досега правосъдният министър никога не е правил номинация за главен прокурор. „Не смятам да бъде иноватор“, каза министърът. По думите му кандидатурата на Гешев се ползва с широка подкрепа. „Дори един кандидат може да не бъде подкрепен, може да възникне противопоставяне между съдийската и прокурорска колегия. Не очаквам това да се случи, не бих искал да участвам в поляризация или подстрекаване към подобна\", добави още Кирилов. Той все пак си остави вратичка за номинация, ако „президентът и граждани възразят срещу Гешев“. Правосъдният министър припомни, че има още две заседания, в които може да се номинират кандидати.", "date": "2019.07.23", "title": "Данаил Кирилов няма да издига кандидат за главен прокурор"}
{"url": "https://www.monitor.bg:443/bg/a/view/queen-snimat-fenove-v-tri-novi-klipa-171270", "text": "„Горди сме, че Bohemian Rhapsody отчете 1 милиард гледания в YouTube. Искаме да ви благодарим и да отпразнуваме повода с невероятните си фенове по цял свят като направим три нови видеоклипа на наши песни, всички от тях с ваше участие“. Това написа легендарната група Queen в Инстаграм профила си. Брайън Мей и компания призоваха всички музиканти, певци, танцьори, визуални артисти или просто ентусиасти да се позабавляват заедно с рок идолите. За целта групата е направила нова интернет страница, която се казва www.youarethechampions.com, с препратка към вечния химн изпят от Фреди Меркюри We Are The Champions. Новите клипове ще дадат нова гледна точна и ще облекат три от най-обичаните песни на Queen - A Kind Of Magic, самата Bohemian Rhapsody и Don't Stop Me Now. ,а съдържанието им ще е изцяло дело на феновете. Както точно ще става това обаче още не е ясно, тъй като сайта не е отворил секциите си за кандидатстване. От бандата обещават да проработи скоро.", "date": "2019.07.23", "title": "Queen снимат фенове в три нови клипа "}
{"url": "https://www.monitor.bg:443/bg/a/view/rashidov-i-cacarov-na-sreshta-za-trafika-na-artefakti-i-falshifikatite-171282", "text": "Председателят на парламентарната Комисия по културата и медиите Вежди Рашидов се срещна с главния прокурор Сотир Цацаров. На работната среща Вежди Рашидов сподели идеите си за законодателни инициативи, свързани с борбата с трафика на артефакти и с фалшификатите на произведения на изкуството, както и с посегателството върху паметници на културата. Този процес може да бъде ефективен само с общите усилия на оторизираните институции и в тясно взаимодействие със страните членки на ЕС. Вежди Рашидов посочи, че е срещнал подкрепа за това по време на разговорите си в германския Бундестаг и в Камарата на депутатите в Рим в края на миналия месец. Европа се безпокои също от разрастващия се проблем с фалшивите новини и тази тема ще продължи да бъде във фокуса на вниманието на европейските страни. От своя страна главният прокурор Сотир Цацаров предложи експертно участие на прокурори във връзка с изменения в чл. 278 б в Наказателния кодекс с оглед предизвикателствата при разследването на престъпленията, свързани с културните ценности.", "date": "2019.07.23", "title": "Рашидов и Цацаров на среща за трафика на артефакти и фалшификатите"}
{"url": "https://www.monitor.bg:443/bg/a/view/balkan-s-mjasto-v-grupite-na-fiba-kyp-171271", "text": "Първенецът на България по баскетбол \"Балкан\" ще влезе директно в групите на ФИБА Къп при отпадане от Шампионската лига. Ботевградчани играят с шведи и белгийци в първите два квалификационни кръга на по-силния турнир. В групите на ФИБА Къп пък директно влиза \"Левски Лукойл\", а вторият ни участник – \"Берое\", ще трябва да преодолее един квалификационен кръг. Мачовете във втория по сила турнир са на 2 и 9 октомври на разменено гостуване, а груповата фаза започва на 16 октомври. Освен \"Левски Лукойл\", директно в групите на ФИБА Къп влизат отборите на \"Спиру Шарлероа\", \"Брюксел\", \"Кьорменд\", \"Печ\", \"Бахчешехир\", \"Байрот\", \"Сибиу\", \"Цволе\", \"Ирони Нес Циона\", \"Енисей Красноярск\" и \"Апоел\" (Никозия). За \"Берое\" възможните съперници са \"Днипро\", \"Лайден\", \"Кършияка\", \"Клуж\" и \"Катая\".", "date": "2019.07.23", "title": "\"Балкан\" с място в групите на ФИБА Къп"}
{"url": "https://www.monitor.bg:443/bg/a/view/glasuvame-samo-s-mashini-na-izborite-za-ns-ep-i-prezident-171276", "text": "С машини няма да се гласува само на местните избори, а на тези за НС, ЕП и президент ще се запази този тип подаване на вот. Това стана ясно на заседание на правната комисия в НС, която разгледа на второ четене промените в Изборния кодекс, които предвиждаха отмяна на машинния вот както за местни, така и за парламентарни избори по предложение на ГЕРБ, ОП и \"Воля\". Така след първоначалното приемане на поправките машинното гласуване вероятно ще бъде реабилитирано за парламентарните избори при окончателното гласуване в пленарната зала тази седмица. От решението на комисията стана ясно също така, че в секциите, които са с под 300 избиратели ще се гласува с хартиени бюлетини, независимо какви са изборите. От ДПС оттеглиха предложенията си, които предвиждаха въвеждането на машинно броене на гласовете, както и устройствата за гласуване да са собственост на МС, вместо да се наемат, а софтуера за тях да бъде изработен от „Информационно обслужване“, като заявиха, че ще ги внесат отново след местния вот в края на октомври, за да се проведе широка дискусия преди следващите избори. По-рано по време на заседанието доскорошният зам.-вътрешен министър Красимир Ципов от ГЕРБ направи първоначално предложение на изборите за народни представители да се гласува с машини, като обясни, че промяната в текстовете е дошла след дискусия вътре в парламентарната група. Идеята бе подкрепена от Хамид Хамид от ДПС, според който това е крачка напред към целта на движението за запазване на машинното гласуване. По думите на Десислава Атанасова от ГЕРБ, видът гласуване е само техническо решение и за всички политици най-важно трябва да е да не пречат на гражданите да осъществяват правото си на вот. Според колегата й от БСП Крум Зарков пък с поредната промяна в Изборния кодекс управляващите доказват неустойчивостта на българското законодателство, тъй като последните законови промени предвиждали да гласуваме с машини в 6000 секции на местните избори наесен, а след това управляващите поели по пътя към цялостното въвеждане на машинен вот.", "date": "2019.07.23", "title": "Гласуваме с машини и на изборите за НС"}
{"url": "https://www.monitor.bg:443/bg/a/view/kyshtata-na-rajna-knjaginja-v-sofija-stava-muzej-na-akusherstvoto-171286", "text": "Къщата на Райна Княгиня в София, която се намира на ул. „Софроний Врачански“ 119, пък ще бъде превърната в музей на акушерното дело, тъй като възрожденката е първият дипломиран акушер у нас и основател на „Майчин дом“. Това обяви зам.-кметът по култура в СО доц. Тодор Чобанов, предаде БГНЕС. Очаква се предложението да бъде гласувано този четвъртък, а още това лято да започне ремонтът на сградата. Стана ясно още, че ако общинските съветници подкрепят другия доклад на Чобанов, общината ще вземе участие в търга за придобиване на къщата на Пейо Яворов. „Ще придобием цялата къща заедно с терена. Като добър стопанин ще извършим и ремонтни дейности, защото тя има нужда от конструктивно укрепване. Тя не е в аварийно състояние, но има нужда от ремонт, защото в миналото е изградена бетонна плоча, която е в нейна вреда и трябва колкото се може по-скоро да бъде премахната. Още другото лято ще извършим тези укрепителни дейности“, заяви Чобанов и подчерта, че както и досега тя ще продължи да работи като музей, като в нея ще се провеждат различни четения, изложби, изследователска работа. 1 300 000 лв. е готова да даде общината за закупуването на къщата, а за ремонта, по предварителни сметки, ще задели около 500 000 лв., уточни зам.-кметът.  ", "date": "2019.07.23", "title": "Къщата на Райна Княгиня в София става музей на акушерството"}
{"url": "https://www.monitor.bg:443/bg/a/view/strah-loze-pazi-s-fejkove-za-peevski-171273", "text": "Царството на сенките на задкулисието оживя. Всички знайни и незнайни марионетки на Иван Костов – лидери на формации джобен формат, провалени министри, доносници на ДС, както и представителки на най-древната професия в журналистиката, се раздвижиха по команда. Надигнаха глава да се репчат срещу кандидатурата на Иван Гешев за следващ главен прокурор. Това обаче е само поводът за пускането на предварително готовия сценарий с разпределени роли. Сигналното копче беше задействано от невидимата ръка и всички вкупом започнаха да пелтечат, че Гешев бил човек на Пеевски. Възпалените им мозъци не можаха да родят друго. Пръв се отчете доносникът Илиян (Сашо, Драган по ДС самоличност) Василев с изказването, че с тази кандидатура Делян Пеевски бил обявил война на всички, които не са съгласни с него. Само едно ченге от ПГУ може да представи пред обществото такава тъпотия. А възможностите на Василев са безгранични. В умопомрачаващ поток от несвързани мисли в насипно състояние, ченгето от ПГУ на ДС реве, че Гешев лъжел като циганин и поради това не трябвало да му се вярва. Къде е сега Българският хелзинкски комитет да размаха пръст на клеветника, че е неморално да лепи етнически квалификации? Сайтът „Фрогнюз“, който охотно препечатва статуса на клеветника, също ли споделя това мнение? Или ще си измие ръцете, че това е авторски Фейсбук текст? Явно наясно с двойнствения морал на агент Академик – Огнян Стефанов, който му се явява основна трибуна, Илиян Василев прави опит да се разграничи от медийния си партньор и да се присламчи към другия отбор на задкулисието, ронейки крокодилски сълзи в аванс, че протестърите били държани на къс повод, но в същото време някой можел да излъже, че Христо Иванов яде деца. Не знаем какво точно има предвид. Но него прегладнелите му очи го издават – явно разчита белградският му благодетел Цветан Василев да му подхвърли някоя плескавица. С окръглени очи към Сръбско гледа и друга въртиопашка на банкера беглец – Соня Колтуклиева. И тя не пропуска повод да захапе депутата от ДПС и издател на „Телеграф медиа“ Делян Пеевски с и без повод, за да си заслужи пържолата. В нейния случай е цял фризер със сочни мръвки – за 90 000 лева, пари от фалиралата касичка на банкера беглец КТБ. И на сламения лидер на „Да, България“ Христо Иванов му къркори корема, стана ясно, след като Иван Гешев му се привидя рано сутрин във вторник като палачинка. Не му стига, че само в сънищата си може да види изборна победа с формацията, която мяза на пъзел от дребни парчета, но и ново притеснение го е налегнало – какво щели да правят Борисов и Пеевски, ако палачинката Гешев се обърнела. Тъжна ирония е, че на Христо Иванов му е отредена ролята да седи срещу телевизора, докато гръмогласните му съратнички по разградска линия пръскат редовно „чар“ от екрана. Но приятел в нужда се познава – Бойкикев още не се е доизказал във Фейсбук по въпроса с кандидатурата на Иван Гешев, и сподвижниците му вече си чупят пръстите по клавиатурата да споделят гладните му мисли. Гладна кокошка просо сънува. А безработни политици си вдигат рейтинга с фейкове за Пеевски. Само че за рейтинг, смачкан като ресторантска салфетка, спасение няма.", "date": "2019.07.23", "title": "Страх лозе пази с фейкове за Пеевски"}
{"url": "https://www.monitor.bg:443/bg/a/view/levski-zadejstva-udarna-selekcija-171275", "text": "Ръководството на „Левски“ задейства ударна селекция и в следващите часове се очаква треньорът Петър Хубчев да получи така желаните от него нови попълнения. На „Герена“ уредиха ганайското крило Насиру Мохамед от шведския „Хакен“, а в офисите на клуба се очаква скоро да пристигне нападателят Денис Алибек от „Астра“ и поне още двама футболисти на позицията халф и защитник. Спортният директор на „сините“ Ивайло Петков в момента води преговори с играчите, като има набелязани няколко варианта пред себе си. Най-сигурен към момента изглежда Денис Алибек. „Вратата за трансфер на Алибек е отворена широко до 31 август и Досега имахме късмет да се подсилим с класни играчи като свободни агенти\", разкри главният скаут на „сините“ Богдан Патрашку в интервю пред румънската телевизия „Digi Sport”. По информация на „Монитор“ „Левски“ проявява сериозен интерес и към млад холандски централен нападател. Офанзивният футболист е предложен на треньора Петър Хубчев, който е дал зелена светлина за старт на преговорите с него и холандецът е вече в София за уточняване на личните условия. В същото време „сините“ призова феновете да подкрепят отбора в предстоящия първи сблъсък с АЕК (Ларнака) в Лига Европа без прояви на агресия, насилие, расизъм и ксенофобия. „Сините\" гостуват в четвъртък на кипърския тим и от клуба се опасяват от нови големи наказания, защото със символа на „Тотенкопф\" в Словакия, а ръководството публикува списък със забрани по стадионите в турнири на УЕФА. „Обръщаме се към всички привърженици да подкрепят отбора на „Левски“ в поредния му европейски мач, но без прояви на агресия, насилие, расизъм и ксенофобия, тъй като те могат да донесат допълнителни тежки наказания от УЕФА на любимия ни клуб\", призоваваха от „Герена“. След мача с „Етър“ на „Ивайло“ пък Дисциплинарната комисия на БФС наложи финансово наказание за „сините“, които са задължени да възстановят щетите нанесени на стадиона от феновете им. За хвърляне на предмети, факли и димки гостите от София трябва да заплатят 1300 лв. Иначе общата санкция за всички отбори след този кръг е в размер на 5200 лв.", "date": "2019.07.23", "title": "„Левски“ задейства ударна селекция"}
{"url": "https://www.monitor.bg:443/bg/a/view/truden-jrebij-za-tomova-v-praga-171272", "text": "Първата ракета на България в женския тенис Виктория Томова ще играе срещу поставената под номер 1 в схемата Барбора Крейчикова на старта на турнира в Прага ($60 000). Двубоят на Томова със 115-ата в света Крейчикова е в сряда. Българката има три победи срещу представителката на домакините, като за последно двете играха през 2016 г. в Унгария. Тогава Вики победи, а после триумфира и като шампионка в надпреварата.", "date": "2019.07.23", "title": "Труден жребий за Томова в Прага"}
{"url": "https://www.monitor.bg:443/bg/a/view/dimityr-kuzmanov-otpadna-v-tampere-171277", "text": "Димитър Кузманов отпадна във втория кръг на турнира по тенис от сериите \"Чалънджър\" в Тампере (Финландия) Българинът се отказа във втория сет в мача си срещу Блаж Рола при резултат 2:6, 1:2. Словенецът поведе с 4:0 при успеха в първия сет, а вторият стартира с три поредни пробива, след което Кузманов прекрати участието си. Друг българин Александър Лазаров се класира за втория кръг на турнира в Казабланка (Мароко). Лазаров победи представителя на домакините Айса Баншакрун, взимайки осем от последните девет гейма в мача. В същия турнир Симон-Антони Иванов преодоля квалификациите след победа над чилиецът Хавиер Насер с 6:2, 6:2.", "date": "2019.07.23", "title": "Димитър Кузманов отпадна в Тампере"}
{"url": "https://www.monitor.bg:443/bg/a/view/brad-i-leo-imat-slabost-kym-keramikata-171255", "text": "Холивудските асове Брад Пит и Леонаррдо ди Каприо споделят и друга страст, освен киното. Двамата имат слабост към керамичните изделия и често се застояват в скулптурното ателие на Брад, \"създавайки изкуство\". До това разкритие се стигна по време на световната премиера на новия филм на Куентин Тарантино - “Имало едно време в Холивуд“, в който Пит и Ди Каприо участват. На няколко крачки от булевард „Холивуд“, в TCL Chinese Theatre, звездите си направиха среща, за да стъпят на червения килим и да поздравят феновете си. С тях беше и Марго Роби, която също се разписва с една от главните роли. На световната премиера се появиха още куп знаменитости, сред които Крис Хемсуърт и съпругата му Елза Патаки, супермоделът Адриана Лима, Пиърс Броснан и неговия син Дилън, София Вергара и Джо Манганиело, Снууп Дог, Травис Скот, Робин Тике и други.", "date": "2019.07.23", "title": "Брад и Лео имат слабост към керамиката"}
{"url": "https://www.monitor.bg:443/bg/a/view/iskat-izvynsydebno-reshavane-na-sporove-pri-lekarska-greshka-171274", "text": "Промени в законодателството за извънсъдебно решаване на спорове в сферата на здравеопазването ще предложи Центърът за защита на правата в здравеопазването, съобщиха от там. Той започва проект, чиято крайна цел ще бъде да предложи модел за намиране на работещо решение при съдебни спорове в здравеопазването между пациенти и лекари, и лечебни заведения. Предвижда се това да може да става чрез медиация или арбитраж. По думите на председателя на центъра д-р Стойчо Кацаров ще има дава възможност извънседобно да се решава и договаря и финансовото обезпечаване при медицинска или лекарска грешка, като думата за това ще имат и застрахователите. Той припомни, че задължителнои всички лекари в България са застраховани. Така няма да се стига до съд, каза д-р Кацаров. По този начин споровете ще се решават по-бързо и ще бъде по-евтино. Пред „Монитор“ той уточни, че извънсъдебното решаване на споровете ще важи за случаи, които в съда биха се решили по Гражданско-процесуалния кодекс. Ако обаче те са по смисъла Наказателиня кодекс, тоест има прокурорско обвинения и се търси наказателна отговорност, казусът няма да може да се решава извънсъдебно. Проектът на Центъра за защита правата в здравеопазването ще има за цел да улесни гражданските дела за медицинска грешка, които продължават с години, натоварват съдебната система и разходват големи средства за провеждането им. Той ще се финансира от Социален фонд на Европейския съюз по Оперативна Програма \"Добро управление\". По думите на д-р Кацаров съдебната система е претоварена с подобен тип дела, а магистратите изпитват затруднения заради медицинската терминология. По думите му пациентите са лишени от възможност за процедура, при която извън съда да решат тези спорове. Според данни на центъра, цитирани от него, за последните десет години са се водили около 500 дела за медицинска или лекарска грешка.", "date": "2019.07.23", "title": " Искат извънсъдебно решаване на спорове при лекарска грешка "}
{"url": "https://www.monitor.bg:443/bg/a/view/borisov-pozdravi-novija-premier-na-velikobritanija-boris-djonsyn-171267", "text": "Премиерът Бойко Борисов поздрави Борис Джонсън , съобщиха от правителствената пресслужба. „България високо цени диалога и сътрудничеството с Обединеното Кралство Великобритания и Северна Ирландия, като стратегически партньор и съюзник в двустранен и в международен план“, отбелязва в поздравлението си до Джонсън българският премиер. Той Борисов изтъква, че отношенията между България и Обединеното кралство имат вековни традиции и тази година отбелязваме 140-годишен юбилей от тяхното установяване. „Уверен съм, че независимо от предизвикателствата, ще съхраним и развиваме успешното сътрудничество в интерес на нашите народи и като принос за по-сигурна и просперираща Европа“, казва още Борисов.", "date": "2019.07.23", "title": "Борисов поздрави новия премиер на Великобритания"}
{"url": "https://www.monitor.bg:443/bg/a/view/cska-moli-za-podkrepa-predi-macha-s-osiek-171278", "text": "ЦСКА се обърна специално към феновете преди домакинския мач с „Осиек“. Двубоят с хърватите от втори кръг на Лига Европа е в четвъртък от 20:30 часа на стадион „Българска армия“ и ще бъде предаван пряко по bTV Action. От клуба използваха официалния сайт, за да призоват за подкрепа запалянковците, които са разочаровани от слабия старт в първенството. Както е ясно, „червените“ имат само една точка след първите два кръга, но въпреки това ръководсвтото призова за вот на доверие. „Заедно преодоляхме „Титоград“, когато на „Армията“ се изляха десетки литри дъжд. Време е да се завърнем на победния път, но за да успеем да се справим с поредното препятствие в Европа, имаме нужда от вас. Защото заедно сме по-силни. Заедно можем повече. Заедно можем всичко! Вече повече от 4500 червени сърца закупиха своя билет за мача”, призоваха от ЦСКА. Новото попълнение обеща на феновете, че тимът ще изглежда по различен начин срещу „Осиек“. „Мога да обещая, че ще има незабавна реакция от наша страна. Подведохме феновете си, подведохме и себе си. Следващият мач е много важен. Ще тичаме, ще се борим и ще играем добре, надяваме се на добър резултат. Ще е тежък двубой, това е много добър отбор. Знам, че трябва да дадем 110% от себе си\", добави той. В същото време ЦСКА продължава със селекцията след слабия старт. Договор с „армейците“ подписа 30-годишният испански централен защитник Раул Албентоса. Той е висок 193 сантиметра и идва от втородивизионния „Химнастик“ (Терагона). В кариерата си пък е носил екипите на елитните „Ейбар”, “Малага” и “Ла Коруня”.", "date": "2019.07.23", "title": "ЦСКА моли за подкрепа преди мача с \"Осиек\""}
{"url": "https://www.monitor.bg:443/bg/a/view/914-dushi-ot-strani-izvyn-es-sa-poluchili-bg-grajdanstvo-171269", "text": "914 граждани на страни извън Европейския съюз са получили българското гражданство през 2017 година, сочат данни на Евростат. Най-много български паспорти са получили украинци - 204, следвани от руснаците - 174 и турците – 110. В сравнение със статистиката на Евростат за 2016 г. страната ни е дала гражданство на 1626 души, като от тях 488 са на руснаци, 278 на украинци и 145 на турци. Данни сочат още, че през 2017 година общо 825 хил. души са придобили гражданство на държава-членка в Европейския съюз. На първо място по предоставено гражданство е Италия - 18%, следвана от Обединеното кралство (15%), Германия и Франция (по 14%), Швеция и Испания (по 8%). Основните бенефициенти на гражданство на ЕС са хора от Мароко (8%), Албания (7%), Индия и Турция (по 4%). Франция, Испания и Италия (заедно 83%) са основните държави-членки, в които хората от Мароко придобиват гражданство, докато за тези от Албания те са в Гърция и Италия (заедно 97%).", "date": "2019.07.23", "title": "914 души от страни извън ЕС са получили БГ паспорт за година"}
{"url": "https://www.monitor.bg:443/bg/a/view/vryshtat-razpredelenieto-za-lekarite-171264", "text": "Връщат разпределението за младите доктори. След придобиване на специализация те ще трябва да работят в продължение на три години в райони и селища, в които има дефицит на медици от същата специалност. Това предвиждат промени в Наредбата за изменение и допълнение за придобиване на специалност в системата на здравеопазването, съобщиха от Министерството на здравеопазването. Ведомството ще субсидира базите за обучение за местата, финансирани от държавата по клинични специалности. По този начин държавната политика по осигуряване на необходимите специалисти ще се провежда с финансиране от държавния бюджет, а не от лечебните заведения, както се практикуваше по условията на старата наредба от 2015 г. до сега. Специализантите, за които се изплащана субсидия, могат да избират болници и други лечебни заведения, области и общини, в които има остър дефицит на едни или други специалисти. Те ще бъдат определени от министъра на здравеопазването. Ако лекарят не отработи 3-годишното разпределение, ще трябва да възстанови на държавата похарчената сума за неговото обучение по време на специализацията. Ако той е отработил част от периода, обезщетението ще се изчислява пропорционално. Размерът на месечната субсидия за базите за обучение за всеки специализант в общия случай ще е в размер на две минимални работни заплати за страната и дължимите осигурителни вноски върху тях. Към момента минималното месечно възнаграждение е 560, а от догодина се планира да бъде 610 лева. Новата наредба дава възможност министърът на здравеопазването да определя специалности, за които МЗ да заплаща по-голям месечен размер на субсидията, но не по-голям от три минимални работни заплати и дължимите осигурителни вноски върху тях. Размерът на месечната субсидия, изплащана от ведомството за специализантите по обща медицина на места, финансирани от държавата ще е в размер на два пъти минималния осигурителен доход и дължимите осигурителни вноски върху него. Трудовото възнаграждение на специализантите, приети на места, за които МЗ изплаща субсидия, не може да е по-малко от две минимални работни заплати, а за специалностите, при които се отчитат негативни тенденции, възнаграждението е до три минимални работни заплати. Възнаграждението на специализантите по Обща медицина на места, финансирани от държавата, не може да бъде по-малко от 1,8 пъти минималния месечен размер на осигурителния доход за съответната икономическа дейност и квалификационна група професии, определен със Закона за бюджета на Държавното обществено осигуряване за съответната календарна година. По този начин ще бъде разрешен основният проблем с липсата на доходи по време на специализацията, поясниха от МЗ. Занапред местата за специализанти ще бъдат заемани с конкурс по условията на Кодекса на труда. Спечелилите ще подписват трудов договор с директора на болницата, а няма да бъдат назначавани само със заповед, подписана от него. Изключение се предвижда за специализантите по Обща медицина, тъй като задължителният конкурс е допълнително сериозно затруднение за базите по Обща медицина поради силно ограничения им кадрови потенциал. Най-често това са индивидуални практики за първична медицинска помощ, по-рядко – групови, казаха още от МЗ. С промените в Наредбата е създадена нормативна възможност базите за обучение да могат да получават финансиране за обучение на специализанти на срочен трудов договор освен от Министерството на здравеопазването и от общини, от лечебни заведения, които нямат одобрение от министъра на здравеопазването за обучение или по европейски проекти и програми. Освен това на тях вече могат да се отпускат стипендии със средства от европейски проекти.", "date": "2019.07.23", "title": "Връщат разпределението за лекарите "}
{"url": "https://www.monitor.bg:443/bg/a/view/da-se-zabrani-otglejdaneto-na-domashni-praseta-za-dve-godini-171258", "text": "Да се забрани отглеждането на прасета в така наречените „задни дворове“ за две години, поиска в Добрич проф. д-р Паскал Желязков, ръководител на Националния диагностичен научноизследователски ветеринарномедицински институт. Той участва  в заседание на Областната епизоотична комисия, свикано от Областния управител Красимир Кирилов. В срещата участваха директори на ловни и горски стопанства, представители на големите животновъдни ферми в областта, на местните власти и институции, имащи отношение към решаване на проблема – възникване на случаи на заболяването Африканска чума по свинете в страната и недопускане разрастване на заболяването. Д-р Димка Димитрова – гл. експерт в Областна дирекция безопасност на храните, информира, че на територията на област Добрич има 7 промишлени ферми за отглеждане на свине, като три от тях са от тип „А“. Най-голямата от тях е комплексът в Козлодуйци, където по данни на онлайн системата, тази сутрин в 9.00 ч. отглежданите животни са 64 850 на брой. Предприети са всички мерки на границата, вземат се кръвни проби. Според проф. д-р Паскал Желязков, основният проблем за справяне с разпространение на африканската чума е човешкият фактор и трябва стриктно да се спазват мерките, които са набелязани. Преносител на заразата са дивите прасета. България не може да затвори границата си с Румъния, откъдето е влязъл вирусът и затова е нужно горските стопанства да извършват обходи за умрели животни, които да бъдат загробвани на място. По думите на специалиста, недопускане на разпространението изисква и подборен отстрел на диви прасета за намаляване на популацията, тъй като чакали, лисици и други диви животни, както и грабливи птици разнасят вируса. В заседанието участва и д-р Румен Караманов – управител на свинекомплекса в с. „Козлодуйци“. Той поиска да бъде направена промяна в закона за ветеринарномедицинската дейност и да бъдат налагани глоби на тези, които не го спазват. Предложи също да се въведат глоби и за влизащи чужденци в страната през границите, които не спазват разпорежданията – а именно внасят храни със съдържание на свинско месо, като визира съседна Румъния, където заболяването е обхванало територията на цялата страна. В свинекомплекса в Козлодуйци са взети драконовски мерки за биосигурност, включително и по пътя на животните – т. н. транспортни коридори. На територията на областта в промишлени ферми се отглеждат около 80 хил. прасета. По последно преброяване от кметове и общински земеделски служби, отглежданите прасета в задните дворове са над 700.", "date": "2019.07.23", "title": "Предложение: Да се забрани отглеждането на домашни прасета за две години"}
{"url": "https://www.monitor.bg:443/bg/a/view/zidan-bejl-sam-si-e-vinoven-171254", "text": "Треньорът на „Реал” (Мадрид) Зинедин Зидан не замълча по темата за Гарет Бейл и говори открито с риск да нарани егото на уелския бързак и да прояви неуважение към футболиста. Както е ясно, френският спец заяви преди два дни, че най-скъпият играч в клуба трябва да бъде продаден още този трансферен прозорец, защото не попада в плановете за новия сезон. “Понякога моят испански е малко по-дързък, сподели Зидан. - Опитвам се да бъда ясен по темата с Бейл. Първо, не съм проявил неуважение към никого, още по-малко към футболист, защото винаги казвам едно и също - че играчите са най-важни. Второ, казах, че клубът работи по трансфера на футболиста. Точка. И трето, което също ми се струва важно. Бейл не се съблече по екип онзи ден, защото той не пожела, нищо повече.”, сподели френският специалист на пресконференция преди снощната контрола с „Арсенал“. Запитан за Килиан Мбапе и Неймар, той отговори: “Имам отбор тук и се концентрирам върху тези футболисти. Така е логично”.", "date": "2019.07.23", "title": "Зидан: Бейл сам си е виновен"}
{"url": "https://www.monitor.bg:443/bg/a/view/fermeri-predlagat-globa-za-prenasjane-na-hrana-prez-granicata-171263", "text": "От индустриалния сектор в свиневъдството в Добричка област настояват заради опасността от африканска чума да бъдат въведени строги финансови санкции за туристите, укриващи и пренасящи през границата хранителни продукти от животински произход. Граничната полиция не може да провери всички автомобили,а вирусът оцелява и в преработените месни продукти, отпадъци от които туристите изхвърлят, заяви на заседание на областната епизоотична комисия д-р Румен Караманов, управител на свинекомплекса в добричкото село Козлодуйци. Той посочи фермата като най-голямата в страната и предупреди, че ако заразата засегне индустриалните обекти в региона, в които се отглеждат над 100 000 животни, това би било катастрофа. От граничната полиция потвърдиха, че в Добричка област през ГКПП преминават по 5000-6000 туристи, а през Кардам - около 4000, и не всички могат да бъдат проверени.", "date": "2019.07.23", "title": "Фермери предлагат глоба за пренасяне на храна през границата"}
{"url": "https://www.monitor.bg:443/bg/a/view/chelsi-udari-barsa-v-debuta-na-grizman-171256", "text": "“Челси” спечели с 2:1 срещу “Барселона” в приятелски мач, игран на стадион \"Сайтама\" в японския град Мидори-ку. Абрахам (34) и Рос Баркли (81) се разписаха за тима на Франк Лампард, а в 90-ата минута Иван Ракитич реализира красиво почетно попадение за каталунците. 120-милионната покупка на “Барса“ Антоан Гризман не впечатли с първите си 45 минути, като не успя да направи нищо запомнящо се в неофициалния си дебют. Като цяло обаче проверката едва ли може да се счита за реален показател за състоянието на двата тима, тъй като и през двете полувремена играха голяма част от резервите и състезателите от дублиращия отбор. „Много е рано да се правят оценки, това беше просто една приятелска среща, в която да се правят експерименти“, заяви и треньорът на „Барселона“ Ернесто Валверде.", "date": "2019.07.23", "title": "“Челси“ удари „Барса“ в дебюта на Гризман"}
{"url": "https://www.monitor.bg:443/bg/a/view/bmv-se-naniza-na-mantinela-v-shumen-171268", "text": "БМВ се наниза на мантинела след като катастрофира на изхода на Шумен в посока Пети километър, съобщиха за \"Монитор\" очевидци. Мантинелата буквално е минала между шофьора и спътничката му, но за късмет и двамата са живи. Сигнал за произшествието в зоната на изходната артерия от хиподрума към пътя Русе - Варна е получен в 2 следобед в оперативната дежурна част на областната дирекция на МВР - Шумен. На място били изпратени екипи на полицията, пожарната и \"Спешна помощ\". Според първоначалната информация зад волана на БМВ-то е бил 43-годишен мъж от село Тодор Икономово, а отдясно на предната седалка се возела жена на 38 години. По обясненията на самия шофьор, който е напълно невредим, докато карал към разклона при Пети километър автомобилът бил спукал гума. Разрешената скорост в тази част на пътната отсечка след табелата за излизане от града е 90 километра в час. След спукването на гумата колата се завъртяла и се ударила в пътната мантинела. Мъжът и жената са откарани за преглед в МБАЛ - Шумен. Водачът е прегледан и е установено, че е без наранявания, преглед трябва да установи контузиите на спътничката му. Шофьорът е правоспособен, не е тестван с дрегер, но е взета кръвна проба за алкохол.", "date": "2019.07.23", "title": "БМВ се наниза на мантинела в Шумен"}
{"url": "https://www.monitor.bg:443/bg/a/view/dvama-postradaha-pri-sblysyk-do-pazardjik-171252", "text": "Двама души са пострадали след сблъсък на „Хюндай“ и „ Фолксваген“ по пътя от Пазарджик-на изхода към автомагистрала „Тракия“. Това съобщи говорителят на Областната дирекция на МВР в града Мирослав Стоянов. Сигналът е получен малко преди 14 часа на телефон 112. По първоначални данни са се блъснали два леки автомобила – „Хюндай“ и „Фолксваген“, в платното по посока за АМ \"Тракия\" недалеч от изхода на Пазарджик. На мястото са изпратени екипи на полицията, пожарната и Спешна помощ. Двама пострадали са транспортирани в МБАЛ-Пазарджик с различни травми и наранявания. Временно платното по посока за АМ \"Тракия след Затвора е затворено за движение. Автомобилите се движат в съседното платно по посока за Пазарджик. На място има служители на \"Пътна полиция\" , които регулират движението. Водачите идващи към Пазарджик и напускащи града о посока за АМ \"Тракия\" и Панагюрище да шофират с повишено внимание и ниска скорост.      ", "date": "2019.07.23", "title": "Двама пострадаха при сблъсък край Пазарджик"}
{"url": "https://www.monitor.bg:443/bg/a/view/kak-da-si-dresirash-drakon-vdyhnovjava-serial-171246", "text": "Популярната филмова поредица „Как да си дресираш дракон“ ще послужи като вдъхновение за анимационен сериал. Това стана ясно, след като стрийминг гигантът Netflix обяви плановете си за привличане на по-голяма аудитория сред децата в предучилищна възраст. Общо седем заглавия ще видят бял свят на платформата според графика на компанията. Отсега обещаващо изглежда именно Dragons: Rescue Riders, като сериалът ще послужи като спин-оф на обичания от малки и големи „Как да си дресираш дракон“. Особено след като с „Тайнственият свят“ от началото на тази година се сложи и последният препинателен знак на филмовия франчайз. Ето и къде ще ни отведе Dragons: Rescue Riders: Дак и Лейла са близнаци, които са отгледани от дракони и поради тази причина имат уникалната възможност да комуникират с тях. Те водят екип от пет млади дракончета, които спасяват други животинки и помагат на хората. Dragons: Rescue Riders поставя в центъра на вниманието си по-малките зрители дори от тези, които през 2010 г. се влюбиха в пилотния филм от франчайза. Ветеранът в разработването на „Как да си дресираш дракон“ Джак Томас ще е изпълнителен продуцент на тв заглавието на Netflix. ТиДжей Съливан пък ще се заеме с режисурата, а премиерата е заложена за по-късно тази година.", "date": "2019.07.23", "title": "„Как да си дресираш дракон“ вдъхновява сериал"}
{"url": "https://www.monitor.bg:443/bg/a/view/32-raneni-pri-goljam-gorski-pojar-v-portugalija-171249", "text": "Над 1000 пожарникари и 14 летателни апарати за борба с пожарите се борят с голям горски пожар в Португалия, от който пострадаха 32 души предаде АП. Температурите достигнаха близо 40 градуса. Пожарът, който беше почти овладян миналата нощ, набра сили в някои райони. Големи стълбове черен дим се виждаха на хоризонта за трети пореден ден. Според представители на властите по-ниските температури са позволили овладяването на почти 90 на сто от района на пожара в Кащелу Бранку, на 200 км североизточно от Лисабон. Но агенцията за гражданска защита остави в района техниката за борба с пожара, включително 318 машини, за да може да действа бързо, ако пламъците се разгорят отново. При пожара са пострадали 32 души. Един от тях е сериозно ранен. Полицията разследва причините за пожара. Има подозрения, че той може да е причинен умишлено.", "date": "2019.07.23", "title": "32 ранени при голям горски пожар в Португалия "}
{"url": "https://www.monitor.bg:443/bg/a/view/okolo-21-ot-ikonomikata-e-v-sivija-sektor-izchisliha-ot-knsb-171266", "text": "Около 21% от българската икономика все още е в \"сивия\" сектор, каза във Варна президентът на КНСБ Пламен Димитров. По думите му в парично изражение това са около 23 млрд. лева годишно. По данни на синдиката секторите с най-висок дял на \"сиви\" практики са сервизите за ремонт на автомобили, строителството, селското стопанство и леката промишленост. Димитров посочи, че недекларираният труд у нас е близо 16%, при средно равнище за ЕС около 11,6 на сто. В сферата на селското стопанство всеки втори работи без договор, а в строителството делът на скритата икономика е около 40%, каза още Димитров. За справянето с тези проблеми КНСБ започна кампания \"Сивото убива\", като ще бъдат проведени 27 информационни инициативи в цялата страна, каза лидерът на синдиката. Той уточни, че вече работи и ново мобилно приложение, което дава възможност на хората да подават сигнали срещу некоректни практики на фирмите. След време, на база на регистрираните жалби, синдикатът ще направи своеобразни регистри на работодателите, които ощетяват служителите си, както и на тези, които спазват правилата.", "date": "2019.07.23", "title": "Около 21% от икономиката е в \"сивия\" сектор изчислиха от КНСБ"}
{"url": "https://www.monitor.bg:443/bg/a/view/bugi-barabata-e-bil-operiran-den-predi-da-pochine-171265", "text": "В петък, 19 юли, е бил опериран, а в събота през нощта е починал. Това заяви новинарят на Нова телевизия Богомил Грозев след тъжната вест за кончината на един от любимците на рок общността у нас – Марио Събев, по-известен като Буги Барабата. Няма обаче подробности какви са били здравословните проблеми на водещият на „Буги Тайм“ по Зи Рок радио. Новината за загубата му излезе тази неделя, 21 юли, като беше съобщена от колегите му от радиото. Погребението на Буги ще е на 25 юли от 11 часа в гробищен парк \"Бакърена фабрика\". Марио Събев и е роден на 24 декември 1960 година. Активната му кариера започва от 1993 г. и създава шест албума с групата си \"Бараби блус бенд\" като той е основния автор на песните. Заедно с Васко Кръпката написват химна „Няма бира“, но той пише музика и с друг легендарен български музикант – Георги Минчев, за когото написва песента „Равносметка“.", "date": "2019.07.23", "title": "Буги Барабата е бил опериран ден преди да почине"}
{"url": "https://www.monitor.bg:443/bg/a/view/goljama-mreja-za-kontrabanda-na-migranti-v-meksiko-171251", "text": "Мексиканските власти заявиха, че са разкрили мрежа за контрабанда на мигранти с индустриални мащаби, използвала камиони, прикрити като доставящи товари за големи компании, предаде Асошиейтед прес. Мексиканските власти заявиха, че са разкрили мрежа за контрабанда на мигранти с индустриални мащаби, използвала камиони, прикрити като доставящи товари за големи компании, предаде Асошиейтед прес. Президентът Андрес Мануел Лопес Обрадор каза, че властите са открили камион, замаскиран с логото на веригата хранителни магазини \"Сориана\". Вместо хранителни стоки обаче в него имало около 150 мигранти. \"Сориана\" заяви, че задържаният камион не е неин. Компанията е подала жалба, тъй като това е било \"камуфлаж за превозване на мигранти\", каза Лопес Обрадор. През юни Мексико откри пет камиона, превозващи 925 мигранти, почти всичките от Централна Америка. Някои от камионите носеха емблемите на известни фирми, но не беше ясно дали те също са били фалшиви или са били използвани незаконно от шофьорите без знанието на компаниите.", "date": "2019.07.23", "title": "Голяма мрежа за контрабанда на мигранти в Мексико"}
{"url": "https://www.monitor.bg:443/bg/a/view/kmet-trygva-za-treti-mandat-iska-bezpartijni-syvetnici-171248", "text": "Каращият втори мандат кмет на Стара Загора Живко Тодоров, който е и член на изпълнителната комисия на ГЕРБ възнамерява да се кандидатира отново наесен, но поставя условие сам да посочи кои ще бъдат включени в партийната листа за съветници. В ефира на местна телевизия успешният градоначалник заяви, че голяма част от сегашните старейшини са „празни души“ и че не вземат активно участие в работата на комисиите и обсъжданията на важни въпроси за общината. Тодоров е категоричен, че вече е провел разговори с професионалисти от различни области, които до този момент не са партийно обвързани и че е получил тяхното съгласие да бъдат предложени на партийното събрание. „Много успели хора бягат от политиката и навярно си имат своите основания, аз ще ги предложа и от решението на членовете на ГЕРБ за състава на листата зависи дали ще се кандидатирам за трети мандат. Ако го направя ще водя чиста кампания, нямам намерения да „калям града си“!“, категоричен е 37-годишният кмет, който за втория си мандат получи подкрепата на 79 на сто от избирателите и спечели от първия тур. Живко Тодоров стартира политическата си кариера през 2009 година , когато е избран за народен представител от ГЕРБ, бил е председател на комисията по външна политика и отбрана, завършил е специалността „Европеистика“ при СУ „Св.Климент Охридски“. Намерението на Живко Тодоров да подреди „своя безпартийна, но професионална листа“ изненада мнозина от съпартийците му на местно ниво, никой не се нае да коментира преди събранието, което ще се проведе на 29 юли.Председател на общинската структура е зам. председателят на НС о.з. Емил Христов, който преди да стане депутат беше председател на местния парламент. Все още не е ясно кой ще бъде основният му опонент, в БСП обсъждат над 15 имена за кандидат-кмет, очаква се изборът им да стане ясен до две седмици.", "date": "2019.07.23", "title": "Кмет в битка за трети мандат, иска безпартийни съветници"}
{"url": "https://www.monitor.bg:443/bg/a/view/eva-longorija-majchinstvoto-promeni-instinktite-mi-171245", "text": "Майчинството е променило актрисата Ева Лонгория, прочула се в токчетата на Габриел Солис в „Отчаяни съпруги“. Това призна самата тя в интервю за медията Extra. Звездата осъзнала този факт на снимачния сет на филма „Дора и градът на златото“, където се разписва като родител на главната героиня. „Майчинството промени всичките ми инстинкти. Снимахме сцена, в която Дора тича към разпадащ се храм... Никога не бих оставила моето дете да го направи, защото е опасно. Всяка част от тялото ми ми подсказваше да я спра - искам детето ми да е в безопасност, а не да тича в джунглата. Но все пак това е Дора“, разказа Лонгория. Междувременно стана ясно, че на снимачната площадка актрисата често е придружавана от своя син Сантяго, който се появи на бял свят миналия юни. „Усещам, че Трябва да се увериш, че той ще разбере феминизма и равенството. Но не става въпрос да му казваш това, а да му го показваш всеки ден“, заяви наскоро Ева.", "date": "2019.07.23", "title": "Ева Лонгория: Майчинството промени инстинктите ми"}
{"url": "https://www.monitor.bg:443/bg/a/view/v-bansko-pokazvat-pushkata-na-jonko-vapcarov-171253", "text": "На днешната дата преди 77 години в гарнизонното стрелбище в София е разстрелян поета Никола Йонков Вапцаров. Същия ден по-рано той е осъден на смърт от Военен съд, а присъдата е изпълнена вечерта. Тази година музейният комплекс в Банско подрежда уникална семейна изложба по повод 80-годишнината от смъртта на бащата на поета, Йонко Вапцаров и 50 години от кончината на неговата майка - баба Елена Вапцарова. Директорът на музейния комплекс Светла Барякова разказва:\"Показваме за пръв път пушката на Йонко Вапцаров, картички, които той е изпращал до семейството си в свои пътувания. В специалната изложбаса са подредени лични вещи, малко известни писма и уникални документи от семейната история на родителите на Никола Вапцаров. Запазени са записи с гласа  на баба Елена Вапцарова. Тя е била почетен член на Международния комитет за защита на мира. Това са прозрения на един наистина мъдър човек\". Запазен е документален спомен - разказ на баба Ленка  за последната ѝ среща с поета преди разстрела. Пази се ръкописното писмо на майката до в.“Пиринско дело“ от 1968г. в което тя заявява, че сина й Никола Вапцаров е единствено българин. Малко известен е фактът, че в последните часове преди разстрела цар Борис III е решил да помилва само Никола Вапцаров, но поета отказва. Наскоро от царския архив във Велико Търново излязоха наяве нови документи по делото Вапцаров. Най-интересните от тях са молбите за милост, които пишат до цар Борис III майката на поета Елена Вапцарова и сестра му Райна. Баба Ленка пише простички и потресаващи редове: „Молбата ми е милост, милост, Ваше Величество, подарете живота му, на моя отговорност ще се старая да му въздействувам, той ще стане добър Българин”.  Съдът прочита присъдите в 11 часа на 23 юли 1942 година, а шестимата смъртни са разстреляни същата вечер около 21 часа. Какво се е случило в тези 10 часа? След като всички документи по дело 585/42 година са разсекретени, крайно време вече е да научим цялата истина, а не да ни се поднася по лъжичка на година. Да, Никола Вапцаров наистина пише молба до царя в следобеда преди разстрела, но не молба за милост, а пише молба за замяна на смъртната присъда с доживотен затвор: „До Негово Величество царя – София Осъден съм на смърт чрез разстрелване по наказателния закон дело нр 585 Софийския военно-полеви съд. Моля да бъде заменена присъдата на доживотен затвор. Никола Иванов Вапцаров. Централен затвор” В същите минути на този трагичен за България ден молби, но за пощада пишат и останалите петима “смъртни” Антон Иванов, Петър Богданов,  Атанас Романов, Георги Минчев и Антон Попов. Тук стигаме до един факт, който незнайно защо все още се премълчава или тук-таме се споменава с половин уста. Царят е предложил в последния момент да предадат на Никола Вапцаров, че ще промени смъртната му присъда, но само на него. Въпреки неприятностите, които са го очаквали от германската легация в София. Цар Борис III  въобще не е обърнал гръб на приятелството си с бащата на поета Йонко Вапцаров, което датира още от Фердинандово време. Само фактът, че през Междусъюзническата война старият комита се случва на фронта до княз Борис, когато до тях избухва бомба и извежда престолонаследника на гръб от опасното място е достатъчен, за да бъде помилван поета. Но Никола Йонков Вапцаров без колебание отказва животът му да бъде подарен само на него, а не и на другарите му. Така той тръгва заедно с тях към подземията на Военното стрелбище, към своята Голгота.", "date": "2019.07.23", "title": "В Банско показват пушката на Йонко Вапцаров"}
{"url": "https://www.monitor.bg:443/bg/a/view/nad-2-mln-lv-za-stopanite-na-svine-zaradi-a-ch-s-171257", "text": "Най-вероятно обезщетенията за стопаните на избитите прасета заради АЧС ще са над 2 млн. лв. Това обяви във вторник пред БНТ зам.-изпълнителен директор на БАБХ Цвятко Александров. По думите му животните се обезщетяват на пазарната цена, като има и съфинансиране от Европейският съюз. По отношение на умъртвяването на животните в свинефермата в Николово и използването на пожарникарска пяна, той поясни, че процедурата се извършва по хуманен начин и само чрез този метод ще се случат нещата за ограничаване на заразата. Зам.-председателят на БАБХ обясни още, че за това умъртвяване се използва въглероден двуокис. На въпрос дали ще има обезщетения за малките стопанства Александров подчерта, че за това трябва да има законово основание. По отношение на поскъпването на свинското месо, председателят на Асоциацията на месопреработвателите Атанас Урджанов обясни за „Монитор“, че тенденцията за „Ние още от март алармирахме за това състояние на нещата. Причината е, че през миналата година заради чумата в Китай бяха избити много прасета и многолюдната държава усилено започна да внася свинско месо. Освен това и в различни страни на Стария континент също има проблеми с болестта. От началото на годината в Европа и у нас цените на това месо нараснаха с 35 на сто. Засега има малък застоя в цената, но от септември се очаква още да поскъпне и така от началото на годината повишението да стигне 40%“, прогнозира браншовикът. Той припомни, че за българските месопреработватели като освен българско месо има внос главно от Дания, Герчания, Испания и Франция. „С говеждо работим много по-малко. От чумата страдат, както животновъдите, така и преработватели“, обясни тя. Междувременно бе, съобщено, че дребни собственици от област Сливен превантивно са ликвидирали стопанствата си, за да предотвратят загубите от задължителната евтаназия на прасетата при евентуално откриване на огнище на болестта \"африканска чума по свинете\" в района. Това съобщиха от областната администрация. В района се отглеждат 5070 животни в 2 420 стопанства от типа \"заден двор\". Предстои да бъдат установени малките стопанства, където се извършва развъдна дейност. Заради откритото огнище на свинска чума в комплекса в Николово, днес бе обявено бедствено положение в Русе, съобщиха от областната управа.", "date": "2019.07.23", "title": "Над 2 млн. лв. за стопаните на свине заради чумата"}
{"url": "https://www.monitor.bg:443/bg/a/view/geshev-podsydimi-oligarsi-i-mutri-iskat-neraboteshta-prokuratura-obzor-171262", "text": "„Подсъдими олигарси и мутри-престъпници имат интерес от неработеща прокуратура. От това да няма справедливост и да могат да харчат откраднатото и да не бъдат осъдени“. Това заяви в интервю за БНТ зам.-главният прокурор Иван Гешев, който във вторник бе номиниран единодушно от всички 11 членове на прокурорската колегия на Висшия съдебен съвет (ВСС) за кандидат за обвинител №1. С този аргумент Гешев обясни защо очаква предстоящите няколко месеца, в които тече състезанието за нов главен прокурор, „една идея по-кална“ кампания, отколкото са били предишните за същия пост. На въпрос откъде очаква да дойдат атаките и на кого е неудобен, той обясни: „На първо място това е политическият кръг и свързаните с него медии и олигарси, гравитиращи около подсъдимия Прокопиев. Това е най-сериозната сила с най-сериозен интерес да няма избор на лице извън тези, които са предпочитани от него и от кръга, който го обслужва“. Като втори център за евентуални атаки, той посочи „олигарсите и емблематични лица на Прехода, които в момента са в ареста или им предстои да влязат в ареста“. На трето място това са мутри, държавни служители и какви ли не още престъпници, осъдени или обвиняеми. Може да не се харесват едни други, но ще се образува клуб по интереси, посочи Гешев и обобщи: „Общият им интерес е неработеща прокуратура. Логично е да се кооперират по интереси и те го правят...Тук залогът е На въпрос за негова реплика отпреди няколко месеца, че ще бъдат купувани магистрати, зам-главният прокурор посочи, че тя е била извадена от контекста и се е основавала на показанията, дадени от основния свидетел по делото КТБ Бисер Лазов в рамките на заседание по процеса. „Той разказа как в Париж Цветан Василев плаща 50 000 евро на лобист за потенциален тогава кандидат за предишния избор за главен прокурор. Разказа се как Цветан Василев плаща на журналисти, магистрати, за да го подпомагат. Да възпрепятстват разследването. Вероятно по същия начин и той едва ли ще пропусне да направи същото, и други лица ще се опитат да въздействат за събиране на информация, за какво ли още не“, коментира Гешев. В същото време той посочи, че няма от какво да се притеснява и срамува, в това число и от имоти. Имал ипотекирано жилище във „Волуяк“, съпругата му – таван до Софийския централен затвор и нямал асансьор, който да стига до апартамента. „Не разполагам с нищо повече от който и да е средностатистически жител на София“, заяви той. Гешев допълни също, че няма притеснение да повдига обвинения към всеки, независимо към кой кръг принадлежи, стига да има доказателства. Помолен за коментар на твърденията на лидера на олигархично обвързаната партия „Да, България“ Христо Иванов, че щял да бъде „още по-голям слуга на олигархията“, Гешев отговори: „Като нямаш разумни и сериозни аргументи, се опитваш да лепиш етикети и да използваш клишета. Нямам честта да го познавам, но са ми казвали, че когато беше министър на правосъдието, единственият му коментар на срещи, на които е присъствал премиерът е бил: „Да, г-н Борисов“. След като беше изгонен от този кабинет, явно рязко е възмъжал и типично по балкански е променил поведението си. Иначе кръгът около него мога да определя като и активни мероприятия“. На друго твърдение, лансирано от медии и хора от същия кръг – че бил „кандидатура на Цацаров, Борисов и Пеевски“, пък посочи: „Това са поредните болшевишки пропагандни клишета. Пеевски съм виждал веднъж в живота си, когато присъствах на снемане на обяснения по една преписка преди 4-5 години. На всички е ясно, че той е български депутат – т.е. част от законодателната власт. Не виждам пречки съдебната власт да комуникира в рамките на законовите си и конституционни правомощия открито с който и да е представител на всяка една от другите власти“. По отношение на Цацаров посочи, че не се срамува да бъде номиниран от член на прокурорската колегия, който е най-успешният обвинител №1 до момента. Що се отнасяло до Борисов пък отново подчерта, че разделението на властите е само едната страна на монетата. Другата – взаимодействието в рамките на закона и Конституцията между тях. Гешев обяви също, че дори и да бъде избран за главен прокурор няма да престане да влиза в съдебна зала по делото КТБ. Посочи също, че предстои скоро да бъде внесено в съда делото срещу обвинените от ДФ \"Земеделие\" по процеса срещу алкохолния бос Миню Стайков. В интервюто си зам.-главният прокурор направи и разкрития относно атаката срещу НАП, при която бяха източени данните на около 5 млн. чужди и български граждани. Според Гешев тя категорично е политическа, като обясни, че обвиненият за нея хакер Кристиян Бойков е само маша в ръцете на други сили, а фирмата, за която работи се занимава с кибер рекет. Търсено е за какво ли още не, включително за хора от онкодиспансер в Бургас. Има потресаващ обем от данни, който още не сме прегледали. Затова твърдя, че тази фирма, водеща версия естествено е това и е въпрос на доказване, просто е съчетала основната си дейност, която вероятно е киберрекет с политически интереси.  \"За мен последните години се налага терминът кибертероризъм. Едно от определенията за него е, когато с компютърни програми, информационни системи хакваш или удряш опр еделени бази данни, за да постигнеш определени политически цели, да въздействаш върху обществото психически или върху нагласите му. Това също е обект и една от версиите на работа\", каза Гешев и посочи, че това е много вероятна дейност. Той обърна внимание на политическата реакция на \"Да, България\". \"Тези компютри, които бяха иззети от това лице, са криптирани. Криптирани с тежък софтуер. Твърди се, че той може да бъде разкриптиран в рамките на десетилетие и то при използване на съвременни суперкомпютри. Благодарение на работата на български специалисти и служители на съответните служби единият служебен компютър беше отворен в рамките на 10 дена. Ние знаем една милионна част от това, което се съдържа в него, но то е потресаващо. Неслучайно собствениците и представителите на тази фирма не искаха да предоставят съответните ключове за отваряне на тези компютри, за разкриптиране. Ако не се притесняваш от нищо, ако си невинен, защо не я предоставяш тази информация. Не я предоставят, защото знаят какво има вътре. Вътре има нерегламентиран достъп върху 106 бази данни, 57 станаха известни на обществото.\", каза още Гешев. \"Извършено е търсене с ЕГН на министър-председателя в базата данни на НАП, на депутата Делян Пеевски, на главния прокурор, на евродепутата Радев\", допълни Гешев. Според зам.-главният прокурор атаката срещу НАП е съвпаднала с активно преекспониране на случая в определен кръг медии, свързани с подсъдимия олигарх Иво Прокопиев и с лидера на \"Да, България\" Христо Иванов.", "date": "2019.07.23", "title": "Гешев: Подсъдими олигарси и мутри искат неработеща прокуратура (ОБЗОР)"}
{"url": "https://www.monitor.bg:443/bg/a/view/chlenovete-na-sekciite-da-poluchavat-po-100-leva-171250", "text": "Да се увеличат възнагражденията на членовете на секционните комисии за местният вот тази есен, като те получават по около 100 лв. Такава идея лансираха от ЦИК по време на кръгла маса, която организираха съвместно със сдружението на общините по повод обученията на СИК за провелия се в края на май евровот и организацията за предстоящите избори на 27 октомври. По думите на шефката на ЦИК Стефка Стоева по време на евроизборите членовете на СИК са взимали по 54 лв. Чрез близо двойни скок на надниците, с колегите се надявали да бъдат стимулирани повече млади хора да се включат в комисиите и така да се подобри работата на изборните секции. Предвижда се и материален стимул за членовете на секции, които посещават обученията за провеждането на изборния ден. ЦИК вече е приела хронограмата за местните избори. Според нея всички 265 общински избирателни комисии трябва да бъдат назначени до 6 септември. На последния местен вот през 2015 година е имало избори за 265 кметове на общини, 25 районни кметове, 5200 общински съветници и 3461 кметове на кметства. След промените в ИК през 2016 година, когато е вдигнат на 350 жители прагът за избор на кметове на кметства, на изборите наесен пряк вот за кметове на кметства ще има в 1965 места. Според изпълнителният директор на сдружението на общините Силвия Георгиева обаче намаляването на броя на кметствата обаче нямало да направи предстоящите избори по-лесни. По думите и трябвало да бъде уреден и друг проблем - с населените места под 350 жители, които все още се водят кметства, но няма да имат право да избират пряко кметове. Георгиева изтъкна, че процедурата по закриване на кметствата била много дълга и няма как да бъде приложена преди местния вот. Друг проблем бил остарелите копирни машини.", "date": "2019.07.23", "title": "Двойни надници за членовете на СИК на вота през октомври"}
{"url": "https://www.monitor.bg:443/bg/a/view/stoev-marselinio-ne-e-po-vajen-ot-ludogorec-171260", "text": "Tреньорът на „Лудогорец“ Стойчо Стоев бе категоричен, че „орлите” заминават за Исландия с идеята да победят и отстранят местния „Валур“ във втория квалификационен кръг на Лига Европа. Наставникът на разградчани бе лаконичен по темата „Марселиньо”, който остана без картотека за следващите два мача в европейските клубни турнири, но все пак заяви, че отборът е по-важен от бразилеца. „Отиваме в Исландия с ясната идея да победим и отстраним „Валур“. Въпреки че допусна две загуби от „Марибор“, съперникът ни не стоя никак лошо на терена. В момента, независимо, че знаем срещу кой отбор ще се изправим в третия кръг, мислим единствено за предстоящите мачове с исландците. Нека да се класираме напред, пък тогава ще говорим. Веднъж вече имах възможността да говоря за Марселиньо. Той е извън отбора. В момента ни предстои мач с „Валур“, който е по-важен от ситуацията с бразилеца. Рано е още да кажа кой ще замени Марсело, тъй като имам доста футболисти, а мога да променя и схемата. Аз съм треньор, който дава възможност на всеки един играч да покаже, че не е попаднал случайно в „Лудогорец”, коментира Стоев. Защитникът Георги Терзиев пък обяви, че разградчани се отнасят изключително сериозно към предстоящите двубои от Лига Европа. „Знаем колко е важен този двубой, защото можем да влезем в групите. В четвъртък ще си проличи колко сме подготвени, знаем, че ще играем на изкуствена настилка. Отиваме малко по-рано за да се аклиматизираме към обстановката и да вземем добър резултат”, сподели Терзиев.", "date": "2019.07.23", "title": "Стоев: Марселиньо не е по-важен от „Лудогорец”"}
{"url": "https://www.monitor.bg:443/bg/a/view/v-nu-jork-zabranjavat-rjazaneto-na-noktite-na-kotkite-171241", "text": "Ню Йорк стана първият американски щат, забраняващ онихектомията- рязането на ноктите на котките, предаде Франс прес. Става въпрос за практика, която е критикувана и е забранена в много страни.  Рязането на ноктите на котките е тежка операция, която се изразява в ампутиране на последните фаланги на пръстите на животното и в лишаването му по този начин от нокти.  Приетата от ЕС през 1987 г. европейска конвенция за защита на животните компаньони забранява изтръгването на ноктите и зъбите им. Досега тя е ратифицирана от 24 европейски страни.  \"Рязането на ноктите на котките е жестока и мъчителна операция, която може да им донесе психични и поведенчески проблеми - прецени губернаторът на щата Ню Йорк Андрю Куомо, който ратифицира забраната, гласувана от парламента на щата Ню Йорк. - Забранявайки тази архаична практика, уверяваме, че животните няма да бъдат подлагани на въпросните нечовешки интервенции.\" Рязането на ноктите на котките остава възможно поради медицински причини - когато съществува риск за здравето им.  \"Победа\", написа в Туитър асоциацията PЕТА (Хора за етично отношение към животните).", "date": "2019.07.23", "title": "В Ню Йорк забраняват рязането на ноктите на котките"}
{"url": "https://www.monitor.bg:443/bg/a/view/kabinetyt-na-micotakis-poluchi-doverie-v-parlamenta-171243", "text": "Гръцкият парламент гласува доверие в понеделник вечер на премиера консерватор Кириакос Мицотакис, който бе избран на 7 юли и за изненада на всички обяви, че ще намали данъците още това лято, предаде Франс прес. Мицотакис получи доверие с гласовете на 158 депутати в 300-членния парламент, а 142 гласуваха против. В продължение на три дни в парламента имаше дебати по програмата на новоизбраното правителство. \"Трябва да излъчим послание на оптимизъм, че най-после нещо ще се промени в тази страна. Главното предизвикателство пред Гърция е да произведе повече богатства и да ги разпредели по справедлив начин\", каза премиерът преди гласуването. Резултатът от него бе очакван, тъй като партията Нова демокрация на Мицотакис има абсолютно мнозинство от 158 депутати, напомня АФП. Парламентът гласува доверие на правителството за икономическата му политика, посочва Ройтерс. В предизборната кампания Мицотакис обеща да намали с 30 процента поземления данък до 2020 г. и каза, че първото намаляване със средно 22 на сто ще бъде гласувано през август. През септември данъкът за приходите на предприятията ще бъде намален от 28 на 24 процента. Премиерът заяви в кампанията, че с намаляването на данъците ще стимулира икономическия растеж и създаването на работни места. Освен това той обеща, че ще наеме допълнителни 1500 полицаи, за да подобри сигурността в градските центрове, както и нови 2000 души в болниците, предимно медицински сестри.", "date": "2019.07.23", "title": "Кабинетът на Мицотакис получи доверие в парламента"}
{"url": "https://www.monitor.bg:443/bg/a/view/ansambylyt-i-vesela-dimitrova-s-novi-otlichija-171247", "text": "Националният ансамбъл по художествена гимнастика за жени и треньорът Весела Димитрова получиха поредна награда. Тимът ни бе избран за номер 1 за юни след силното си представяне на Европейските игри в Минск в анкетата на Пресклуб „България“. Весела Димитрова грабна приза за най-добра сред колегите си за същия месец. Грациите продължават подготовката си за световното първенство през есента в Баку, като работят по промените в съчетанията си. До шампионата ансамбълът ще участва на две Чалъндж купи - в Минск и Казан. \"Направихме хубав лагер в Япония. Местната публика винаги много харесва момичетата. Там се чувстват като звезди\", коментира Димитрова, която бе категорична, че не очаква проблеми от съдийско естество за световното. \"Сигурна съм, че нещата ще бъдат както трябва, стига момичетата да играят без грешка\", добави наставничката. Тя сподели още, че новите трика на грациите са почти готови, а в отбора сериозно се работи и в насока психическа устойчивост. \"Полагаме много усилия. Това според мен е главната причина още нещо да не ни достига\", заяви Весела Димитрова.", "date": "2019.07.23", "title": "Ансамбълът и Весела Димитрова с нови отличия"}
{"url": "https://www.monitor.bg:443/bg/a/view/lili-rejnhart-i-koul-spraus-se-razdeliha-171236", "text": "Младите кинонадежди Лили Рейнхарт и Коул Спраус вече не са двойка. Това издаде близък до актьорите пред сп. Us Weekly. Според анонимния източник, Спраус е разказал на приятелите си, че се е разделил с чаровната блондинка. Любопитен факт е, че звездите от тийн драмата „Ривърдейл“, където играят влюбените Бети Купър и Джъгхед Джоунс, се появиха заедно на Комик Кон. По време на събитието двамата са били един до друг и са поддържали приятелски разговор. На партито след това обаче Коул, който изгря на звездния небосвод със своя брат близнак в „Лудориите на Зак и Коди“, си е тръгнал с друго попълнение от каста на „Ривърдейл“ - Камила Мендес. Припомняме, че искрата между Рейнхарт и Спраус пламна преди около две години. Засега двамата не са коментирали публично дали наистина са прекратили романтичните си отношения.", "date": "2019.07.23", "title": "Лили Рейнхарт и Коул Спраус се разделиха"}
{"url": "https://www.monitor.bg:443/bg/a/view/radev-s-veti-i-vyrhu-dogovorite-za-f-16-171239", "text": "Президентът Румен Радев е наложил вето върху закона за ратификацията на договорите за покупката на новите самолети F-16. Това съобщиха от администрацията на държавния глава. Със закона всъщност се ратифицират 4 договора - за самите самолети F-16, за беоприпасите за тях, за ракетите, както и за многофункционалната система, в едно с радиосистемата. От администрацията на Радев уточняват, че поради голямата обществена значимост на този въпрос той ще направи изявление за медиите в сряда от 18.00 часа, след като се върне от посещението си в сещение в Хърватия. В мотивите си Радев пише, че като върховен главнокомандващ не може да остане безучастен към процесите на модернизиране на армията. По думите му договорите за F-16 е трябвало да бъде успешен финал на тези усилия. В аргументите му за връщане на закона за повторно преразглеждане в НС са „Несъмнено е, че когато се вземат стратегически решения, свързани с отбраната и националната сигурност на страната, е необходимо не само да бъдат осигурени постижими за държавата финансови параметри, но и да има широк консенсус и подкрепа. Острите спорове в Народното събрание при обсъждането на ратификационния закон, нетипични за този вид закони, показаха, че по параметрите на договора не е потърсено и не е постигнато обществено съгласие.“, пише в мотивите си Радев. Според него обвързването на България със задължения, при това за години напред, без да има национално съгласие и убеденост във взаимноприемливите условия на договора, било „изключително тревожно“. Той оспорва и процедурата за ратификация на договорите, която е трябвало да мине в две отделни заседание на НС като за целта се позовава на решения на Конституционния съд от 1999 година. „Вместо това законът, с който се ратифицира такъв особено значим договор, бе приет по „бързата писта“, посочва още Радев. Държавният глава изтъква, че със сделката рязко се повишава бюджетния дефицит и се ангажира огромен финансов ресурс. Именно затова законодателят не трябвало да отстъпва от общия ред, избирайки изключението двете гласувания да се извършат в едно заседание. Според него именно заради таза скъсена процедура в НС останали много неизяснени въпроси, като цени, гаранции, срокове за доставки, неустойки, обезщетения и други. По думите му не било допустимо по такъв стратегически за страната въпрос да се използва процедурата „по изключение“. В мотивите си той за пореден път изтъква, че на България е нужен самолет с многофункционални способности, което се постигало не само с качествата му, а и с пълен пакет въоръжение, съпътстващо оборудване и обучение на личния състав. \"На обществото се дължи категоричен отговор дали това реално се постига със сключените договори. При обсъждането и гласуването в пленарната зала на Народното събрание бяха изказани възражения и предложения, които не можаха да бъдат развити и обсъдени поради приложената съкратена законодателна процедура\", заключва Радев. Договорите за покупката на F-16 бяха ратифициртани в петък от НС с гласовете на ГЕРБ, ДПС и ВМРО. Против покупката на изтребителите бяха от БСП, ВОЛЯ, НФСБ и „Атака“. В мотивите по закона за ратификацията бе записано, че това трябва да стане до 31 юли, а срокът на валидността на офертите за самолетите изтича в началото на септември. По време заседанието на военната комисия пък бе изтъкнато, че всяко забавяне би повлияло на срока на доставка, както и на цената.", "date": "2019.07.23", "title": "Радев с вето и върху договорите за F-16 (ОБНОВЕНА)"}
{"url": "https://www.monitor.bg:443/bg/a/view/mik-djagyr-se-vryshta-vyv-film-171240", "text": "Мик Джагър ще се завърне в света на киното на предстоящия кинофестивал във Венеция, където ще представи трилъра \"The Burnt Orange Heresy\", в който се е снимал, предаде Франс прес. Интригата в новия филм, адаптиран по книга на Джордж Уилфорд, е в сферата на изкуството. Режисьор е италианецът Джузепе Капотонди, а актьорският състав включва също канадския актьор Доналд Съдърленд, датчанина Клаес Банг и австралийката Елизабет Дебики.  Харизматичният фронтмен на групата \"Ролинг стоунс\" Мик Джагър, който в петък ще отпразнува 76-ия си рожден ден, възобнови участието си в американското й турне \"No Filter\", продължило с концерт на 21 юли в Чикаго. То бе прекъснато преди два месеца заради негови здравословни проблеми.  В новия филм Джагър е в образа на богат колекционер на произведения на изкуството, който е обсебен от творчеството на самотния художник Джеръм Дебни (Доналд Съдърланд). Колекционерът предлага на двойка влюбени да се срещнат с Дебни в замяна на кражба на шедьовър от ателието му. Световната премиера на филма ще се състои на 7 септември, когато ще бъде закрит 76-ият кинофестивал във Венеция. Мик Джагър се е снимал в десетина филма. Предишната му поява като актьор е в излезлия през 2001 г. по екраните филм \"Мъжът от Елисейските полета\" на Джордж Хикенлупър.", "date": "2019.07.23", "title": "Мик Джагър се връща във филм"}
{"url": "https://www.monitor.bg:443/bg/a/view/kamata-podpomogna-bolnata-kamelija-s-5-400-lv-171227", "text": "С 5 400 лв от продажбата на 214 бройки от биографичната си книга подпомогна лечението на болната от рак Камелия Добрева Христо Стоичков, който над час раздава автографи на свои фенове насред Стара Загора. Преди началото на шоуто той се срещна с бащата на 32-годишната жена, която в момента е на изследвания в Германия във връзка с предстоящото й лечение със стволови клетки. Стоичков сподели, че са му били необходими само десетина секунди, за да вземе решението за благотворителния жест , за нуждата да бъдат събрани на 328 000 евро той научил в разговор с кмета на Стара Загора Живко Тодоров и футболиста Виктор Драголов предния ден. Преди воденото от Шкумбата шоу на централния площад почетният гражданин на Стара Загора посети района на някогашното си поделение 26110, за да си припомни времето на воинската служба, с него там бе и първият му ротен командир о.з. Атанас Ангелов. На опашката за автографи се наредиха стотици хлапета от детските и юношески отбори по футбол, с томчето под ръка бяха и много от ветераните на местния ПФК „Берое“. Към дарението ще бъдат прибавени и парите от продажбата на други 180 томчета, които са били закупени преди срещата вечерта, уточни общинския съветник Виктор Драголов.", "date": "2019.07.23", "title": "Камата подпомогна болната Камелия с 5 400 лв"}
{"url": "https://www.monitor.bg:443/bg/a/view/potop-v-nu-jork-171244", "text": "Потоп заля Ню Йорк. 300 000 жители на Ню Джърси са останали без ток. Силна буря с пориви на вятъра от 95 км/ч премина през Бруклин и Куинс. Метрото се е наводнило.", "date": "2019.07.23", "title": "Потоп в Ню Йорк "}
{"url": "https://www.monitor.bg:443/bg/a/view/razchistvat-kraj-rodnija-dom-na-hanchev-za-art-prostranstvo-171229", "text": "За пръв път от десетина години отвориха портите към двора на родния дом на поета Веселин Ханчев /1919-1966/ в Стара Загора, инициатива е на група ентусиасти, ръководството на държавния куклен театър и сегашните собственици на стилната къща, построена преди 91 година. Идеята е след разчистване на храсталаците да бъде обособено място за културни събития на открито, а цялата уличка в пространството  между  „Генерал Гурко“ и „Цар Симеон Велики“ да се превърне в своеобразно мини –копие на прословутия московски „Арбат“, което да привлича жителите и гостите в Града на липите.В този отрязък от улица „Сава Силов“с дължина от около 250 м има два недвижими паметника на културата:някогашната болница на родителите на поета д-р Невена Азманова и д-р Симеон Ханчев и домът на арх. Христо Димов. До преди 21 години в списъка на ценностите е бил и домът на лирика, но по неизвестни причини е изваден от него, което създава предпоставки за събарянето му някой ден. На този етап двамата собственици не коментират намеренията си,но са приели предложението дворът да бъде отворен за различни арт-събития. Триетажната постройка, проектирана от арх. Димов е изградена през 1928 година, тя има изключително модерен за времето си външен вид. В мазето има 4 огромни помещения, толкова са и на следващите два етажа, а към третия, към който води извита дървена стълба е било обособено ателие.Стените са тухлени, плочите са от стоманобетон /нещо рядко за онези времена/, а покривът е с керемиди.Някога дворът е бил оформен в стила на прочутите старозагорски градини с чемшири , смокини и нарове, но днес всичко е запустяло. Къщата се нуждае от сериозен ремонт, но поне засега няма изготвен проект за това, признават собствениците й. Първите прояви на новото пространство ще бъдат свързани с традиционния вече за Стара Загора международен куклен-театрален фест за възрастни „Пиеро“ в края на септември, уточни директорът на куклената трупа Дарин Петков, който също взема участие в разчистването. От близо година община Стара Загора е отправила питане към МК поради какви причини домът на Ханчев е отпаднал от паметниците на културата, но и до сега няма отговор. Междувременно нарочна комисия е утвърдила идеята стихът на поета „За да останеш, за да си потребен, за да те има и след теб дори…“ от култовото му „Посвещение“ да бъде монтиран във водното огледало на пешеходната централна градска улица. Очаква се за 5 октомври да отвори вратите си музей „Литературна Стара Загора“, където се пазят 2500 тома от личната библиотека на писателя , дарена на родния му град през 2000-та година от дъщеря му , живеещата във Франция изкуствоведка Елка Ханчева. През м.г. в Стара Загора с пари на общината и по проект на „Красива България“ беше цялостно ремонтирана и върната в първоначалния й вид къщата, където прекарва детството си лирикът Николай Лилиев и която почти 3 десетилетия бе обречена на саморазрушаване.", "date": "2019.07.23", "title": "Разчистват край родния дом на Ханчев за арт-пространство"}
{"url": "https://www.monitor.bg:443/bg/a/view/nepylnoleten-bludstval-shest-pyti-s-12-godishna-nakazaha-go-s-probacija-171230", "text": "Районен съд Добрич наложи наказание пробация на непълнолетен младеж от Добрич заради поредица блудства с малолетна. Съдът призна за виновен  Ж.П.М, затова, че на различни дати в гр. Добрич, в условията на продължавано престъпление, като непълнолетен, но можещ да разбира свойството и значението на извършеното и да ръководи постъпките си, извършил действия с цел да възбуди и удовлетвори полово желание без съвкупление по отношение на лице, ненавършило 14-годишна възраст - 12-годишната тогава И.И. Според обвинителния акт, Ж.П.М. е извършил шест пъти блудство с момичето. Повечето от тях са в апартамент в жилищен квартал на Добрич, но е имало и случаи на улицата, до жилищен блок, както и до детска градина в ж.к. „Балик“. Пробацията включва задължителна регистрация по настоящ адрес с явяване и подписване пред пробационен служител или определено от него длъжностно лице с периодичност два пъти седмично за срок от осем месеца. Ж.П.М. трябва да заплати и сторените по делото разноски в размер на 804.40 лева. Присъдата на Районен съд Добрич подлежи на обжалване или протест в петнадесетдневен срок Добричкия окръжен съд.  ", "date": "2019.07.23", "title": "Непълнолетен блудствал шест пъти с 12-годишна, наказаха го с пробация"}
{"url": "https://www.monitor.bg:443/bg/a/view/obviniha-filma-na-margo-robi-birds-of-prey-v-pedofilija-171238", "text": "Ще включва ли новият филм на Марго Роби - Birds Of Prey, сцени с педофилски характер? Този въпрос занимава любителите на седмото изкуство и най-вече на комиксите отвъд Океана. Повод за притеснението дадоха слухове, според които 14-годишна героиня, изиграна от Ела Джей Баско, ще има сексуално привличане към злодея в лентата, зад чиято черна маска пък ще видим Юън Макгрегър. Спекулациите се появиха онлайн, като по всичко личи, че техен първоизточник е авторката на комикси Грейс Рандолф. Тя изтъква още, че в Birds Of Prey Макгрегър ще го раздава с обратна сексуална ориентация, което било удар по LGBTQ общността. Какво обаче знаем реално? Премиерата на Birds Of Prey е предвидена за месец февруари 2020 г. Това означава, че дори и да има подобни сцени, след изразеното недоволство е вероятно Warner Bros. и Марго Роби, която също е продуцент на заглавието, да премахнат потенциално скандалните сцени. Самата актриса, която изигра вече Харли Куин в „Отряд самоубийци“, е признавала неведнъж, че новият филм ще е с препоръчителен родителски контрол за лица под 18 години. „Това не е самостоятелен филм за нея. Тя обожава да контактува с хората, затова когато се заех с Birds Of Prey основната ми мисъл беше: Харли има нужда от приятелки“, коментира още Роби.", "date": "2019.07.23", "title": "Обвиниха филма на Марго Роби Birds Of Prey в педофилия"}
{"url": "https://www.monitor.bg:443/bg/a/view/kradat-pjasyk-i-midichki-na-o-sardinja-171233", "text": "Семейство испанци на курорт в Сардиния бяха сгащени от местни природозащитници с осем бутилки с пясък, камъчета и медени черупки от приказен плаж край градчето Орозей. То се намира на източния бряг на острова и околността му привлича хиляди летовници от близо и далеч с малките си заливчета, белия пясък на плажовете и кристалната изумрудена вода на морето. След като били хванати с плячката, испанците обяснили, че тя била за аквариума им, но бдителните сардинци въобще не се трогнали от молбите да им разрешат да си я носят вкъщи. А помолили настойчиво гостите веднага да върнат пясъка, камъчетата и медените черупки точно там, където са напълнили с тях пластмасовите си шишета – райския залив „Кала Мариолу“. Разказвайки за случая, в. „Кориере дела сера“ подчерта, че похитителите на красивите природни дадености на Сардиния вече не се плашат и от солените глоби за посегателство върху тях. Разлепените навсякъде из острова листовки с местни разпоредби постановяват всеки турист, който бъде спипан дори с пакетче пяск, скрито в джоб, чанта или куфар, да бъде санкциониран с между 500 и 3000 евро. И както миналата година, така и тази, доста гости бяха хванати по летища и пристанища с плячка, заради която не само се изръсиха със сериозни суми, но и бяха накарани да я върнат там, от където са я взели. Но строгостта на властите изглежда не плаши много, много летовниците и за това сардинските природозащитници решиха този сезон да се мобилизират като никога за възпиране на нашествениците. За целта те организираха „зелени патрули“, които не само бдят денонощно по плажове и заливи за нарушители и както в случая със заливчето „Кала Мариолу“, най-често молят хванатите в крачка да върнат обратно плячката на мястото й. Голямата част от дейността на природозащитниците е, така да се каже, превентивна – изнасят беседи пред туристи, разпространяват брошури и диплянки за творените хилядолетия красоти на Сардиния, които трябва да си останат нейни и за всички. Интересното е, че в инициативите си по опазване на природните забележителности и дадености на острова местните хора ангажират с успех и деца. Според медиите те се утвърждават все повече и повече като особено силен разубедителен фактор срещу набезите на нарушителите. И ги възпират с усмивка и една листовка, от която шепа златист пясък и мидена черупка зоват: „Приятелю, не ме отнасяй от тук!“ Двама италианци - амбулатнти търговци на резени от кокосов орех бяха глобени на плажа край град Равена с 48 000 евро! Те били сгащени от специализираната полиция да продават стока, която не само че била търгувана незаконно, тоест без каквито и да било разрешителни, касови бележки и т.н., но и не отговаряла на елементарните санитарни изисквания. Служителите на реда конфискували на пишман – търговците общо 250 резена, подготвени за продажба в пет различни участъкана плажа. И за всяка от въпросните пратки им направили акт за по 9 664 евро или общо 48 332 евро! Медиите на Апенините веднага изчислиха, че да си платят глобата търговците трябва да продават кокосов орех поне десетина сезона, при това със съвсем законен алъш-вериш.", "date": "2019.07.23", "title": "Крадат пясък и мидички на о. Сардиня"}
{"url": "https://www.monitor.bg:443/bg/a/view/samotnik-e-namerenijat-udavnik-v-kanala-kraj-zvynichevo-171232", "text": "Самотно живеещ 63-годишен мъж от пазарджишкото село Звъничево е намереният удавник в напоителния канала край селото. Това информира говорителят на Областната дирекция на МВР в града Мирослав Стоянов. Самоличността му е била установена часове, след като е било намерено тялото му да плува във водите на съоръжението. На трупа се натъкнал гражданин в понеделник сутринта, който по това време минавал покрай канала за напояване между селата Звъничево и Лозен. Към 8,10 ч. той подал сигнал в пазарджишката полиция и оттам пристигнали екипи с криминалисти, на пожарната и на звеното“ Спешна помощ“. За да установят кой е удавникът разследващите разговаряли с кметовете на съседните села. Така бил разпознат 63-годишния жител на Звъничево, който живеел сам в селото край Пазарджик.", "date": "2019.07.23", "title": "Самотник е намереният удавник в канала край Звъничево"}
{"url": "https://www.monitor.bg:443/bg/a/view/remontirat-tunela-na-lulin-dogodina-171235", "text": "Столичният тунел, свързващ район „Люлин“ с бул. „Тодор Александров“, ще бъде ремонтиран догодина. Това съобщи кметът на София Йорданка Фандъкова, която инспектира реконструкцията на тунела на бул. „Александър Малинов“ при Околовръстното шосе. Цялостно обновяване на съоръжението в „Люлин“ ще включва и подмяна на трамвайните релси, уточни Фандъкова. „В последните години успяхме да реконструираме напълно над 100 мостови съоръжения, които не бяха ремонтирани откакто са построени. Сега започнахме и цялостната реконструкция на транспортните тунели“, каза кметът и допълни, че се работи основно за безопасността на хората. Фандъкова заяви, че в инвестиционната програма на общината за тази години са заложени повече реконструкции в кварталите, а не в центъра на града. В момента от 10 големи обекта, само бул. „България“ е в централната част. Там се работи в отсечката от „Иван Гешов“ до „Черни връх“ и трябва да бъде завършена най-късно за първия учебен ден. От „Московска“ 33 обясняват, че са избрали именно юли и август за ремонта на ключовия булевард, защото тогава столицата е по-празна. Миналото лято бе ремонтиран бул. „България“ между „Иван Гешов“ и „Гоце Делчев“. „След като напреднахме с базовата инфраструктура акцентирахме върху цялостната реконструкция на основните улици и булеварди в различни райони на София“, каза Фандъкова. Тя припомни, че в момента тече ремонт в „Дружба“ на бул. „Искърско шосе“, в район „Сердика“ се обновява ул. „Каменоделска“, в „Овча купел“ пък се реконструират ул. „Житница“, а от 1-ви август майстори ще започнат работа по ул. „Централна“. Относно работата по тунела на „Александър Малинов“ зам.-кметът по транспорт Дончо Барбалов обяви, че проектът е на стойност 485 хил. лв., а срокът за изпълнение е два месеца. Проектът предвижда почистване, укрепване и възстановяване на носещата армировка, бетоновото покритие и подпорните стени на съоръжението, възстановяване на земния насип, поставяне на нов парапет при порталните рамки на тунела. В тунела ще се изпълни отводнителна система, разположена в зоната на тротоарния блок, като ще се изградят допълнителни дъждоприемни шахти през 30 метра. По протежение на подпорните стени ще се изпълнят дренажи, които ще се заустят в канализацията. Освен това се предвижда монтаж на нови осветителни тела и табло осветление. Заради ремонта до 28 август е забранено влизане на автомобили през транспортния тунел.", "date": "2019.07.23", "title": "Ремонт на тунела затапва „Люлин“ догодина"}
{"url": "https://www.monitor.bg:443/bg/a/view/objavjavat-koj-e-novijat-premier-na-velikobritanija-171228", "text": "Борис Джонсън е новият премиер на Великобритания. Това стана ясно след обявяването му след гласуването сред консервативната партия. Борис Джонсън е новият премиер на Великобритания. Той бе избран с гласовете на 92 хил. членове от общо 160 хил. тори, които имаха право да гласуват за нов лидер на партията и съответно за премиер. За опонента му Джеръми Хънт са гласували 46 хил. души. Знам, че ще има хора, които ще се запитат мъдро ли е било да изберете мен. Такива сигурно ще има дори и тук, каза Джонсън в победната си реч. Мотото на досегашната кампания беше: \"Докарайте Брекзит, обединете страната и надвийте Джеръми Корбин!\", каза още той. \"Кампанията приключи, работата започва.\" Джонсън, който водеше кампанията за Брекзит, обещава, че Великобритания ще напусне ЕС на 31 октомври със или без сделка. Трима бивши премиери го предупредиха публично вчера, че това е опасен сценарий и че така Джонсън рискува да изпълни волята само на малък процент от най-екстремно настроените противници на ЕС. В същото време миналата седмица парламентът одобри с разлика от само 1 глас законова поправка, която да попречи на провеждането на Брекзит без сделка. Макар да е склонен на преговори с Брюксел, той ще настоява за промяна в т.нар. предпазна мрежа за границата с Ирландия. Европейците са готови да си сътрудничат с новия премиер, но категорично изключват възможността за значителни промени в сделката, уговорена преди година с Тереза Мей и отхвърляна неколкократно от британския парламент. Брекзит без сделка би бил \"трагедия\" и за двете страни, но ЕС ще се придържа към вече съществуващото споразумение, потвърди днес зам.-председателят на ЕК Франс Тимерманс, цитиран от \"Ройтерс\". Президентът на САЩ Доналд Тръмп поздрави Борис Джонсън за избирането му за лидер на британските консерватори и каза, че той ще бъде \"невероятен\" британски премиер, предадоха световните агенции. \"Поздравления за Борис Джонсън, че стана новият премиер на Обединеното кралство. Той ще бъде невероятен\", написа в Туитър милиардерът. Още миналата седмица Тръмп каза, че Джонсън ще \"върши изключителна работа\" като премиер. Британският премиер Тереза Мей обеща пълна подкрепа за приемника си Джонсън, предаде Асошиейтед прес. \"Нужно е да работим заедно, за да осъществим Брекзит, който да е от полза за цяла Великобритания и да държим Джереми Корбин далеч от управлението\", написа Мей в поздравлението си в Туитър. Съперникът на Джонсън Джереми Хънт също го поздрави и каза, че той ще бъде \"страхотен премиер в този критичен момент\", предаде ДПА. Европейската комисия поздрави Джонсън и каза, че иска да работи с него по възможно най-добрия начин, предаде Франс прес, цитирайки говорителката на ЕК Наташа Берто. Тя обаче предупреди, че ЕС няма да промени договорената вече сделка за Брекзит, предаде Ройтерс. Подобно послание отправи и заместник-председателят на ЕК Франс Тимерманс, който припомни, че \"Великобритания е договорила споразумение с ЕС и ЕС ще се придържа към него\". Мишел Барние, главен преговарящ за Брекзит от името на ЕК, изрази желание да работи конструктивно с Джонсън, да улесни ратифицирането на споразумението за излизане на Обединеното кралство от ЕС и да помогне за постигане на Брекзит по всички правила. \"Готови сме също да преработим договорената декларация за новото партньорство\", допълни той, имайки предвид политическата декларация, придружаваща споразумението за излизане на Обединеното кралство от ЕС. Френският президент Еманюел Макрон изрази голямо желание да заработи възможно най-скоро с новия британски премиер Джонсън по редица въпроси, след които Брекзит и други международни теми. Макрон каза, че скоро ще се обади на Джонсън. После френският президент и гостуващата му в Париж нова председателка на ЕК Урсула фон дер Лайен заявиха, че очакват да имат добри работни отношения с Джонсън и да водят конструктивни разговори с него, предаде Ройтерс. Джонсън получи поздравления и от иранския министър на външните работи Мохамад Джавад Зариф. \"Поздравявам бившия си колега, който става премиер на Великобритания\", се казва в поздравлението на Зариф в Туитър. В него обаче се отправя предупреждение, че Иран ще защитава Персийския залив, но се добавя, че Иран не търси конфронтация. Предупреждението е отправено в момент на напрежение между Лондон и Техеран заради задържаните петролни танкери.  55 години Най-важните политически постове, които е заемал: кмет на Лондон (2008-2016 г.), министър на външните работи (2016-2018 г.)  журналист, главен редактор на списание, автор на коментарна рубрика. Политически позиции: Брекзит: Иска излизане от ЕС на 31 октомври, със или без споразумение, предоговаряне на споразумението за развода, Великобритания да не плаща цената на раздялата (39 милиарда лири според британските изчисления), преди да си осигури ново споразумение, уреждащо отношенията между Обединеното кралство и Европейския съюз.  повишаване на 40 процента на подоходния данък за доходи между 50 000 и 80 000 лири годишно, намаляване на данъците за хората с най-ниски доходи. Разходи: повече пари за служителите в публичния сектор, запазване на помощта за развитие на равнище от 0,7 на сто от брутния вътрешен продукт. Имиграция: Иска въвеждане на точкова система като в Австралия. Околна среда: свеждане до нула на въглеродните емисии до 2050. г. Инфраструктура: пълно преразглеждане на проекта за високоскоростна железопътна линия (HS2) между Лондон, Бирмингам и Манчестър, резерви към изграждането на трета писта на лондонското летище \"Хийтроу\", високоскоростен интернет във всяко британско домакинство до 2025 г.  Не би подкрепил военна интервенция на САЩ срещу Иран. Здравеопазване: повече разходи за социални помощи, повече пари за системата за обществено здравеопазване. Образование: увеличаване на бюджета за дете в началния и средния курс на обучение. Сигурност: създаване на 20 000 работни места за полицаи до 2022. г. Парламентарни избори: Смята, че свикването им преди Брекзит би било \"лудост\". Кандидат-премиерска кампания: Подкрепа: 160 от общо 313 депутати консерватори Стил: високопарен, уклончив, образен език Обича да споменава: намалялата престъпност, докато беше кмет на Лондон.  \"Да спукаме двата балона - Партията на Брекзита и Либералните демократи\". Брой последователи в социалните медии: в Туитър - 630 000, във Фейсбук - 557 000, в Инстаграм - 45 500. Какъв предмет размаха за убедителност в кампанията: пушена херинга.", "date": "2019.07.23", "title": "Борис Джонсън е новият премиер на Великобритания (ОБЗОР)"}
{"url": "https://www.monitor.bg:443/bg/a/view/kali-plajuva-v-gyrcija-171226", "text": "Поп-фолк фурията Кали се отдаде на заслужена почивка в Гърция. Вчера певицата стегна куфарите за южната ни съседка, но нейните наследници не я придружават на екскурзията. Александър, Марк и Георги са останали на родна земя под опеката на бащите си. Това сподели самата Кали пред Планета тв. Синовете ми са при своите бащи в момента, но с аква парк.”, каза тя. Изпълнителката на „Драми всякакви“ откри сезона край язовир Огняново, където децата й отбелязаха първия си излет. Семейството обаче си тръгнало по-рано от очакваното, тъй като ги застигнала буря. категорична е певицата. В момента Кали работи по нови неща, но все още не може да се ангажира със срокове.", "date": "2019.07.23", "title": "Кали плажува в Гърция"}
{"url": "https://www.monitor.bg:443/bg/a/view/muzej-na-magareto-be-otkrit-v-cherna-gora-171234", "text": "Във ферма за магарета в черногорското село Мартиничи в района на Даниловград бе открит първият в региона музей на магарето, съобщава Анадолската агенция. В недалечното минало, когато селата в Черна гора бяха пълни и хората обработваха земята, почти нямаше домакинство без магаре като главен съюзник в полската работа, отбелязва агенцията. Фермата за магарета в Мартиничи бе открита през 2015 г. и се превърна в истинска атракция за посетителите, а нейните собственици, семейството на Дарко Савелич, решиха да допълнят офертата с музей на магарето. В него са изложени всички земеделски оръдия на труда, свързани с магаретата, като каруци, самари, плугове - всичко, което магаретата са теглили или носили. \"Ние наричаме това музей на магарето, но ако магаретата можеха да говорят, той щеше да бъде музей на тормоза над магаретата\", казва за Анадолската агенция Дарко Савелич. На откриването на музея са присъствали много приятели на фермата, но и любители на тези много интелигентни животни. Дарко Савелич казва, че фермата досега е била посетена от над 56 000 души и е много популярна не само в страната, но и в чужбина. Препоръчват я и световни пътеводители като Лонли планет, Трип адвайзър, а отскоро и авиокомпания Райънеър, като една от атракциите, които трябва да се видят в района на Подгорица. Това, което прави музея уникален, е плащането. Входът в музея се заплаща с килограм моркови или ябълки на човек, които после се дават на магаретата във фермата. На откриването гостите бяха почерпени с магарешко мляко, което е много лековито и цената му е 50 евро за литър.", "date": "2019.07.23", "title": "Музей на магарето бе открит в Черна гора"}
{"url": "https://www.monitor.bg:443/bg/a/view/dacia-duster-poluchi-nov-benzinov-turbomotor-171214", "text": "Марката Dacia продължава успешното си развитие и бележи успех на пазарите в целия свят. Един от най-значимите модели в гамата на Dacia безспорно е всъдеходът Duster, който дебютира през 2010 г., като продажбите му вече надхвърлят 2 милиона коли. През 2017 г. се появи второто поколение на модела, който продължи развитието си и предлага на потребителите гъвкав, надежден и достъпен високопроходим автомобил. През тази година Dacia Duster продължава да се усъвършенства, като отскоро се предлага с новия 1,3-литров 4-цилиндров бензинов турбодвигател със 150 конски сили. Моторът с турбокомпресор носи обозначението TCe 150 и е разработен съвместно с Daimler. Максималната му мощност е 150 к.с. при 5250 об/мин. Новият двигател произвежда сравнително висок въртящ момент от 250 Нм още при ниските 1700 об/мин, което допринася за по-динамично ускорение. Новият бензинов двигател е с турбокомпресор и директно впръскване на горивото под налягане, а горивната камера е преработена за оптимизиране на въздушно-горивната смес, както и за намаляването на разхода на гориво и емисиите на CO2. Стартирам двигателя и имам чувството, че моторът не работи, тъй като е много тих на място. Секунди след потеглянето усещам достатъчно тяга на разположение. Голям принос за пъргавата динамика има 6-степенната механична скоростна кутия, която се превключва прецизно и е добре изчислена, така че разполагам с максималната тяга във всеки един момент. Спринтът от място до 100 км/ч отнема 10,4 секунди и почти толкова време е необходимо за ускорението от 80 до 120 км/ч при изпреварване на пета предавка. На междуселищен път Duster с новия бензинов турбодвигател бързо се развърта до високи обороти, като звукът му все още e много дискретен. Моторът се усеща еднакво добре във всички работни режими, той е култивиран, без вибрации. Освен че е значително по-динамичен, с новия бензинов двигател на Duster е и по-икономичен, но всичко зависи от маршрута и стила на каране. При шофиране с равномерно темпо със скорост около 90 км/ч, кросоувърът се задоволява само с 5,3 л/100 км, на магистралата със 140 км/ч разходът е 6,8 л/100 км, а в града харчи 7,3 л/100 км. Новият мотор е оборудван с филтър за твърди частици и отделя едва 155 г емисии на CO2 по новия протокол WLTP. Новият бензинов агрегат се предлага в комбинация както с предно предаване, така и със задвижване на всички колела 4x4. Освен с новия двигател, второто поколение на Dacia Duster дойде у нас в лимитирана серия, наречена Red Line.  Тя се отличава с ексклузивния червен цвят Red Fusion. Освен в червения цвят, моделът се предлага с още един нов светлосив цвят Highland Gray. Лимитираната серия Red Line има червени акценти в екстериора, сред които червени елементи в страничните огледалата и праговете. При новия Duster Red Line са поставени нови 17-инчови алуминиеви джанти с червен акцент в центъра. В интериора са добавени нови панели от вътрешната страна на вратите, специална тапицерия и декоративни елементи около отворите за въздух. Салонът е със стилен външен вид, с нюанси в светлосиво и загатващи червени акценти, създавайки контраст с тъмното табло. Лимитираната серия е оборудвана с полезни технологии, повишаващи спокойствието и безопасността на водача и пътниците. Кросоувърът разполага с камера с различни перспективи, която обединява четири камери - една отпред, по една от всяка страна и една отзад. Системата позволява на водача да следи зоната около автомобила и да маневрира спокойно, когато шофира. Тя е полезна и по време на паркиране и се активира автоматично, когато включите лоста на заден ход. Лимитираната серия е оборудвана със заден парктроник, автоматичен климатик, карта за безключов достъп и бутон за стартиране на мотора, система за следене на наличие на обект в сляпата точка и мултимедийна система Media Nav Evolution с възможност за свързване на смартфони, съвместима с Apple CarPlay и Android Auto. При Duster със задвижване 4х4, мониторът обединява компас и известява в реално време водача за ъгъла на наклон на колата. Шофирането по наклонен терен е улеснено от система за контрол на спускането, при която водачът не докосва педалите, а системата спуска сама автомобила с равномерна безопасна скорост. На младите шофьори ще се хареса асистентът за потегляне по наклон, който при потегляне по стръмен наклон задържа колата и не позволява тя да тръгне надолу. Цената на новата Dacia Duster Red Line с бензиновия турбомотор и предно предаване започва от 32 790 лева, а версията със задвижване 4х4 струва минимум 36 790 лева.", "date": "2019.07.23", "title": "Dacia Duster получи нов бензинов турбомотор"}
{"url": "https://www.monitor.bg:443/bg/a/view/fenove-poludjaha-po-novoto-jake-na-tom-kruz-v-top-gyn-2-trejlyr-171231", "text": "Само от един истински фен можеш да очакваш, че ще изгледа трейлъра за любимия си филм кадър по кадър с няколко паузи за овладяване на емоциите... и ще забележи всеки малък детайл или грешчица. Първият промоционален клип на продължението на „Топ Гън“ се появи онлайн преди броени дни, а наблюдателни киномани вече изследваха под лупа показаните сцени, за да останат разочаровани от промяна в тоалета на Том Круз. Става дума за пословичното яке на Маверик Мичъл, което през 1986 г. огря големия екран с кръпка, съставена от четири знамена – на САЩ, ООН, Япония и Тайван. В новия трейлър кръпката продължава да е съставена от четири части, но последните два флага са премахнати, като на тяхно място са поставени картинки, наподобяващи ги визуално. „Коженото яке на Том Круз този път е одобрено от китайската комунистическа партия“ и „Мистерията е решена – китайската компания Tencent Pictures е един от основните продуценти на филма“ гласят част от коментарите на феновете в Туитър. Премиерата на „Топ Гън: Маверик“ е заложена за 2020 г.", "date": "2019.07.23", "title": "Фенове полудяха по новото яке на Том Круз в „Топ Гън 2“ (ТРЕЙЛЪР)"}
{"url": "https://www.monitor.bg:443/bg/a/view/objavjavat-svobodnite-mesta-v-gimnaziite-sled-vtoro-klasirane-171216", "text": "Днес ще бъдат обявени свободните места в гимназиите след приключилото второ класиране. За участие в третото подреждане кандидат-гимназистите трябва да подадат от утре ново заявление през електронната платформа priem.mon.bg. Списъците с приетите на трето класиране ученици ще бъдат обявени на 29 юли, а записването ще продължи до края на месеца. В Софийския университет пък предстои третия етап на класирането. Над 7100 кандидат-студенти подадоха тази година документи за най-старото ни висше училище. Те се състезават за над 5800 места. В няколко специалности местата са вече запълнени. Както и миналата година най-много кандидат-студенти са пожелали да учат \"Психология\". Втора е специалността \"Софтуерно инженерство\", трета - \"Право\". Записването за трето класиране е окончателно и трябва да бъде направено от 24 до 26 юли.", "date": "2019.07.23", "title": "Обявяват свободните места в гимназиите след второ класиране"}
{"url": "https://www.monitor.bg:443/bg/a/view/8-godini-zatvor-za-ubijstvo-na-kloshar-171220", "text": "Осем години лишаване от свобода получи убиец на клошар. Престъплението е извършено на 17 декември 2018 г. в необитаема постройка в Габрово. Подсъдимият със свой приятел влезли в порутената сграда да дишат лепило. По това време там била и жертвата, известен в града скитник. Между тримата възникнал скандал. Подсъдимият Е.М. се нахвърлил върху бездомника и започнал да го налага с юмруци. А след това го намушкал няколко пъти с нож. след като разбрал, че е извършил убийство Е.М. сам се обажда на полицията и съобщава за случилото се. Пред съда той прави признания и иска делото да се гледа по реда на съкратеното съдебно производство. Поради това присъдата му от 12 години е редуцирана с една трета. Освен това убиецът ще трябва да заплати и 50 хил. лв. на близките на жертвата за причинените неимуществени вреди.", "date": "2019.07.23", "title": "8 години затвор за  убийство на клошар"}
{"url": "https://www.monitor.bg:443/bg/a/view/pijan-djado-si-zapali-kyshtata-171221", "text": "Възрастен мъж подпали къщата си в село Дичин. Сигналът за инцидента е получен тази нощ около 1,45 часа. След като се напил, 78-годишният мъж запалил купчина боклуци в средата на стаята. Съседи забелязали излизащите от къщата пламъци и дим и подали сигнал. Благодарение своевременната намеса на огнеборците пожарът бил изгасен без да успее да се разпростре и върху съседните постройки. Пияният пирман също е жив и невредим. Отнво след употреба на алкохол гражданка на Казахстан пък предизвика автомбилна катастрофа в района на габровкото село Враниловци. 28-годишната жена изгубила контрол върху управлението на возилото и се забила в близкото крайпътно дърво. За щастие не е пострадала нито тя, нито друг участник в движението. Съставен и е акт, а разследването по случая продължава.", "date": "2019.07.23", "title": "Пиян дядо си  запали къщата"}
{"url": "https://www.monitor.bg:443/bg/a/view/razchlenen-trup-potrese-varna-otkriha-koja-e-jertvata-171218", "text": "Разчленен труп потресе Варна. Убийството е станало преди дни, но за случая се разбра едва вчера. Случаен минувач се натъкнал на тялото, събрано в черен чувал. Мъжът живеел в жилището на майка си в морския град, но през летните месеци водел скитнически начин на живот. Преди известно време той изчезнал, но близките му помислили, че той отново се скита из града. Според криминалисти обезформеното тяло на жертвата било разчленено на друго място, след което е било изхвърлено. Интересното в случая е, че на отрязаната ръка имало специфична татуировка, а на главата белег, по които лесно би могло да се разгадае самоличността на убития. Предполага се, че тялото било насечено с брадва. Полицията работи по няколко версии, а от прокуратурата обявиха, че скоро ще излязат с изявление.", "date": "2019.07.23", "title": "Разчленен труп потресе Варна, откриха коя е жертвата"}
{"url": "https://www.monitor.bg:443/bg/a/view/kriptovalutata-libra-se-pojavi-vyv-falshivi-smetki-171219", "text": "Дигиталната валута либра, която Фейсбук се готви да пусне през 2020 г., вече се е появила във фалшиви сметки и за нея в интернет се разпространяват фалшиви новини, пише в. \"Вашингтон пост\", цитиран от АФП. Десетки фалшиви сметки, страници и групи, представящи се в интернет и социалните мрежи за официални платформи за продажба и покупка на либра, се умножиха в интернет през последните дни, пише \"Вашингтон пост\". На сайта buylibracons.com например се предлага предварително либра, заедно с други виртуални валути като биткойн. Фалшиви сметки и страници се разпространяват във Фейсбук, Инстаграм и Ютюб. Предупредени от вестника, Фейсбук и Инстаграм заявиха, че са премахнати такива сметки, на които е било логото на социалната мрежа и е имало снимки на Марк Зукърбърг. Министърът на финансите на САЩ Стивън Мнучин заяви, че Фейсбук ще бъде подложена на много високи изисквания за сигурност, преди да получи разрешение да участва в системите за разплащане, напомня АФП.", "date": "2019.07.23", "title": "Криптовалутата либра се появи във фалшиви сметки"}
{"url": "https://www.monitor.bg:443/bg/a/view/injenernite-specialnosti-i-bio-tehnologii-naj-jelani-za-uchene-v-chujbina-171222", "text": "Най-желаните специалности за българските кандидат-студенти в чужбина тази година са инженерните специалности, био технологии и био медицина, компютърни науки, различни видове дизайн – продуктов, графичен и интериорен. По отношение на държавите, най-много ще заминат за Великобритания, Германия, Холандия, Австрия и Италия, споделят консултантите по образование в чужбина от ЕДЛАНТА. За да обменят опит и да се подготвят за бъдещите предизвикателства на посочените специалности, както и за спецификите на живота в отделните държави, бъдещите студенти ще се срещнат с вече учещи или завършили. Това ще се случи на 25.07., от 18,00 часа, в литературен клуб „Перото“, по време на традиционното събитие YEAP - Your Education Abroad Party. Тази година кандидат-студентите ни са приети в много на брой престижни университети, което доказва повишено ниво на подготовка и висока степен на знание на чужди езици (особено немски и английски). Повечето от кандидатите ни са завършили с оценки над 5. Има много български младежи, приети в престижни учебни заведения, като University of Oxford, University of Southampton, University of Birmingham във Великобритания; RWTH Aachen в Германия; University of Twente в Холандия; Bocconi University и Università Cattolica – Италия и много други.", "date": "2019.07.23", "title": "Инженерните специалности и био технологии най-желани за учене в чужбина"}
{"url": "https://www.monitor.bg:443/bg/a/view/sestri-stoevi-prodyljavat-da-se-systezavat-za-bylgarija-171205", "text": "Министърът на младежта и спорта Красен Кралев проведе среща със състезателките по бадминтон Габриела и Стефани Стоеви. След неколкократни разговори между министър Кралев и двете състезателки, техните родители и адвокати, проведени през последните седмици, по време на срещата вчера сестри Стоеви лично заявиха, че продължават да се състезават за България. Въпреки разногласията им с Българската федерация по бадминтон и продължаващите процедури пред компетентните органи, Стоеви потвърдиха пред министър Кралев, че са взели решение да поставят на първо място националния интерес и да участват в състезанията от международния календар за спечелване на квоти за олимпийските игри в Токио през 2020 г. Министерството на младежта и спорта в лицето на министъра се ангажира да бъде гарант, че програмата на сестри Стоеви ще бъде изпълнена до олимпийските игри. Решението на българските състезателки по бадминтон не приключва процеса на изясняване на обективната истина и не прекратява проблемите между тях и ръководството на федерацията, като ММС не може да бъде страна по казуса. След разговор на министър Кралев с председателя на федерацията по бадминтон Володя Златев той пое ангажимент да окаже необходимото съдействие на Габриела и Стефани Стоеви. Златев съобщи, че вече е потвърдил заявката им за участие в световното първенство през 2019 г. в Базел.", "date": "2019.07.23", "title": "Сестри Стоеви продължават да се състезават за България"}
{"url": "https://www.monitor.bg:443/bg/a/view/kobrata-iskam-mach-za-svetovnata-titla-v-bylgarija-171206", "text": "\"Победихме, защото това сме ние. Защото сме силни и защото със сърце и с душа правим нещата! И с много любов!\", това бяха първите думи на Кубрат Пулев пред bTV, след като боксовият му лиценз бе върнат от спортната комисия на щата Калифорния. В Сан Диего заседателите взеха единодушно решение - 6:0 гласа, а щабът на Кобрата определи успеха като \"победа с технически нокаут за по-малко от 20 минути\". 20 минути, тъй като почти толкова продължи заседанието на комисията. \"Похвалиха ме и за добър английски, което не ме възгордява, защото не смятам, че ми е чак толкова добър. Въпреки всичко - за хейтърите в България, щом в Kалифорния ми одобряват английския, смятам, че всичко е супер\", каза Кубрат. \"Колкото повече започва да се дъвче подобно нещо и те се опитват да направят, защото атакуваха и Боб Аръм, който няма толкова голямо отношение със случая, вече става смешно. Човек трябва да загуби с достойнство\", када още боксьорът. \"Очакваме IBF да се активизират и да направим мач за световната титла, защото аз съм официален претендент вече една година. Има си правила, които трябва да осъществим по техен начин. Когато се подготвя стабилно и качествено, мисля, че октомври или ноември, смятам, че можем да направим един мач. Искрено се надявам този мач да бъде в България и ще се опитам да бъде! Това ще е нещо, което българите заслужават. Нещо, което не е правено до момента и ще ме изпълни с гордост\", завърши Пулев.", "date": "2019.07.23", "title": "Кобрата: Искам мач за световната титла в България"}
{"url": "https://www.monitor.bg:443/bg/a/view/lil-nas-x-nastigna-maraja-keri-171223", "text": "Рапърът Lil Nas X успя да се задържи 16 поредни седмици на първа позиция в класацията на „Билборд“ за сингли с Old Town Road. С това той изравни рекорд – досега с това постижение можеха да се похвалят само Марая Кери с One Sweet Day и Despacito в изпълнение на Луис Фонси, Деди Янки и Джъстин Бийбър. Никоя друга песен, в която и да е класация на \"Билборд\", не се е задържала на първа позиция повече от 16 седмици в 61-годишната история на списанието. Old Town Road първоначално беше замислен като солова песен, но 20-годишният рапър покани за участие в парчето и неговия оригинален изпълнител - Били Рей Сайръс. Римейкът веднага се превърна в хит, като успехът му в голяма степен се дължи на стрийминга в интернет. Lil Nas X се надява да се изяви като абсолютен рекордьор следващата седмица, като стане първият изпълнител, задържал се 17 седмици на върха на класациите на \"Билборд\".", "date": "2019.07.23", "title": "Lil Nas X настигна Марая Кери"}
{"url": "https://www.monitor.bg:443/bg/a/view/kitajskata-baic-kupi-5-ot-daimler-171225", "text": "Автопроизводителят Beijing Automotive International Corp. (BAIC) придоби дял от 5% в германската корпорация Daimler, се казва в съобщение на китайската корпорация. Купеният пакет от BAIC, дава право на гласове, равни на 2,52% от акционерния капитал на немския автомобилен концерн. През 2013 германците инвестират в BAIC Motor, дъщерна фирма на BAIC, регистрирана в Хонконг, и имат 9,55% акциите й.", "date": "2019.07.23", "title": "Китайската BAIC купи 5% от Daimler"}
{"url": "https://www.monitor.bg:443/bg/a/view/djejms-kameryn-pozdravi-otmystitelite-krajat-za-zavladjavaneto-na-boksofisa-171224", "text": "Режисьорът на „Аватар“ Джеймс Камерън демонстрира спортсменски дух, като поздрави колегите си от „Марвел“ за успеха на „Отмъстителите: Краят“. За факта, че последният филм за Железния човек, Тор, Капитан Америка и компания е заковал върха на класацията за най-доходоносно заглавие на всички времена, продуцентите проговориха през уикенда по време на Комик кон в Сан Диего. По този начин „Отмъстителите: Краят“ измести „Аватар“ от първото място, като фантастичната лента на Камерън държа златото в продължение на едно десетилетие. намигна режисьорът на „Титаник“ и „Аватар“ в социалните мрежи. Според данни на „Марвел“ и „Дисни“, последните „Отмъстители“ са генерирали общи печалби в размер на 2,790 милиарда долара. В сравнение, „Аватар“ е спечелил 2,789 милиарда долара от боксофиса си. За да се качат до първото място Железният човек и компания дебютираха на два пъти в киносалоните, поне в САЩ, където феновете имаха шанса да се завърнат пред големия екран, за да изгледат допълнителни 6 минути от заглавието.", "date": "2019.07.23", "title": "Джеймс Камерън поздрави „Отмъстителите: Краят“ за завладяването на боксофиса"}
{"url": "https://www.monitor.bg:443/bg/a/view/prokuraturata-hakeryt-kristijan-e-pravel-tyrsene-za-bivol-171215", "text": "Обвиненият за атаката срещу НАП 20-годишен хакер Кристиян Бойков е разполагал с пълната база данни, източена от системата на данъчните преди пускането на част от нея в публичното пространство. Той е търсил информация по ЕГН за различни лица, като ги е събирал в тематични папки. Една от тях е била наименувана „търсене бивол“, като в нея са били събрани данните за редица публични лица, сред които и за депутата и издател на \"Телеграф медиа\" Делян Пеевски. Това става ясно от съобщение на прокуратурата. Прави сериозно впечатление съвпадението на името на папката с името на т.нар. разследващ сайт с кремълски обвързаности и фиксация по темата \"Пеевски\" - \"Бивол\". При ареста на Бойков и обиските в офиса на фирмата, в която работи, бяха иззети един служебен и два лични лаптопа. Информацията и в трите е била криптирана, като Бойков и работодателите му са отказали да предоставят доброволно достъп до нея. По-рано през деня обаче, в интервю за БНТ, зам.-главният прокурор Иван Гешев обяви, че вече е отключен един от компютрите. От съобщението на държавното обвинение става ясно, че работата по декриптирането на съдържанието му продължава и към настоящия момент, но вече е доказано, че на лаптопа се намират всичките 106 бази данни, източени от системата на НАП, а не само тези, които бяха разпратени на определени медии. Те са 57 на брой. „Кристиян Бойков е извършвал различни търсения по единни граждански номера в базата данни на НАП, както и е променял оригиналната дата на файловете с датата 10.11.1989 г., която съвпада с датата на файловете, разпространени в интернет пространството. Установено е, че между 10.07.2019 г. и 12.07.2019 г. – три дни преди публикуването на базата данни на НАП в интернет, на служебния компютър на Кристиян Бойков са правени търсения в тази база данни с единни граждански номера на няколко лица: министър – председателя Бойко Борисов, главния прокурор Сотир Цацаров и народния представител Делян Пеевски“, се посочва в съобщението. Непосредствено преди това, е направено търсене посредством ЕГН-та на други две лица, чийто имена не се упоменават в съобщението. „Търсене е правено и за адвокатска кантора „Авиора консулт“. Търсене е правено и за евродепутата Емил Радев, като резултатите са били обменяни с друго лице. „В дигитална папка на служебния компютър на Бойков е наличен файл с име „математика за домашно“, с дата на създаване 11.07.2019 г., който съдържа специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет пространството. Това е индикатор, че Бойков разполага с пълната база данни, изтекла от НАП, а не само с тази, вече публикувана в интернет пространството. В първия имейл от 15.07.2019 г. до няколко медии лицето, представящо се за „руски хакер“, твърди, че е публикувал само една част от базата данни на НАП, както и че разполага с допълнителна база данни, която ще разпространи на по-късен етап. В друга дигитална папка на служебния компютър на Бойков е наличен файл с име „броене за домашно“ с дата на създаване 11.07.2019 г., който съдържа специфично именувани бази данни, идентични с тези от базата данни на НАП, множество други специфични наименования на таблиците от тези бази данни, както и броя на записите във всяка от таблиците. Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП с датата 10.11.1989 г. от манипулираните файлове, изтекли в интернет пространството. При декриптирането е установено и наличие на файлове с бази данни на клиенти на частни търговски дружества“, се казва още в съобщението. От прокуратурата посочват, че предстоят действия по разследването, свързани и с възможното ангажиране на наказателната отговорност и на други лица.", "date": "2019.07.23", "title": "Прокуратурата: Хакерът Кристиян е правел „търсене за бивол“"}
{"url": "https://www.monitor.bg:443/bg/a/view/antyni-ivanov-s-shesto-vreme-na-polufinal-na-svetovnoto-171207", "text": "Антъни Иванов даде заявка за ново влизане в голямата осмица на световно първенство, след като се класира с шесто време за полуфиналите на 200 метра бътерфлай на шампионата на планетата по плувни спортове в Куанджу, Република Корея. Българинът фиксира 1:56,35 минути в сериите и следобед ще плува за място във финала на коронната си дисциплина. Миналата година той стана осми на 200 метра бътерфлай на световното първенство в малък басейн в Ханчжоу, Китай. Най-добро време в сериите записа унгарецът Крищоф Милак, който спря хронометрите на 1:54,19 минути. Лъчезар Шумков завърши 35-и в сериите на 50 метра бруст с време 28,00 секунди. Полуфиналите се затвориха на 27,33 от японеца Ясухиро Косеки.", "date": "2019.07.23", "title": "Антъни Иванов с шесто време на полуфинал на световното"}
{"url": "https://www.monitor.bg:443/bg/a/view/43-godishen-padna-vyrhu-rabotesh-ygloshlajf-myrtyv-e-171209", "text": "43-годишен мъж от близкото до Гоце Делчев село Борово нелепо разряза гърдите си с работещ ъглошлайф и почина в адски мъки в дома си. Сигналът за трагичния инцидент е подаден от неговите близки малко преди полунощ снощи, потвърдиха от полицията. Дошлите медици от Спешна помощ – Гоце Делчев само са установили смъртта на младия мъж. Полицията разследва причината за нелепия инцидент, завършил със смърт. От трупа на загиналия са взети проби за алкохол и наркотици. Полицейските служители разследват и версията за самоубийство, която е малко вероятна. По-скоро е паднал фатално върху работещия ъглошлайф. Трагично загиналият Канатов не е бил семеен, живеел е с майка си на единия етаж, на другия етаж в общата им къща живее брат му със семейството си. Именно той е открил брат си  късно снощи, когато  семейството се готвело за вечеря и въпреки многократните викания Димитър не е слязъл за вечеря. Тогава се наложило брат му да влезе в етажа на Димитър през терасата защото входната врата била заключена  и заварил страшната гледка . Според разказа ба брат му пред съседи мъжът лежал на леглото си  с разрязан гръден кош  и вече мъртъв. Предполага се че преди  жестокия инцидент Димитър Канатов и употребил и значително количество алкохол. Брат му разказва още, че предните дни той рязал дюшемето, за да прави ремонт на етажа си.  Когато Димитър работел той заключвал вратата и не допускал никой докато работи. Вчера ъглошлайфът работел от ранния следобед. Днес при аутопсията на трупа ще участва и съдебен лекар. Разследващите работят по версията за  спъване по време на работата  и падане върху работещия ъглошлайф.", "date": "2019.07.23", "title": "43-годишен падна върху работещ ъглошлайф и загина (ОБНОВЕНА)"}
{"url": "https://www.monitor.bg:443/bg/a/view/50-godini-grad-i-nacionalen-kurort-praznuva-strelcha-171211", "text": "Половинвековен юбилей от обявяването си за град и национален курорт ще празнува Стрелча, като тържествата са съпътствани от разнообразна и богата програма. В Историческия музей в града на 26 юли/петък/ ще има представяне на литературни произведения, посветени на средногорското градче. За същия ден се организира и изложба-пленер „ Днешна Стрелча през погледа на творците“.  В събота празненствата продължават със състезание по плуване от 10 часа сутринта. От 16 ч. започват традиционните илинденски народни борби, а вечерта в местния Исторически музей предстои церемония по връчване на званието „ Почетен гражданин на Стрелча“. Тазгодишният носител е Николай Иванов. За двойния юбилей от местното общинско ръководство са предвидили и да бъде открит постамент“ Стрелча- 50 години град и национален курорт“, който се намира на изхода от града в посока съседния град Панагюрище. Ще има и награди за най-младия и най-възрастен жители на общината.", "date": "2019.07.23", "title": "50 години град и национален курорт празнува Стрелча"}
{"url": "https://www.monitor.bg:443/bg/a/view/velingrad-stroi-novi-socialni-jilishta-s-evropari-171213", "text": "Община Велинград получава над 4 млн. лв. за строителството на нови социални жилища. Финансирането е по програмата „Региони в развитие“.По план ще бъдат изградени 90 жилища с размери от 40 до 80 кв. метра. Те ще се ползват срещу символичен наем, определен от общината. С приоритет ще бъдат млади семейства с деца, в тежко социално положение, както и хора с увреждания. Апартаментите ще бъдат изградени на специално закупен терен, близо до квартал „Асфалтова база“. Проектът трябва да бъде изпълнен за 30 месеца. Предстои процедура за избор на изпълнител. С реализирането на строителството за първи път има шанс да бъде удовлетворена нуждата на града от оборотни жилища. Наемателите ще бъдат одобрявани от общинска комисия, в която ще има и представители на граждански сдружения.", "date": "2019.07.23", "title": "Велинград строи нови социални жилища с европари"}
{"url": "https://www.monitor.bg:443/bg/a/view/geshev-atakata-sreshtu-nap-e-politicheska-171208", "text": "„Отключен е един от криптираните компютри, там е базата данни на НАП, има търсения за Бойко Борисов, Делян Пеевски, Сотир Цацаров. Накратко от начало разследването започна в насока – лицето, за което знаете - Кристиян. В момента за нас е ясно, че този обвиняем е просто оръдие и маша. Разследването и основната версия, по която се работи, че фирмата, в която той работи се занимава с нещо като кибер рекет - удряне на фирми, търговски дружества, държавни организация с цел нарушаване на тяхната компютърна информационно сигурност и съответно по-късно да бъдат привлечени като клиенти. Дали цялата фирма, или части от нея, или отделни нейни ръководители, това е водещата версия, по която се работи в момента“. Това обяви зам.-главният прокурор Иван Гешев в \"Сутрешния блок\" на БНТ. \"За мен последните години се налага терминът кибертероризъм. Едно от определенията за него е, когато с компютърни програми, информационни системи хакваш или удряш опр еделени бази данни, за да постигнеш определени политически цели, да въздействаш върху обществото психически или върху нагласите му. Това също е обект и една от версиите на работа\", каза Гешев и посочи, че това е много вероятна дейност. Той обърна внимание на политическата реакция на \"Да, България\". \"Тези компютри, които бяха иззети от това лице, са криптирани. Криптирани с тежък софтуер. Твърди се, че той може да бъде разкриптиран в рамките на десетилетие и то при използване на съвременни суперкомпютри. Благодарение на работата на български специалисти и служители на съответните служби единият служебен компютър беше отворен в рамките на 10 дена. Ние знаем една милионна част от това, което се съдържа в него, но то е потресаващо. Неслучайно собствениците и представителите на тази фирма не искаха да предоставят съответните ключове за отваряне на тези компютри, за разкриптиране. Ако не се притесняваш от нищо, ако си невинен, защо не я предоставяш тази информация. Не я предоставят, защото знаят какво има вътре. Вътре има нерегламентиран достъп върху 106 бази данни, 57 станаха известни на обществото.\", каза още Гешев. \"Извършено е търсене с ЕГН на министър-председателя в базата данни на НАП, на депутата Делян Пеевски, на главния прокурор, на евродепутата Радев\", допълни Гешев. Според зам.-главният прокурор атаката срещу НАП е съвпаднала с активно преекспониране на случая в определен кръг медии, свързани с подсъдимия олигарх Иво Прокопиев и с лидера на \"Да, България\" Христо Иванов.   Очаквайте подробности!", "date": "2019.07.23", "title": "Гешев: Атаката срещу НАП е политическа"}
{"url": "https://www.monitor.bg:443/bg/a/view/okolo-60-st-za-kilo-izkupna-cena-za-rodnite-praskovi-171210", "text": "Прогнозните изкупни цени за компотните праскови, използвани за преработка за компоти и сладка, са около 54-55 ст. на килограм без ДДС. Плодовете за пряка консумация се очаква да се изкупуват между 60 ст. и лев за килограм. Това прогнозира председателят на Сдружение \"Българска праскова\" в Сливен Коста Петров, цитиран от БТА. В Сливенско се отглеждат близо 70% от прасковените насаждения в Югоизточна България или около 23 100 декара. По-висок общ добив очакват през тази година производителите на праскови в сравнение с миналогодишния. Петров припомни, че заради неблагоприятни метеорологични условия миналата година са били унищожени близо 80%от плодовете. През 2019 г. много са пострадали насажденията в ниските места по поречието на река Тунджа, където температурите през пролетта са паднали до минус 5 градуса и има напълно пропаднали площи. Качеството на плодовете е добро, според Коста Петров, но там, където са пострадали от лошото време, ще се използват за сокове.     праскови, като същинската кампания за бране на прасковите за преработка започва в края на юли. Очакваните добиви са около 4500 тона за компотната праскова. Традиционни за региона сортове са \"Редхейвън\", \"Глоухейвън\", \"Кардинал\". Сравнително нови са от серията \"Роял\" - \"Роял глори\", \"Роял маджестик\", \"Роял суит\", както и прасковите тип плоски или т.нар. понички. Около 300 до 500 декара годишно са новите насаждения на праскови, череши или сливи, като това включва и изкореняване на стари градини и обновяването им. Според Петров и през тази година ще има натиск за реализиране на продукцията от страна на Гърция на български пазар. Там обаче, има пострадали насаждения от бури и градушки, и вероятно качеството ще бъде по-ниско. Коста Петров подчерта, че българските производители трябва да реализират продукцията си и на външни пазари, като Полша, Украйна и прибалтийските страни. Необходими за съхранение и сортиране на продукцията са бази, хладилни камери, сортиращи машини и такива за амбалаж и т.н. Той сподели притесненията на сливенските производители, които желаят да използват специално изградена за това база или т.нар. Пазар за плодове, зеленчуци и цветя, който от миналата година е под управлението на министерството на икономиката. Фермерите желаят да постигнат споразумение с министерството, което да им даде възможност да ползват базата през сезона, като подписват с тях договори, а     \"Очакваме да се вземе политическо решение и да ни бъде разрешено да ползваме базата на преференциални цени, с подписани договори, като това ще ни даде възможност да кандидатстваме по европейски програми\", посочи Петров. Сред основните проблеми на земеделските производители в страната е липсата на работна ръка, каза още Коста Петров. Работниците са се насочили към чужбина, където надниците са по-високи - близо 8 евро на час. Като решение на този проблем овощарите виждат въвеждане на механизирана резитба и бране с платформа, да се намали максимално ръчния труд. На 25 юли в сливенското село Гавраилово за поредна година ще се състои традиционният празник \"Златна праскова\". Ще има кръгла маса за проблемите в овощарството, демонстрации на овощаро-лозарска техника, лекции на специалисти по растителна защита.", "date": "2019.07.23", "title": "Около 60 ст. изкупна цена за родните праскови"}
{"url": "https://www.monitor.bg:443/bg/a/view/ot-1-septemvri-do-11-oktomvri-brojat-probno-fermite-171212", "text": "Министерство на земеделието, храните и горите обяви конкурс за лого на предстоящото преброяване на земеделските стопанства в България през 2020 г. Анкетирането ще започне на 1 септември и ще приключи на 18 декември 2020 г. Преди официалното преброяване, от 1 септември до 11 октомври тази година, ще се проведе и пробно такова. Преброяването се провежда на територията на цялата страна и ще обхване над 200 000 земеделски стопанства. Графичният символ на преброяването на земеделските стопанства трябва да включва думите „Преброяване на земеделските стопанства 2020“ на кирилица и на латиница *Agricultural Census 2020). Той има за цел да отразява същността му като най-мащабното статистическо изследване за земеделските стопанства в България и Европейския съюз. Знакът следва да представлява своеобразно графично послание, с което земеделските стопани да бъдат мотивирани да участват в преброяването. Конкурсът е отворен за участие на български и чуждестранни граждани и фирми. Предложенията ще се приемат от днес, 23 юли до 12 август 2019 г. на е-мейл адрес agri-census2020@mzh.government.bg или на хартиен и електронен носител в деловодството на министерството на земеделието, храните и горите, гр. София, бул. „Христо Ботев“ № 55, вход приемна. Всеки от участниците трябва да посочи имена, адрес, телефон и имейл за обратна връзка. Класираните от специална комисия на първо, второ и трето място ще получат съответно 1000, 500 и 30 лв. и ще бъдат определени и обявени в срок до пет дни след финала на конкурса.", "date": "2019.07.23", "title": "От 1 септември до 11 октомври броят пробно фермите"}
{"url": "https://www.monitor.bg:443/bg/a/view/mongolsko-gyrleno-peene-oglasja-azarjan-171181", "text": "Възможно ли е човешкият глас да възпроизведе звук по три различни начина едновременно? Възможно е! Техниката се нарича „гърлено пеене” (хоомей) и ще бъде представена от монголския музикален ансамбъл „Чоор” на ексклузивен концерт в театър „Азарян“ в НДК в сряда (24 юли) от 19.00 ч. Твърди се, че тази способност на един певец да извлича звуци по три различни начина едновременно, е владеел и ненадминатият Фреди Меркюри. Самите музиканти и изпълнители от „Чоор” определят себе си като „хармонични и полифонични”. Думата „чоор” на монголски означава „хармония”. През последните години „Чоор” изнасят концерти в големи зали и пространства като концертна зала „Сун Ятсен”, Пекинска концертна зала, театър „Век”, Тиендзинска концертна зала, „Големия театър на Шанхай и Шънджънска концертна зала. В България гостуват за първи път. Концертът в театър „Азарян“ се организира от посолството на КНР у нас.", "date": "2019.07.23", "title": "Монголско гърлено пеене оглася „Азарян“"}
{"url": "https://www.monitor.bg:443/bg/a/view/do-10-mln-lv-globa-za-banki-i-firmi-ako-ne-dokladvat-za-prane-na-pari-171193", "text": "Глоби до 10 млн. лева ще се налагат на фирми, банки и кредитни институции, ако не докладват пред ДАНС за съмнителни сделки. Това предвиждат промени в Закона срещу изпирането на пари. „Мерките са част от ангажиментите на България за покриване на критериите за членство в Еврозоната“, поясни финансовият министър Владислав Горанов пред БНТ. По думите му санкциите са съразмерни с тежестта на нарушението.  \"Да, санкциите са големи, защото пари със съмнителен произход, които освен че могат да служат за политическа корупция на някои места, Създават се нови режими, които могат поне при първоначалното прилагане да будят съмнение дали това няма да доведе до допълнителни ангажименти, но аз смятам, че ние не бихме могли и не следва да изоставаме от общоевропейските решения по отношение на мерките за борбата с изпирането на пари\", обясни Владислав Горанов. Законовите промени бяха обсъдени през седмицата от парламентарната комисия по вътрешен ред. \"Първата е за лица, които осъществяват търговия и посредническа дейност с културно-исторически ценности. Лица, които осъществяват търговия и обмяна на криптовалута и валута, която е без златно покритие.\" - коментира Пламен Нунев, председател на парламентарната комисия по вътрешен ред. С промените се предвижда и забрана за въвеждането и функционирането на сейфове с анонимни ползватели или с фиктивни или фалшиви имена. В обхвата на закона срещу прането на пари наред с финансовите попадат и търговски дейности. \"Ако пазаруваш в мола и купуваш карта да подариш, например, за 10 000 лв. - да може да се докладва, за да няма съмнения там. Направено е такова предложение и ще го гледаме в комисията\" , съобщи Пламен Нунев, председател на парламентарната комисия по вътрешен ред и сигурност. Според закона която ще има право да отказва регистрация на фирми, за които има подозрение, че финансират тероризъм, че средствата им са от изпиране на пари, както и да отказва регистрация на фирми, идващи от офшорни зони. Експерти по финансова сигурност съветват фирмите да не чакат влизането в сила на закона, а отсега да се подготвят да проследяват произхода на средствата, с които оперират. Ако банка, застраховател, търговец, нотариус, брокер допусне съмнителна сделка и не докладва на ДАНС следват тежки санкции. \"Те могат да бъдат имуществени и неимуществени. Имуществените при първо нарушение започват от 1000 лв. и стигат до 10 млн. лв. Могат Санкциите са и за управителя или, ако има назначено длъжностно лице във фирмата, което отговаря за мерките срещу изпиране на пари.\" - посочва финансистът Стоян Таблов. Очаква се до края на месеца депутатите да гласуват промените в закона на първо четене, а второто четене да бъде през есента.", "date": "2019.07.23", "title": "До 10 млн. лв.  глоба за банки и фирми, ако не докладват за пране на пари"}
{"url": "https://www.monitor.bg:443/bg/a/view/deputatite-glasuvat-na-vtoro-chetene-otmjanata-na-mashinnoto-glasuvane-171201", "text": "Правната комисия в парламента ще гласува на второ четене поправките в изборното законодателство, с които се отменя машинното гласуване за местните и парламентарните избори. Предвижда се машинният вот да остане за европейските и президентските избори.  Мотивът на управляващите за промените е, че този начин на гласуване е твърде скъп. Освен това се получават технически проблеми, като грешки в отчитането и изключително дълга бюлетина за местния вот. Между двете четения БСП предлагат да се създава кметство от 150 души, а не от 350, както е в момента. Предложението на „Обединени патриоти“ е пък бройката жителите да е 200. От ДПС настояват машините за вота да се тестват от държавна агенция „Електронно управление“ и да се одитират от ДАНС, както и „Информационно обслужване“ да е преброител на всички бюлетини.", "date": "2019.07.23", "title": "Депутатите гласуват на второ четене отмяната на машинното гласуване"}
{"url": "https://www.monitor.bg:443/bg/a/view/fontanyt-pred-centralna-banja-shte-zaraboti-prez-avgust-171200", "text": "Фонтанът пред Централната баня в София ще заработи през август. В момента се ремонтира дъното на водното съоръжение и когато проблемите се отстранят пръските му отново ще разхлаждат столичани. Фонтанът на площад „Славейков“ все още не се пуска, защото няма разрешение за експлоатация и е необходимо да му бъдат направени 72 часа проби, след което и той ще заработи, съобщава БНТ. Книжният пазара ще се върне на площада, когато се реши, какъв да е дизайнът на сергиите и с какъв материал да се покрият перголите, под които ще се настанят книжарите. Откакто площадът беше затворен за ремонт книжният пазар беше преместен срещу хотел „Рила“. Предстои също така да бъдат монтирани и чешмите пред църквата „Св. Седмочисленици“ и градинката „Кристал“.", "date": "2019.07.23", "title": "Фонтанът пред Централна баня ще заработи през август"}
{"url": "https://www.monitor.bg:443/bg/a/view/bruksel-shte-rabotim-s-vseki-kojto-stane-premier-na-velikobritanija-171185", "text": "Европейската комисия е готова да установи работни отношения с \"всеки нов премиер на Обединеното кралство\", каза днес говорителка на фона на очаквания, че Борис Джонсън ще наследи министър-председателката Тереза Мей, предаде Ройтерс. Еврокомисията повтори, че е готова \"да се ангажира с държавите членки, които ще са най-засегнати\" от Брекзит без сделка, което Джонсън каза, че е готов да предприеме, за да гарантира напускането на Великобритания на 31 октомври. Изпълнителният орган на ЕС в Брюксел в момента обмисля какви програми биха могли да се използват за такава спешна подкрепа, каза говорителката Наташа Берто. Общността вече каза, че Ирландия може да разчита на щедра помощ - от финансова подкрепа за рибната индустрия до подпомагане от експертната група по митнически и граничен контрол. Това непредвидено планиране включва и сценарий, при който \"Обединеното кралство не плати предвиденото\" съгласно настоящия бюджет на ЕС, от който Великобритания е част, каза Берто на редовен брифинг. На фона на очакванията Джонсън, който беше начело на кампанията за напускане през 2016 г., да стане следващ британски премиер, общността се подготвя за Брекзит без сделка, но обмисля също и друго възможно отлагане на британското оттегляне. Ирландия отново е под натиск от други държави от ЕС да подготви границата на острова за проверки, които ще са необходими след Брекзит, особено ако Лондон напусне без сключване на споразумение, което да предвижда какви са действията при напускането.", "date": "2019.07.23", "title": "Брюксел: Ще работим с всеки, който стане премиер на Великобритания "}
{"url": "https://www.monitor.bg:443/bg/a/view/vladislav-dimitrov-v-ramkite-na-godinata-shte-provedem-testovete-5g-171180", "text": "Технологията позволява около 1000 пъти повече едновременно свързани устройства на единица площ, казва за \"Монитор\" директорът „Архитектура, планиране и изграждане на мрежата“ във Виваком - 4.5G или LTE-Advanced позволява значително по-високи максимални скорости, което се усеща особено при използването на различни т.нар. стрийминг услуги с високо качество. При 4G максималните скорости са в порядъка 100-110Mbps, докато при 4.5G в нашата мрежа e възможно достигането на до 280Mbps. Това става чрез обединяването на две или повече честотни ленти при предаване на данни в посока към абоната. Като част от стратегията ни да даваме широк достъп до новите технологии, 4.5G е достъпно в над 600 населени места. Разбира се, при 5G максималните скорости ще са още по-високи, като в зависимост от обхвата и широчината на честотната лента ще варират от 1Gbps до 10Gbps, дори повече. Но за мен акцентите на новата технология са други, понеже и към момента предлаганите максимални скорости са напълно достатъчни за масовия потребител. Голямото предизвикателство идва от нарастващия брой устройства, изискващи свързаност, и тук имаме драстично увеличение - 5G ще позволява около 1000 пъти повече едновременно свързани устройства на единица площ, сравнено с 4G и 4.5G. Другото предимство на новата технология е минималното закъснение при осъществяването на връзката, което ще отвори врати за автономни роботи, вкл. автомобили, както и съвсем ново изживяване при мобилния гейминг. Важно е да се отбележи, че мрежите са едната страна на въпроса. За всеки от стандартите, които коментираме, е необходимо потребителите да притежават подходящото устройство, най-често смартфон, което да го поддържа. - За да има в България 5G мрежи, първото условие е придобиването на необходимия честотен спектър. В Европа и в частност у нас това са честотите в обхвата 3.5GHz. Едва впоследствие е възможно да започне преоборудване на съществуващите базови станции към новия стандарт, както и изграждането на нови. Новата технология също така ще разчита на непрекъснато 4G/4.5G покритие като поддържащ слой и в този смисъл инвестициите в 4.5G и транспортни мрежи са съществена част от подготовката за прехода към 5G. - Водят се доста интензивни разговори с регулатора и аз лично съм оптимист в тази насока. Най-общо казано цената на честотния ресурс трябва да е съобразена с икономическата реалност в страната и да отчита огромните инвестиции, които се очаква да направят операторите в развитието на новите мрежи, извън придобиването на спектър. - Спрямо текущите законови рамки стартовият хоризонт за разгръщане на пълноценни 5G мрежи в България е около 1.5-2 години след придобиването на необходимите за това честоти. Не изключвам през този период изграждането на определени зони с 5G, но за по-масово покритие са необходими мерки в посока възприемане на добрите световни практики по отношение развитието на електронни съобщителни мрежи. От страна на операторите сме заявили готовността си да направим необходимите инвестиции при наличието на подходяща законова рамка. Новият стандарт ще предостави възможности за автоматизация на производствата и услугите както в частния, така и в публичния сектор. Ще можем да предложим иновативни модели на използване на мрежите, например отделяне на сегменти от мрежата за специфични клиентски нужди с гарантирано качество на връзката. Това би намерило приложение в развитието на сегменти като “умен“ дом, фабрика с частично или напълно автономно производство, „умна“ електрическа мрежа и дори свързани автомобили. - От 1 юли имаме тестови лицензи от КРС, на база на които в рамките на годината ще проведем различни тестове. Това, което за първи път се вижда при 5G, е, че екосистемата от крайни устройства се развива паралелно с мрежовия стандарт и така при търговския старт на мрежите се очаква всички водещи производители да предлагат 5G устройства. Към момента има над 60 анонсирани устройства. - Дефиницията зад IoT е доста широка, ние във Виваком сме се съсредоточили около нашата Viva Smart City концепция, като по този начин смятаме, че максимално отговаряме на очакванията на клиентите и подпомагаме развитието на обществото като цяло. Платформата е фокусирана върху управление на градската среда в различните й аспекти: мобилност, околна среда, енергия, безопасност, управление. - През тази година стартирахме предлагането на услуги по новата ни оптична мрежа в още два от големите градове на страната - Хасково и Разград. Домакинствата в още над 100 по-малки населени места имат достъп до съвременни фиксирани широколентови услуги благодарение на мрежата, която изграждаме посредством технологията FTTc (fiber to the curb). Това обаче е само видимата част на айсберга. Това, което обикновено остава незабелязано, но е критично важно за качеството на услугите ни, е опорната пакетна мрежа. В последните няколко години правим сериозни инвестиции в модернизацията и разширението й. В резултат към момента експлоатираме опорна мрежа с отлични параметри както по отношение на капацитет, така и като точки на присъствие. Друг наш фокус е постоянното развитие на платформата ни за интерактивна телевизия и там потребителите могат да очакват още по-богато съдържание и нови функционалности.", "date": "2019.07.23", "title": "Владислав Димитров: В рамките на годината ще проведем различни тестове за 5G "}
{"url": "https://www.monitor.bg:443/bg/a/view/bylgarche-grabna-tri-medala-v-holivud-171156", "text": "Българче си извоюва три медала от Световния шампионат на сценични изкуства WCOPA, който се провежда в Холивуд. Става въпрос за 15-годишната Димитрина Германова от Добрич, която участва в четири конкурсни номинации в направление „Вокал”. В нейната възрастова категория са се състезавали повече от 200 изпълнители. Нашето момиче грабва сребърни медали в номинациите Contemporary и World Music и бронзов медал в номинация Pop Music. срещи с невероятни хора на чудесни места. Наистина съм горда, че взех участие в 23-тото издание на Световния шампионат по сценични изкуства в Холивуд. Изключително щастлива съм от постигнатото, тъй като се състезавах с участници, които имат огромен потенциал. Много от тях вече са реализирани изпълнители в държавите си. Придобих ценен опит и увереност, но и осъзнавам колко много още имам да уча“, разказа пред „Монитор“ Димитрина. След като се завърне на родна земя, тя ще се отдаде на заслужена почивка. „За около ден. допълни тя. За постижението първоначално съобщиха от арткомпания „Нови звезди“, която вече трета поредна година е официален представител за България „Победа по холивудски! Талантливата Димитрина Германова се пребори с огромна конкуренция и спечели 3 медала за своите 4 конкурсни номинации. Надяваме се, че ще продължим заедно напред към реализиране на пълния потенциал на това безкрайно талантливо момиче и ще имаме още много поводи за гордост“, съобщиха в социалните мрежи от арткомпанията. Димитрина получава и лична покана за разговор с продуцент от журито, който й предвещава светло бъдеще. „Каза, че е впечатлен от нея, че а той има желание да напише авторска песен за нея“, уточняват от „Нови звезди“. Професионалните ангажименти в програмата на Световния шампионат са съчетани и с туристическа обиколка на Лос Анджелис. Димитрина се е разходила по Алеята на славата, успяла е да се щракне пред известния надпис Hollywood, обиколила е плажовете и кея Санта Моника и още други знакови места. В Холивуд тя е била в компанията на по-голямата си сестра Весела. Талантливата добричлийка е получила покана за престижното събитие, след като спечели Гран при на 14-ия международен фестивал \"Кръстопът на музите\". Тя е прекарала няколко месеца в усилена подготовка за Световния шампионат в Холивуд.", "date": "2019.07.23", "title": "Българче грабна три медала в Холивуд"}
{"url": "https://www.monitor.bg:443/bg/a/view/babh-virusyt-na-svinskata-chuma-ne-e-opasen-za-horata-171202", "text": "Експерти от ЕК идват да помагат в борбата с африканската чума по свинете. Стараната ни е потърсила и финансова помощ от еврокомисията за справяне със заразата, която вече е установена в десет огнища. Хората и тяхното укоримо поведение са основният източник за разпространение на болестта, категорични са от БАБХ. Нерегламентираното гледане на прасета в задния двор, не само за лични нужди, но и за търговия носи огромен риск за свиневъдния сектор у нас, каза за NOVA д-р Александра Митева. Тя е категорична, че в търговската мрежа няма месо заразено с чума. „Вирусът на африканската чума по свинете не е опасен за хората. Няма никаква опасност за здравето на хората и потребителите“ , категорична е Митева. По повод евтаназирането на свинете във фермата в Николаево, ветеринарната докторка поясни, че умъртвяването с пяна е възможно най-хуманното, защото вдишвайки отровния газ от пожарникарската пяна, те заспивали и така умирали без стрес.", "date": "2019.07.23", "title": "БАБХ: Вирусът на „свинската“ чума не е опасен за хората"}
{"url": "https://www.monitor.bg:443/bg/a/view/kakyv-myj-iskat-jenite-171203", "text": "Какви качества притежава перфектният мъж? Макар определението „перфектен“ да е изключително субективно предвид многообразието от вкусове, има някои основни черти, които винаги привличат жените като магнит. Именно на тях обръщаме внимание днес, а както казваха в един филм: Мъжът трудно отговаря на всички идеи на жената за перфектен, но трябва да притежава поне половината от качествата, които биха го направили съвършен, за да заслужи нейното внимание. Нашето га(р)дже е най-хубавото! Когато говорим за красив мъж, нямаме предвид той да има усмивката на Брад Пит, да ни гледа с дълбоките сини очи на Леонардо ди Каприо или да издува бицепс като Арнолд Шварценегер в „Терминатор“. Става въпрос Мъжът да е най-красив във вашите очи. Някои ги предпочитат нацепени, други пухкави, трети с обръснати глави... Любовта не е съвсем сляпа, така че стига един индивид от противоположния пол да ви привлича на всяко равнище, то значи е подходящ за вас. Освен цвят на косата и очите, усмивка и телосложение, има още нещо, което трябва да наблюдаваме – височината. Ако съдим по холивудската звезда Джейсън Стейтъм и супермодела Роузи Хънтингтън-Уайтли, ръстът не е от значение. Но имайте едно на ум, че ако искате да носите високи токчета или имате нужда от личен помощник при смяната на крушките вкъщи, то е добре любимият ви да е с поне 10-15 см по-висок от вас. Не казваме, че трябва да е нобелов лауреат, но би било добре, ако любимият все пак се отличава с умствен багаж. На първо време, дамите държат Мъжът да е грамотен – може и да не знае с точност правилото за пълен и кратък член, но е хубаво поне да не използва „думички“ като „zdr”, “kvo pravi6” или „неискаш ли да излезем, беПче“ в чата. Имайте предвид, че колкото по-интелигентен е един човек, в толкова повече теми на разговор може да се включи. Умният мъж ще ни разкаже за любимата си книга, ще ни заведе на любимата си историческа забележителност, където романтичната разходка няма да е прекъсвана от някой гид (ще си имаме личен такъв) и ще може сам да пресметне какъв бакшиш да остави, когато ни изведе на вечеря. Жените по-често се обръщат към интелигентните мъже и за съвети, независимо дали става дума за проблем от лично естество, или от професионално. Редица проучвания сочат, че жените си падат най-много по доктори. След мъжете в престилки се нареждат архитекти, предприемачи и адвокати. Ако си мислите, че причината е тлъста чекова книжка, не сте познали (като изключим златотърсачките, но те си „падат“ повече по пенсионери) . Разковничето се крие в амбицията. Няма нищо по-секси от мъж, който знае какво иска, труди се здраво да го постигне и продължава да се развива. Ако любимият ви отговаря на описанието обаче е добре то да важи и за вас. Жена, която стои от сутрин до вечер в офиса и чака повишението да й падне от небето, но и така си е доволна, бързо ще доскучае на амбициозния мъж. В най-добрия вариант – двамата ще се подкрепяте и  ще градите светло бъдеще ръка за ръка. Разбира се, не малко двойки мързелуват кълка до кълка, но това е друг въпрос. Ситуацията се развива между двама гимназисти на първа среща, а приликата с реални лица и реплики не е съвсем случайна. Мъжете често ни обвиняват нас, дамите, че съдим за достойнствата им по размера на портфейла. Не, мили господа. Ние не желаем да установяваме романтични отношения с господин Монополи. Съдим обаче по възможността ви да си платите сам сметката, а ако проявите голяма щедрост, току-виж сте ни зарадвали и нас с почерпка. Наречете ни старомодни, но все още си представяме, че когато кавалер извежда дама на среща, то той е помислил и за финансовата страна на рандевуто. Иначе казано, ако искаш да впечатлиш някоя девойка, не я кани на футболен мач, а на касите да се обърнеш към нея с призив да плати и твоя билет. Особено, ако вече си я изнудил да те гледа как се тъпчеш (и окапваш!) с огромен сладолед, докато тя чака градския в опит възможно най-бързо да се отърве от срещата ви. Прибирате се вкъщи и какво да видим - пътека от розови листенца ви води към спалнята, която грее от десетки свещи, а на нощното шкафче се охлажда шампанско, до което е наредена кутия с бонбони, а защо не и някое лъскаво бижу. Коя жена не си мечтае за подобен сценарий? Това е малко прекалено за средностатистическия мъж, но да ви изненада със закуска в леглото или с букет от любимите ви цветя без повод, също е знак за романтика. Ако любимият всеки ден ви пише стихотворения, писма, песни и изнася лекции колко сте прекрасни, ще стане банално. Но перфектният Мъж ще вади от ръкава си по един романтичен жест поне веднъж в месеца, за да се почувстваме желани и обичани. Няма да навреди, ако от време на време и вие подготвяте нещо специално за партньора си (секси бельо, специална гозба, билети за кино за онзи тъп екшън, който той иска да гледа и т. н.) . Равнис! Мирно! Ако това са най-честите команди, които давате на човека до вас, значи той е чехльо. Добрият характер е от особено значение, когато говорим за връзки, стига да не се качваме редовно на главата на партньора си. Търсете мъж, който е грижовен (прави ви сандвич, когато сте прегладнели в 2 през нощта) , помага ви в домакинските задължения и винаги е насреща за съвет. И, разбира се, добър е с децата и отсега виждате, че е достоен да създаде поколение с вас. Ако намерите такова съкровище, не забравяйте да показвате благодарността си и не го третирайте като слуга. Другата крайност – мързелив мъж, чиято цел в живота е да си отвори студена бира след дълъг работен ден, докато вие му масажирате краката и в същото време наглеждате манджата по рецепта на майка му, е сигнал да бягате надалеч. С всички сили. И най-добрият мъж може да е отегчителен още на втора среща, ако стои като дърво, показващо усмивката си само в опит за вежливост към продавача на цветя. Дори още в самото начало на връзката ви, чувството за хумор и на двете страни е от особено значение. Жените имаме склонност да се смеем на всяка глупост, изтърсена от обекта на желанието ни, а упражнението би било в пъти по-приятно, ако въпросната „глупост“ е всъщност наистина забавна. Перфектният мъж обича да вижда усмивката на лицето на любимата си и прави всичко възможно да я вижда често. Важна подробност е, че чувството за хумор трябва да съвпада между двете страни. Това важи с пълна сила за черния хумор. Колкото и да сте добри в него, например, той не би ви донесъл желания резултат, ако половинката ви не си пада по шеги за разчленени хора. Стигнете ли до сериозна връзка, най-бързият начин, по който можете да откажете любимата си от себе си, е да изречете думите: „Мама го приготвя по-добре“. Всяка жена разбира колко е важна ролята на една майка в живота. Въпреки това нито една самоуважаваща се дама не иска да влиза в задочно състезание с родителката ви относно уменията в поддържането на дома или зад печката. Ситуацията се влошава още повече, когато се стигне до сценария „Двамата обсъдихме, а мама реши...“ Тогава „мама“ ще се наложи да организира конкурс за следващото ви гадже. И тук, разбира се, всичко е въпрос на баланс. Фактът, че искаме половинката ни да не се допитва до майка си относно цвета на чорапите, които да обуе днес, далеч не означава, че държим мъжът да не поддържа контакт с нея.", "date": "2019.07.23", "title": "Какъв мъж искат жените?"}
{"url": "https://www.monitor.bg:443/bg/a/view/grymotevici-i-gradushki-utre-171195", "text": "Днес ще има валежи придружени с гръмотевици и временно усилване на вятъра, възможни са и градушки. Облаците ще се сгъстят първо над източната половина на страната, а следобед и в планинските райони на Западна България. Със слаб до умерен вятър ще проникне сравнително хладен въздух. Максималните температури ще бъдат в широки граници – от 25° в североизточните райони до 35° в югозападните. В София около 28°., съобщиха от НИМХ за \"Фокус\". Над Черноморието облачността ще се увеличи, по-късно през деня и над южното крайбрежие и ще има валежи, на места с гръмотевици. Ще духа до умерен север-североизточен вятър. Максималните температури ще са между 26° и 28°. Температурата на морската вода е 26°-27°, а вълнението на морето ще бъде 2-3 бала. Над планините ще се развива купесто-дъждовно облачност, след обяд и над Рило-Родопската област и ще има краткотрайни валежи с гръмотевици. Ще духа умерен север-северозападен вятър. Максималната температура на височина 1200 метра ще е около 22°, на 2000 метра - около 14°.", "date": "2019.07.23", "title": "Дъжд с гръмотевици и градушки"}
{"url": "https://www.monitor.bg:443/bg/a/view/rusija-narushi-vyzdushnoto-prostranstvo-na-ujna-koreja-171198", "text": "Южнокорейски военни са дали предупредителни изстрели срещу руски военни самолети, навлезли в южнокорейското въздушно пространство днес, предадоха Ройтерс и Асошиейтед прес, като цитираха министерството на отбраната в Сеул.  За първи път руски военни самолети нарушават южнокорейското въздушно пространство.", "date": "2019.07.23", "title": "Русия наруши въздушното пространство на Южна Корея"}
{"url": "https://www.monitor.bg:443/bg/a/view/4-magistrati-predlojili-ivan-geshev-za-glaven-prokuror-11-godkrepili-171204", "text": "Четирима колеги предложиха Иван Гешев за поста главен прокурор и останалите обсъдихме кандидатурата му, като се обединихме около нея. Това заяви за NOVA Даниела Машева говорител на Прокурорската колегия. На ВСС. Според нея, прокурорите и следователите стоят зад номинацията на Гешев. Това, обаче не означавало, че изборът е предрешен, тъй като ще има възможност за други номинации от гилдията и от неправителствени организации, както и обсъждания по темата. “Номинация от 11 членове на ВСС за мен означава огромно доверие, не толкова за мен персонално, колкото за труда на колегите, с които работим последните години...Не съм човек, който бяга нито от битките, нито от отговорност”, коментира пред БНТ зам.-главният прокурор Иван Гешев. Той уточни, че няма скъпи имоти, а само жилище, което е ипотекирано. Жена му пък притежавала таван до Софийския централен затвор. Приятелите му били от младежките години, така че няма притеснения и за конфликт на интереси. По повод акциите, които спецпрокуратурата проведе, Гешев заяви, че няма никакви скрупули да се повдигат обвинения, когато има достатъчно доказателства. По думите му, в разследването срещу хакерската атака срещу НАП е установено, че Кристиян Бойков е само оръдие. Основната версия била, че фирмата, в която работи се занимава с киберрекет и е възможно това да е мотив за хакването на данните на НАП. Единият служебен компютър на Кристиян Бойков вече е разкриптиран от специалистите в МВР, съобщи Гешев. Според него, съдържанието е потресаващо, \"макар и 1/1 000 000 от цялата информация по случая\".", "date": "2019.07.23", "title": "4 магистрати предложили Иван Гешев за главен прокурор, 11 го подкрепили"}
{"url": "https://www.monitor.bg:443/bg/a/view/kazvat-dali-boris-djonsyn-e-premier-do-obed-171199", "text": "Днес до средата на деня трябва да  стане известно кой е новият премиер на Великобритания. Двамата претенденти са бившият кмет на Лондон и бивш външен министър Борис Джонсън и сегашният външен министър Джереми Хънт. Името на победителя ще бъде обявено утре и в сряда той ще смени Тереза Мей на премиерския пост. Фаворит във вота е Борис Джонсън. Няколко от министрите в правителството на Мей заявиха, че ще подадат оставка, преди да бъдат уволнени от Джонсън заради това, че се противопоставят на заканите му да изтегли Великобритания от Европейския съюз - със или без сделка за Брекзит.", "date": "2019.07.23", "title": "Казват дали Борис Джонсън е премиер до обед"}
