{"url": "https://www.monitor.bg:443/bg/a/view/firmite-ne-investirali-v-kadri-bez-garancija-za-postypvaneto-im-176970", "text": "Представителите на фирмите, които предлагат дуално обучение, се страхуват да инвестират в кадри, без да има гаранция, че те ще останат за работят при тях. Това са посочили 73% от фирмите, които са участвали в проучване след края на петгодишния швейцарски проект ДОМИНО, по който гимназисти се учеха чрез работа. То е проведено сред 104 фирми и 31 училища по ДОМИНО, 502 фирми и 153 училища извън проекта, както и 4 фокус групи с ученици от професионални гимназии и родителите им. Както учениците във фокус групите, така и 57% от представителите на бизнеса, пък споделят, че и необходимите знания и умения, които стажантите трябва да имат за работа в реална среда. Теорията, преподавана в професионалните гимназии в страната, пък често била остаряла и не отговаряла на модерните изисквания на бизнеса. Учениците, участвали в изследването, също потвърждават, че практическите занятия остават на заден план и често не остава учебно време за тях или няма подходяща материална база и преподаватели. Повече от половината от участвалите в проучването фирми по ДОМИНО изразяват съгласието си да отделят част от работниците си, за да участват в семинари по дуалното образование или за разработване на учебна програма, която да отговаря по-пълно на съвременните нужди на бизнеса Това обаче не се отнася до представителите на бизнеса извън проекта. Почти една трета от тях за да участва в разработването на нови учебни програми. Въвеждането на професионално ориентиране от най-ранна възраст и промени в държавния прием, които да увеличат приема в професионалните гимназии с технически специалности са двете най-спешните законодателни промени, които трябва да решат проблемите с липсата на кадри за бизнеса според участниците в проучването. Подкрепа на партньорствата между бизнеса и професионалното образование на местно и национално ниво пък е друга стъпка, която трябва да бори недостига на кадри.", "date": "2019.10.02", "title": "Фирмите не инвестирали в кадри без гаранция за постъпването им "}
{"url": "https://www.monitor.bg:443/bg/a/view/10-uchilishta-na-godina-stjagat-kufarite-za-vuzove-v-chujbina-temata-176972", "text": "15% или около 6 500 от зрелостниците са избрали да продължат обучението си в университет извън България. Това означава, че ученици, достатъчни да запълнят 10 средноголеми училища, стягат куфарите за ВУЗ в чужбина. Все по-големият избор на програми на английски език и разнообразието от иновативни специалности са сред причините, които привличат младежите. Великобритания продължава да бъде най-желана дестинация за кандидат-студентите, като интересът към Холандия продължава да расте. Завършилите езикова гимназия пък най-често се насочват към Испания и Италия. Ранните кандидатури за Острова тази година бележат 30% ръст. Причината е, че тези, които подадат документи до 15-и януари 2020-а, ще могат да ползват пълния размер от финансиране за обучението си през всичките години от следването си. Те най-често се насочват към изучаването на мениджмънт, право и компютърни науки. За тях е гарантирано и оставането им във Великобритания, когато страната излезе от ЕС. „При евентуален Брекзит без сделка до края на октомври студентите следва да си направят регистрация за временна уседналост до края на юни 2021 г.“, обясни консултантът от „Интеграл“ Стефка Златева. Британските университети се опитват да минимизират и евентуалните проблеми, свързани с финансирането на обучението. които осигуряват същото ниво на академично съдържание на традиционното тригодишно обучение. Разходите за престой и обучение в страната обаче ще намалеят. Холандия също иска да достигне Великобритания като образователна сила в Европа и това успешно се реализира чрез политиката на холандското правителство за студентско кредитиране и за увеличаване на програмите на английски език, смята консултантът Стефка Златева. В страната на лалетата бележат ръст на чуждестранните кандидати с 20%. По данни на централизираната система за прием на студенти в Холандия българските студенти за последните три години се увеличават значително и към момента са 3126. За сравнение през 2007 г. само 470 наши студенти са се насочили към ниската земя. Те най-често избират бизнес и икономика, програмиране и компютърни науки, арт и дизайн програми, дизайн на електронни игри, спортен мениджмънт и авиоинженерство и мениджмънт на събития. Новоприетите следващата година ще плащат 2143 евро, като първата година таксата е наполовина. От тази година обаче приемът в специалност „психология“ е затегнат, тъй като университетите са въвели селективен подбор на кандидатите и ограничават приема. За някои инженерни и компютърни специалности пък се изисква матура по математика. Програмите в чужди ВУЗ-ове, които не са на английски език, също привличат българските гимназисти. На френски език се предлагат програми във Франция и Белгия, като очакванията са двете страни да увеличат броя на чуждестранните студенти от Европа. за български ученици от езиковите гимназии. Безплатно образование в Дания привлича младежите, но страната е повишила изискванията към кандидатите за владеене на английски език и е въвела квоти за прием за различни програми. Като част от затегнатите изисквания за инженерните специалности е хорариум от часове по математика и физика от последните три години на средното образование в България. В същото време справка на просветното министерство сочи, че до средата на септември апостил е положен на 3360 дипломи за завършено средно образование, сочи справка на образователното министерство. Това означава, че половината от тазгодишните български студенти зад граница са приети в университет, без да легализират дипломата си. Причината е, че в някои страни не е задължително на документа за завършено средно образование да има положен апостил. За най-желаната от нашенци дестинация – Великобритания, е достатъчна нотариална заверка на копие на дипломата с лицензиран превод на английски от заклет преводач. В Холандия имат същото условие, за да признаят документите на наши студенти, но като допълнение изискват нотариална заверка на копие на дипломата. Подпис и печат от нотариус е достатъчен и при кандидатстване в Дания. Легализация на дипломата за средно образование за прием в чужбина е задължителна в Германия, Австрия и Испания, ако програмата е на испански. Макар и във Великобритания и Холандия да нямат това изисква, различни институции и организации биха поискали апостил от студентите. Това може да случи при търсенето на стаж или работа, доказване на езиково ниво, ако дипломата е от езикова гимназия. Предвид тези специфики консултантите от „Интеграл“ съветват кандидатите да направят легализиран превод на дипломата за средно образование. посочи Таня Илиева. Те могат да прекарат месец, половин или една година, като през това време повишават знанията си, езиковото си ниво и умения. Причината е, че те искат да продължат висшето си образование в чужбина и искат да се подготвят за допълнително за матурите. Родителите на хлапетата на 11-12 години пък най-рядко ги пращат да изкарат време в пансион в чужбина. Тези, които желаят да се запознаят с възможността за пансион в чужбина, могат да посетят изложението „Световно образование“. То ще се проведе на 5-и 6 октомври в НДК. В него ще вземат участие и над 70 чуждестранни университета от Великобритания, Холандия, Германия, Испания, Италия и Франция ще представят информация за новите програми и условия за прием. Във форума ще участват 32 британски ВУЗ-а, чиито представители ще се срещнат лично с кандидат-студентите и ще могат да им обяснят подробности при процедурата за подготвяне на документите. Освен в София, „Световно образование“ ще се проведе в Испания, Пловдив, Варна, Бургас, Велико Търново и Русе.", "date": "2019.10.02", "title": "10 училища на година стягат куфарите за вузове в чужбина (ТЕМАТА)"}
{"url": "https://www.monitor.bg:443/bg/a/view/ivet-ne-stigna-do-medalite-na-svetovnoto-v-doha-176978", "text": "Ивет Лалова завърши на седмо място във финала на 200 м на световното първенство по лека атлетика в Доха. Българката финишира за 22,77 сек., като остави зад себе си бахамката Гейтър с 22,90 сек. За Ивет, която със своите 35 години бе най-възрастната сред финалистките, това бе трети финал на световно, като и трите пъти завършва седма. Шампионка очаквано стана британката Дина-Ейшър Смит с нов национален рекорд на страната си от 21,88 сек. Среброто спечели американката Британи Браун с лично постижение от 22,22 сек, а до бронза се добра Муджинга Камбуджи от Швейцария с 22,51 сек.", "date": "2019.10.02", "title": "Ивет не стигна до медалите на световното в Доха"}
{"url": "https://www.monitor.bg:443/bg/a/view/toni-ajomi-udari-ramo-na-djejms-hetfijld-176957", "text": "Легендата на Black Sabbath Тони Айоми публично подкрепи фронтмена на Metallica Джеймс Хетфийлд, след като преди дни излезе новината, че групата прекратява концертната си дейност докато Папа Хет е в рехабилитационен център, отново, за да се бори със „зависимостите си“. Във фейсбук страницата си Айоми написа: „Пожелавам всичко най-добро на Джеймс Хетфийлд. Очаквам да те видя в най-добрата ти форма съвсем скоро. Твой приятел, Тони“. Посланието си беше придружил със снимка на двамата, чието приятелство е доста старо, а Metallica дори въведоха Black Sabbath в Рокендрол залата на славата през 2006 г. Подкрепа към Джеймс засвидетелства и фронтменът на Lamb of God Ранди Блайт, който заяви, че именно Хетфийлд му е спасил живота, докато самият той се е борил с алкохолизма по време на съвместното им турне с траш титаните. В Инстаграм певецът разказа подробно за опита си да остане трезвен преди 9 години, когато точно Джеймс е преминал заедно с него, всеки ден, през трудностите. Това ми звучи, като че иска отново да е трезвен, а това е ключът към всичко. Трябва да го искаш“, допълва Блайт. Междувременно Slipknot, които трябваше да обиколят Австралия и Нова Зеландия заедно с Metallica като съпорт банда, обявиха в социалните мрежи, че работят по най-бързото решаване на въпроса с тяхната поява на сцена в двете държави.  заявяват момчетата на Кори Тейлър.", "date": "2019.10.02", "title": "Тони Айоми удари рамо на Джеймс Хетфийлд"}
{"url": "https://www.monitor.bg:443/bg/a/view/hiljadi-gnevni-policai-na-protest-v-parij-176967", "text": "Хиляди френски полицаи преминаха в \"шествие на гнева\" в Париж, за да изразят недоволството си от условията на труд, пенсионната реформа и покачването на самоубийствата сред силите на реда, предаде АФП. Според синдикалните организации в протеста участват 22 000 души. \"Има дълбоко недоволство. Всички синдикати осъзнават, че полицията е болна\", каза генералният секретар на синдикат на полицейските комисари Давид Льо Барс. За разлика от предишни полицейски протести, този път поводът не е някаква кървава трагедия, а оперативно изтощение, породено от социалното движение на \"жълтите жилетки\", които протестират срещу социалната и данъчната политика на правителството от близо една година, както и покачването на броя на самоубийствата на полицаи. \"Дойдохме да се борим за условията си на работа и най-вече да почетем паметта на колегите ни, които сложиха край на живота си\", каза 24-годишният парижки полицай Дамиен. \"Днес има натрупване на елементи, макар и от различно естество: след вълната от терористични атентати силите на реда бяха изправени срещу трайно продължаващата мобилизация на \"жълтите жилетки\", с много тежки условия за полицейска намеса. Има го и проблемът със самоубийствата, както и влошаването на отношенията с гражданите\", обясни Жак Маяр, ръководител на център за изследване на правото и наказателните институции. Полицаите се тревожат и от плановете за пенсионна реформа, защото се опасяват, че може да се постави под въпрос изгодната им система на бонуси.", "date": "2019.10.02", "title": "Хиляди гневни полицаи на протест в Париж"}
{"url": "https://www.monitor.bg:443/bg/a/view/500-leva-kym-zaplatata-na-daskali-v-problemni-rajoni-176973", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус. Това прие правителството. Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Преди изменението средствата за допълнително финансово стимулиране бяха в размер на 300 лева. Програмата разширява възможностите за включване на специалисти в едногодишните обучения за придобиване на професионална квалификация „учител“ за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър“.", "date": "2019.10.02", "title": "500 лева към заплатата на даскали в проблемни райони"}
{"url": "https://www.monitor.bg:443/bg/a/view/byrni-sandyrs-v-bolnica-176968", "text": "Американският сенатор Бърни Сандърс е хоспитализиран заради артериален блокаж, обявиха от президентската му кампания, цитирани от американски медии. В публикуваното съобщение се отбелязва, че по време на предизборно мероприятие вчера вечерта сенатор Сандърс е получил дискомфорт в гръдната област. След медицински преглед и тестове е установено, че има блокиране на артерия. Успешно са поставени два стента. Сенатор Сандърс е в добро състояние, казва се в съобщението и се допълва, че той ще си почине през следващите няколко дни. 78-годишният политик е сред фаворитите в Демократическата партия за кандидат за президент на САЩ.", "date": "2019.10.02", "title": "Бърни Сандърс в болница "}
{"url": "https://www.monitor.bg:443/bg/a/view/djonsyn-prati-predlojenieto-na-unker-176969", "text": "Британското правителство публикува днес предложението си за компромис за ирландската граница с цел избягване на излизане от ЕС без споразумение на 31 октомври. Според Лондон това предложение, което се съдържа в писмо на премиера Борис Джонсън до председателя на Европейската комисия Жан-Клод Юнкер, ще позволи да се избегнат физически митнически проверки на границата между двете Ирландии. Планът заменя спорния \"предпазен механизъм\" от предишното споразумение и предвижда Северна Ирландия да е в същата митническа зона като Великобритания, но регулациите на ЕС да важат за тази британска провинция за известен преходен преход. През това време в Северна Ирландия ще се въведе система на декларации с опростена процедура за малките фирми, за да се избегнат митнически проверки. В документа се казва, че предложенията осигуряват целостта на общия пазар на ЕС и се съобразяват със Споразумението от Разпети петък, с което през 1998 г. бе сложен край на три десетилетия конфликт в Северна Ирландия. Северноирландската Демократична юнионистка партия, която подкрепя Борис Джонсън в британския парламент, одобри тези предложения на премиера. Партията заяви, че предложенията не застрашават вътрешния пазар на Обединеното кралство и опазват Споразумението от Разпети петък.", "date": "2019.10.02", "title": "Джонсън прати предложението на Юнкер "}
{"url": "https://www.monitor.bg:443/bg/a/view/pyrvi-sluchaj-na-psihoza-brekzit-diagnosticiran-vyv-velikobritanija-176977", "text": "Първи случай на \"психоза Брекзит\" са установили лекари в Обединеното кралство, съобщава British Medical Journal. През лятото на 2016 г., три седмици след референдума в ЕС, 40-годишен мъж беше приет в болница, след като психичното му здраве се влоши бързо след обявяването на резултатите, \"със значителни опасения относно Брекзит\", се посочва в публикацията. \"Той имаше слухови халюцинации и параноични, референтни, погрешни идентификации и причудливи заблуди\", пише д-р Мохамед Зия Ул Хак Катшул от Института за психично здраве на Университета в Нотингам, който лекува мъжа. След гласуването за Брекзит той \"трудно се примири с политическите събития, случващи се около него. Той става все по-притеснен от расови инциденти\". Човекът каза още, че \"се срамува, че е британец. Аз съм в избирателен район, който отразява мнение, което не е за мен\". „Политическите събития могат да действат като основни психологически стресови фактори и да окажат значително влияние върху психичното здраве на хората, особено тези, които имат предразположение да развият психични заболявания“, казва д-р Хак.  В информацията обаче се посочва, че мъжът е преживял подобен епизод 13 години по-рано след голям стрес, свързан с работата. Той също изпитва стрес, свързан с работата или семейството си, преди да стигне до „психозата Брекзит“, „което потенциално би могло да бъде фактор, който е допринесъл за това“. Според д-р Хак пациентът се възстановява след две седмици след лечение с оланзапин, антипсихотик, използван за лечение на шизофрения и биполярно разстройство.", "date": "2019.10.02", "title": "Първи случай на диагноза „психоза Брекзит“ диагностициран във Великобритания "}
{"url": "https://www.monitor.bg:443/bg/a/view/tejka-voenna-mashina-zakysa-kraj-haskovo-176962", "text": "Тежък военен влекач, натоварен с верижен кран закъса в сряда край Хасково. Голямата извънгабаритна машина превозва верижен кран за издърпване на закъсали танкове и бронирани машини. Авто композицията пропадна на прав участък, след като десните й гуми пропаднаха в канавката на околовръстното шосе на Хасково. Предполага се, че до инцидента се е стигнало при опит на водача да осигури преминаване на коли от насрещното движение. Колелата обаче се подхлъзнали по чакъла и машината се озовала в канавката. При инцидента няма пострадали хора, а щетите по машините са незначителни. Тежка техника върна влекачът и товара му на пътя. До късно следобед района беше със засилено присъствие на пътна и военна полиция.    ", "date": "2019.10.02", "title": "Тежка военна машина закъса край Хасково"}
{"url": "https://www.monitor.bg:443/bg/a/view/peevski-i-absurdite-na-cholak-jurnalistikata-176964", "text": "Храненикът на кръга „Капитал“ и автор на антибългарската българоезична секция на Дойче веле Петър Чолаков има много таланти. Писането на политически анализи не е сред тях. Чолаков гръмко се е окичил с титлата политолог и в качеството си на такъв обикаля из медиите на олигархията, за да ръси морал. Той „моралът“ на Дойче веле и кръга „Капитал“ отдавна ни е ясен. Според тях осъденият убиец Джок Полфрийман е ангел небесен, а електоралното джудже Христо Иванов – политически капацитет. Почти няма антибългарска кауза, която от българската версия на Дойче веле да не са захапали с кучешки възторг. Толкова са усърдни в това отношение, че користните им интереси капитално си личат. Сред маститите автори на българското Дойче веле е и въпросният Петър Чолаков, чийто журналистически талант е спорен, но пък за да работи там, такъв не му е и нужен. Важното е да следва опорна точка номер едно – да сее клюки и лъжи по адрес на депутата и издател на „Телеграф медиа“ Делян Пеевски. Този път Чолачето е поизпотил гологлавото си чело над текст, озаглавен „Талантите на Пеевски и Доган“. „Делян Пеевски и Ахмед Доган притежават една необичайна способност: каквото и да се случи, никой не се захваща да ги провери по-обстойно“, нагло лъже Чолаков. Загрижил се е, човекът, за поредния си грант. На Чолаков му е по-удобно да „забрави“, че Делян Пеевски е сред най-проверяваните публични личности у нас. Правоохранителните органи, данъчните, ЦИК и даже ЕСГРАОН – кой ли не е проверявал Пеевски заради истеричните писъци на олигархията и контролираната от нея Фабрика за фалшиви новини. И всеки път протежетата на Цветан Василев, Иво Прокопиев и Сашо Дончев удрят греда. Резултатите от проверките ясно доказват, че срещу репутацията на Пеевски няма нищо освен дългогодишната клеветническа кампания, организирана и спонсорирана от въпросните лица. За разлика от Пеевски, атакуващите го олигарси са омотани от зависимости и имат тежки съдебни проблеми. Заради далавери за милиарди, извършени на гърба на хората. Счупената им хипотеза, че Делян Пеевски контролира всичко в страната, отдавна, много отдавна издиша. Слугите на олигарсите наистина са в състояние да кажат, че Полфрийман е невинна душица, че Цветан Василев не е откраднал милиарди, а любимият приватизатор на Костов – Иво Прокопиев, е честен бизнесмен. И винаги им е „виновен“ Пеевски. Такива са абсурдите на чолак-журналистиката.", "date": "2019.10.02", "title": "Пеевски и абсурдите на чолак-журналистиката"}
{"url": "https://www.monitor.bg:443/bg/a/view/blizkite-na-iskren-trjabva-speshno-da-syberat-2000-leva-176961", "text": "Близките на Искрен Йорданов от Русе трябва спешно да съберат още 2000 лева, за да платят всички разходи по транспортирането на тялото му от Брюксел и погребението. 36-годишният мъж бе открит мъртъв на 17 септември на паркинга на китайското посолство в белгийската столица. Майката на Искрен - Елка Дочева, моли добри хора да й помогнат. До момента са събрани 5000 лева от общо необходимите 7000 лева. Партийна структура в Русе е помогнала с 2500 лева, същата сума била събрана и от приятели. „И двамата с другия ми син имаме да връщаме кредити и финансовото ни положение не е добро“, обяснява покрусената жена, която не е в състояние да се върне на работа. Тялото на Искрен е пристигнало в Русе на 29 септември с автомобил на погребалната агенция, която семейството наело. Елка Дочева обяснява, че аутопсия е извършена в Русе, но не и в Брюксел. Не са й съобщавани все още резултатите от нея. Майката моли, ако някой иска да помогне, да й пише на лични съобщения във фейсбук профила й: https://www.facebook.com/elka.docheva.5?epa=SEARCH_BOX По думите й, ако парите бъдат събрани, погребението най-вероятно ще е тази събота. За смъртта на сина си Елка Дочева съобщи във фейсбук. Тя не приема версията за самоубийство и поиска българско разследване на случая. На 13 септември Искрен, който работел в Германия, заминал за Брюксел при бившата си приятелка. Два дни по-късно тя го оставила на автогарата в белгийската столица да чака автобуса за Германия. Тогава последно го чула и майка му. Бил разтревожен и казал, че има проблеми и не знае какво ще се случи с него. После телефонът прекъснал. На 17 септември патрул го открил обесен на паркинга на китайското посолство. За мистериозната смърт на българина писаха и белгийски медии. Те цитират говорителя на прокуратурата в Брюксел, който е съобщил, че в случая с Искрен Йорданов става въпрос за самоубийство, има записи от камери, които доказват това, и че разследването е приключило. Цитиран е и говорител на мисията на Китай, който е казал, че след инцидента е помолена белгийската страна да засили охраната на китайската дипломатическа мисия, за да се предотвратят подобни инциденти. Снимка: HLN", "date": "2019.10.02", "title": "Близките на Искрен трябва спешно да съберат 2000 лева"}
{"url": "https://www.monitor.bg:443/bg/a/view/sgs-pyrvata-zabrana-na-polfrijman-da-napuska-stranata-e-otpadnala-176965", "text": "Първата забрана на Джок Полфрийман да напуска страната е отпаднала с влизането на присъдата в сила, реши Софийският градски съд. Той остави без разглеждане молбата от защитника на Джок Полфрийман, с която се иска да му бъде отменена наложената в качеството на обвиняем в досъбедното производство мярка за процесуална принуда \"Забрана за напускане пределите на Република България\". Това съобщиха от пресцентъра на съда. В разпореждане председателят на съдебния състав приема, че: „с факта на влизане на присъдата в сила, постановена по НОХД № 866/2008 г. по описа на СГС, НО, 12 състав, е приключило наказателното производство по цитираното дело, което води до отпадане ex lege /по силата на закона/ и на самата забранителна мярка, поради което и за съда липсва възможност за произнасяне по същество по депозираната молба, в която се съдържа именно такова искане за отмяна на наложеното ограничение“. Решението е окончателно. В разпореждането на председателя на 12-ти състав Даниела Талева пише, че мярката за процесуална принуда на австралиеца, който уби Андрей Монов, е наложена с постановление на прокурор при СГП от 30 декември 2007 г., въз основа на което е издадена карта с №0212094 от 4 януари 2008 г. от дирекция „Миграция“, установяваща наложената забрана. Целта на мярката за процесуална принуда е била да осигури безпрепятственото протичане на наказателното производство. Присъдата от 20 г. затвор е влязла в сила на 27 юли 2011 г. Молбата на адвоката на Полфрийман за отпадане на забраната е оставена без разглеждане от съда, тъй като мярката вече е отпаднала. Преписи от разпореждането на съда ще бъдат изпратени на органите, ангажирани с изпълнението на мярката за процесуална принуда – СГП, на молителя, на ГД „Гранична полиция“ и на директора на Дирекция „Миграция“. Полфрийман има и втора забрана за напускане на страната, която той обжалва пред Административен съд – София. По нея още няма решение.", "date": "2019.10.02", "title": "СГС: Първата забрана на Полфрийман да напуска страната е отпаднала (ОБНОВЕНА)"}
{"url": "https://www.monitor.bg:443/bg/a/view/mat-dejmyn-otkazal-rolja-v-avatar-izgubi-250-miliona-176948", "text": "Холивудският ас Мат Деймън е отказал главната роля в тоталния блокбастър \"Аватар\" на Джеймс Камерън, която можеше да му донесе 250 милиона долара. 48-годишният актьор навремето е отхвърлил предложението на Камерън да се превъплъти в образа на главния герой Джейк Съли, с което се е простил и с възможността да получи 10 процента от приходите от лентата. Ролята впоследствие получава колегата му Сам Уортингтън. В интервю за ноемврийския брой на сп. GQ Деймън разкрива: \"Джим Камерън навремето ми предложи да се снимам в \"Аватар\". Когато го направи, ми каза: \"Виж какво, нямам нужда от никого. Не се нуждая от известен актьор за тази роля. Но ако приемеш ролята, ще ти дам 10 процента от приходите\". Деймън по-късно споделя тази история със своя приятел и колега Джон Красински, когато двамата пишат сценария за филма \"Обетована земя\". С изключение на това, че сега можехме да водим този разговор от космоса\", отбелязва тогава Красински. Мат допълва, че е отхвърлил щедрата оферта заради ангажиментите си към хората, с които работи над поредицата за Джейсън Борн. Единственото нещо, за което съжалява, е пропусната възможност да работи с Джеймс Камерън.", "date": "2019.10.02", "title": "Мат Деймън отказал роля в \"Аватар\", изгуби $250 милиона"}
{"url": "https://www.monitor.bg:443/bg/a/view/sem-globi-bnr-s-27-000-leva-za-spiraneto-na-signala-176953", "text": "Съветът за електронни медии (СЕМ) наложи две глоби в максимален размер на Българското национално радио заради спирането на сигнала на Програма \"Хоризонт\" на 13 септември 2019 г. Глобите са по два члена от Закона за радиото и телевизията. Едната санкция е в размер на 7000 лв. за нарушаване на индивидуалната лицензия. Вторият акт е за нарушаване на принципа за гарантиране правото на информация, а санкцията е максималната – 20 000 лв. Днес Съветът разгледа и проектобюджетите за БНТ и БНР за следващата година. Телевизията настоява за 30 милиона увеличение на субсидията, а радиото - за 12 милиона лева повече. СЕМ излезе и с позиция за скандала с Волен Сидеров в предаването \"Референдум\" на БНТ, в която отбелязва, че поведението на лидера на \"Атака\" представлява грубо нарушение на правилата за провеждане на политическия дебат в студиото на БНТ. Регулаторът е изпратил до СЕМ запис от предаването на ЦИК, която има правомощия да глоби Сидеров.", "date": "2019.10.02", "title": "СЕМ глоби БНР с 27 000 лева за спирането на сигнала"}
{"url": "https://www.monitor.bg:443/bg/a/view/otvoriha-kontrolnata-zala-v-chernobil-za-turisti-176959", "text": "След засиления туристически интерес към Чернобил, украинското правителство разреши достъпа до едно от ключовите места на взрива централата - контролната зала на реакторен блок 4. Точно там, заместник главният инженер на атомната електроцентрала Анатолий Дятлов е дежурен през нощта на 26 април 1986 г. Заедно с група съветски учени провеждат тестове за сигурността. Те спират охлаждащата система на ядрения реактор, а това довежда до огромна експлозия. Най-малко 54 души загиват. Аварията е считана за най-тежката в историята на ядрената енергетика. Счита се, че процедурните нарушения и конструкционните недостатъци на реактора са основната причина за инцидента. Роля играе и недостатъчната комуникация между операторите и служителите, отговарящи за безопасността. Радиацията, която се отделя в атмосферата, достига до стотици хиляди други. Над 600 000 запасняци, военни и граждани работят по затварянето на реактора и овладяването на всички заплахи (втори взрив, заразяването на река Припят, намаляване на радиоактивния прах и затварянето му в 30-километровата зона, ограничаването на опасността радиацията да бъде разпространена от животни, изграждането на обходна стена, изграждането на саркофага и т.н.) в опасната зона през първите 6 месеца. Голяма част от използваните превозни средства в овладяването все още стоят паркирани в поле близо до Чернобил. Радиационното замърсяване засяга територията на 17 държави, включително и България. У нас информацията за случилото е оповестена със закъснение от няколко дни. СССР информира за аварията след 2 дни - с безобидно съобщение, пуснато по радиото и телевизията едва на 28 април вечерта, след като шведски станции засичат завишена радиация. У нас до третия ден няма никакви официални съобщения, а медиите мълчат. Когато най-после властта съобщава за аварията, случаят се представя като нещо ограничено и не особено опасно. Особено се набляга на твърдението, че за България няма абсолютно никаква опасност, въпреки че радиоактивният облак достига страната ни за няколко дни. За периода 30 април - 2 май радиоактивното замърсяване на приземния въздух средно за страната се повишава няколко хиляди пъти спрямо обичайните стойности преди аварията. Изчислено е, че под изградения от цимент и стомана саркофаг все още има 200 тона радиоактивно гориво. Новият саркофаг беше изграден и поставен над четвърти реактор на АЕЦ “Чернобил” през 2016 г. Миналата седмица официални лица разведоха журналисти в контролната зала на реактор 4, която се намира под новия саркофаг, за да обявят новите туристически обиколки. Обиколката продължила едва няколко минути, за да не бъдат изложени гостите на големи нива на радиация. Всички туристи ще бъдат с маски и защитно облекло, като ще минават през скенери на влизане и на излизане от централата. Нивата на радиация в самата централа са различни, но са концентрирани най-вече в почвата и растенията. Друга голяма опасност е радиоактивният прах, който покрива всичко. Служителите в централата пръскат всичко със специални химикали, като целта е този прах да не се вдига във въздуха. Само тази година Чернобил и околностите са били посетени от повече от 82 хил. души. Местни експерти и лекари се притесняват, че засиленият интерес носи със себе си много сериозни рискове за здравето. Украинският лидер Владимир Зеленски посрещна Том Круз в Киев, за да обсъди местата за новия филмов проект на холивудската суперзвезда, съобщи президентството. Вероятно това ще са локациите за новата „Мисията невъзможна“, която Том подготвя, пише АФП. Зеленски, който беше популярен комик до президентските избори тази пролет, разказа на 57-годишния актьор за собствения си опит в киното.", "date": "2019.10.02", "title": "Отвориха контролната зала в Чернобил за туристи"}
{"url": "https://www.monitor.bg:443/bg/a/view/lupko-napusna-armejcite-obob-sht-enie-176960", "text": "Люпко Петрович вече не е треньор на ЦСКА, съобщиха официално от клуба. Спецът напусна „червените“ след среща със собственика Гриша Ганчев, на която категорично е заявил желание да бъде освободен. Раздялата идва изненадващо, тъй като само преди ден от ръководството обявиха, че сръбският спец остава в клуба. След това обаче последва декларация от феновете, в която те настояха за оставки и в крайна сметка Люпко е предпочел да си тръгне. „Петрович декларира намерението си да напусне поста, поемайки своята отговорност за представянето на тима. Въпреки опитите на ръководството да го убедят да не прибързва с решението си, сръбският специалист бе категоричен в желанието си, което в крайна сметка бе уважено. В предстоящата среща с „Витоша“ (Бистрица) в събота „червените“ ще бъдат водени от досегашните му помощници в треньорския щаб“, съобщи официалният сайт на ЦСКА. Фаворит на феновете е Стойчо Младенов, чийто договор с казахстанския „Кайсар“ изтича само след броени дни. Спецът винаги е изявявал желание да се върне начело на ЦСКА, но преговорите с ръководството на два пъти пропадаха. Към момента опцията с чуждестранен треньор изглежда малко вероятна, а вариант за завръщане на „Армията“ е и настоящият треньор на „Арда“ Стамен Белчев.", "date": "2019.10.02", "title": "Люпко напусна „армейците“, феновете искат Стойчо за треньор (ОБОБЩЕНИЕ)"}
{"url": "https://www.monitor.bg:443/bg/a/view/stroitel-nabi-bosa-si-i-mu-svi-parite-176945", "text": "Строителен работник наби шефа си и му задигна парите, заради което отива на съд. Между подсъдимия И.И. и строителния предприемач В.Д. имало договорни отношения за съвместна дейност.Работникът и негови роднини трябвало да работят за В.Д. като той им плащал в хода на рботата. Между работника и боса възниквали конфликти относно качеството на извършената работа и размерът на възнаграждението. При една от срещите им работникът вдигнал скандал на своя шеф, че му е дал по-малко пари от договореното. Получил отговор, че след като всички договорени дейности бъдат извършени качествено, тогава ще получи останалите пари. Недоволен И. И. нападнат бизнесмена и му нанесъл няколко удара с юмрук в областта на главата. Пострадалият успял да стигне до автомобила си и да седне на шофьорската седалка, но в този момент обвиняемият заобиколил автомобила и през отворената дясна врата проврял тялото си вътре, нанесъл още няколко удара, задигнал сумата от 1000 лева, поставена в нишата на автомобила, взел парите и излязъл от автомобила. След подадения сигнал изършителят на престъплението бил задържан и след проведеното разследване, срещу него е внесен обвинителен акт в съд. Обвиненията срещу него са за кражба на пари, хулиганство и нанесен побой.", "date": "2019.10.02", "title": "Строител наби боса  си и му сви парите"}
{"url": "https://www.monitor.bg:443/bg/a/view/dans-vleze-v-dai-plovdiv-zaradi-korupcija-176944", "text": "ДАНС започна спецакция в Държавна агенция \"Автомобилна администрация\" в Пловдив. Служители от ръководството били под наблюдение по сигнали за корупция от няколко месеца. При операцията са иззети много документи и няколко компютъра, съобщава Trafficnews. За разпит са отведени хора от ръководството на пловдивската структура. Началникът на ДАИ - Пловдив Иван Въчков е в болнични от три месеца, а временно изпълняващ длъжността е Анна Генова.  Преди половин година Окръжната прокуратура и Икономическа полиция проведоха мащабна акция в Пловдив. На 27 март 2019 г. бяха блокирани таксиметровите стоянки и офисите на четири от най-големите превозвачи в града.", "date": "2019.10.02", "title": "ДАНС влезе в пловдивската ДАИ заради корупция"}
{"url": "https://www.monitor.bg:443/bg/a/view/obiski-vyv-vatikana-zaradi-finansovi-mashinacii-176963", "text": "Полицията на Ватикана извърши обиски в офисите на Държавния секретариат на Светия престол и в Службата за финансова информация (СФИ), като изнесе оттам документи и електронни устройства в рамките на разследване по подозрения за финансови машинации, се казва в официално съобщение на папската държава, цитирано от Ройтерс и Асошиейтед прес. Смята се, че в тези две институции за първи път се извършва полицейски обиск, при който са били издирвани доказателства за предполагаеми финансови престъпления. Държавният секретариат е най-влиятелната служба във Ватикана - централно звено на неговата бюрократична машина и дипломация, а също така и административно сърце на световната Римокатолическа църква, отбелязва Ройтерс. СФИ, оглавявана от швейцарския адвокат Рене Брюлхар, е служба за финансов надзор, която има власт над всички структури на ватиканската администрация. В съобщението на Ватикана не се съобщават никакви подробности. Отбелязва се само, че извършената операция е резултат от оплаквания, подадени през лятото от Банката на Ватиката и от Службата на главния одитор по повод на \"финансови операции, извършвани през определен период от време\".  Според високопоставен ватикански източник, цитиран от Ройтерс, операцията, която според съобщението е била оторизирана от ватиканската прокуратура, е свързана със сделки с недвижими имоти.", "date": "2019.10.02", "title": "Обиски във Ватикана заради финансови машинации"}
{"url": "https://www.monitor.bg:443/bg/a/view/vanderson-iskam-s-bylgarija-na-evro-2020-176951", "text": "Бразилският ас на „Лудогорец“ Вандерсон получи отново повиквателна за националния отбор на България и изрази радостта си от това пред медиите в родината му. Той обяви, че все още помни момента с дебюта си за \"лъвовете\" на \"Уембли\" миналия месец и също така добави, че иска да играе на европейското догодина. \"Получих нова повиквателна и не мога да ви опиша колко съм щастлив, сподели нападателят пред бразилското издание „Тера“. - Полека-лека сбъдвам футболните си мечти. Ето, дебютирах на \"Уембли\" и въпреки че резултатът беше негативен, още помня всичко. Сега искам да се представя по-добре в предстоящите два мача с Черна гора и Англия. Все още голямата цел пред отбора и пред мен самият е да играя на европейското първенство. Макар ситуацията да е много комплицирана, ние имаме своите шансове. Не ни оставя нищо друго, освен да вярваме и да се борим докрай за класирането си на този шампионат“, допълни Вандерсон.", "date": "2019.10.02", "title": "Вандерсон: Искам с България на Евро 2020"}
{"url": "https://www.monitor.bg:443/bg/a/view/vss-osvobodi-plamen-georgiev-kato-prokuror-176950", "text": "Прокурорската колегия на ВСС освободи като прокурор бившия председател на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Единодушно с 9 гласа „за“ кадровиците уважиха молбата на Георгиев, която той подаде ден по-рано и бе включена като допълнителна точка в дневния ред на прокурорската колегия в сряда. Преди гласуването председателят на Комисията по атестиране и конкурси /КАК/ към колегията Даниела Машева съобщи, че проверка за наличие на висящи преписки и досъдебни производства срещу Георгиев е показала липсата на такива и няма пречка молбата му за освобождаване да бъде удовлетворена. То влиза в сила от 2 октомври. Пламен Георгиев напусна председателския пост в Антикорупционната комисия след разразилия се скандал с апартаментите на властта. Проверка на НАП показа, че между доходите и разходите му няма разминаване, но като \"акт на достойнство\" и \"за да изчисти името си и това на Комисията\" той подаде оставка. Прокурорската колегия на ВСС го възстанови на длъжност прокурор в Специализираната прокуратура, какъвто бе преди да оглави КПКОНПИ. Малко по-късно Георгиев бе назначен от Министерския съвет за консул във Валенсия, Испания. Заемането на длъжността изисква да напусне поста си на магистрат. Георгиев ще замине за Валенсия в средата на октомври.", "date": "2019.10.02", "title": "ВСС освободи Пламен Георгиев като прокурор"}
{"url": "https://www.monitor.bg:443/bg/a/view/lejdi-gaga-shte-krysti-sledvashtija-si-album-adel-176956", "text": "Ексцентричната Лейди Гага може да кръсти следващия си албум ADELE. Или поне това тврди самата тя в Тийт, с който побърка феновете си. Посланието й в социална мрежа гласи буквално: „Ще кръстя следващия си албум ADELE“. Най-заклетите й последователи обаче, веднага се усъмниха, че тя се шегува, а други я засипаха с гневни коментари като „Пусни си веднага локация, за да дойда да се бием“ и „Я почакай малко.. какво?!“ Двете не са имали общ проект до момента, но са снимани заедно в миналото. През 2001 г. албумът „Born This Way“ на Гага детронира „21“ на Адел, който стоеше на върха цели 16 седмици поред. Последният студиен албум на Стефани Германота, както е истинското име на изпълнителката на Sallow, излезе през 2016-та под името Joanne, а след това тя издаде саунтрака на филма си с Брадли Купър „Роди се звезда“.", "date": "2019.10.02", "title": "Лейди Гага ще кръсти следващия си албум АДЕЛ"}
{"url": "https://www.monitor.bg:443/bg/a/view/wada-sprja-stojka-petrova-ot-svetovnoto-v-rusija-176943", "text": "Най-опитната ни боксьорка Стойка Петрова няма вземе участие на световното първенство за жени в Улан-Уде (Русия). Двукратната вицешампионка на планетата трябваше да боксира в кат. до 54 кг, но от Световната антидопингова агенция (WADA) отказаха да я върнат в списъците си по-рано от процедурния срок от 6 месеца след изваждането й от тях. Така в Улан-Уде България ще бъде представена само от 4 боксьорки. Първа на ринга от нашите ще се качи Габриела Димитрова. Бронзовата медалистка от Европейските игри в Минск започва участието си в кат. до 51 кг утре, като нейна опонентка ще бъде англичанката Тори-Елис Уилетс. Габриела е поставена под номер 8 в схемата. Световната и двукратна европейска шампионка Станимира Петрова почива в първия кръг при 57-килограмовите, като очаква победителката от мача между Нейти Петесио (Филипини) и Джуделен Ромеу (Бразилия). Станимира, втора в схемата на турнира, ще боксира в събота. От втория кръг започва и Севда Асенова. В понеделник 48-килограмовата ни шампионка, която е пета поставена, ще се изправи срещу Фатиха Мансури (Алжир). В този ден е и мачът на Мелис Йонузова. Българка ще се изправи в първия кръг срещу Мафтунахон Мелиева (Узбекистан) в кат. до 64 кг.", "date": "2019.10.02", "title": "WADA спря Стойка Петрова от световното в Русия"}
{"url": "https://www.monitor.bg:443/bg/a/view/nole-se-priceli-v-olimpijskata-titla-176947", "text": "Световният номер 1 в мъжкия тенис Новак Джокович се прицели с олимпийската титла от игрите в Токио догодина. Сърбинът има спечелени 75 трофея, в това число 16 от турнири от Големия шлем, но златото от игрите все още му се изплъзва. Той има медал от най-големия спортен форум – бронз от Пекин 2008, но се надява да се представи значително по-добре през 2020 г. „Това определено е едно от най-големите ми желания. Да спечеля златен медал в Токио догодина ще бъде голямата ми цел. Надявам се, че ще мога да направя още една крачка напред в Япония. Все още се чувствам млад и като дух, и като тяло. Все още съм мотивиран да печеля големи победи на корта“, коментира Джокович. В момента той играе на турнира на твърди кортове в Токио с награден фонд $1,9 млн. Ноле пласира 10 аса и надделя над участващия с \"уайлд кард\" представител на домакините Го Соеда с 6:3, 7:5, за да се класира за 1/4-финалите. Домакините все пак имаха поводи за радост, след като квалификантът Язутака Учияма също достигна до тази фаза след успех над молдовеца Раду Албот с 6:7(2), 6:3, 6:4. Шампионът през 2016 г. Анди Мъри (Вбр) пък се класира за четвъртфиналите в Пекин с награден фонд $3,5 млн. Осем месеца след операцията си на бедрото бившият номер 1 в света надделя над сънародника си Камерън Нори със 7:6(6), 6:7(4), 6:1 след почти три часа игра и записа втори пореден успех в китайската столица.", "date": "2019.10.02", "title": "Ноле се прицели в олимпийската титла"}
{"url": "https://www.monitor.bg:443/bg/a/view/akcija-antidroga-v-pirinsko-176949", "text": "Мощна акция „Антидрога“ се провежда от рано сутринта в Пиринско. Над 20 коли с жандармеристи и полицаи окупираха село Илинденци, община Струмяни и изненадаха „по бели гащи“ в дома му известния в района дилър на канабис Румен Методиев – Турчина. Полицаите откриха скривалище със сух канабис, приготвен в пакети за продажба. Те се натъкнаха и на негова нива в съседство, с готови за „жътва“ канабисови растения. Унищожен беше готов за бране канабис и в две ниви на площ от над 4 дка в района на Сандански. Близо до нивите полицаите се натъкнали, скрит в скалите на над 5 кг пакетиран сух канабис, готов за пласиране. В Банско бяха задържани момче и момиче в момент на сделка с 3-ма клиенти. В Кресна профилактично са арестувани 5-ма стари познайници на полицията, дилъри на дрога. В момента акция се извършва и в Петрич.", "date": "2019.10.02", "title": "Акция „Антидрога“ в Пиринско"}
{"url": "https://www.monitor.bg:443/bg/a/view/shok-v-anglija-sled-2-7-na-totnym-sreshtu-bajern-v-sh-l-176942", "text": "Шок и ужас – така английските медии описват срамното 2:7, с което миналогодишният финалист в Шампионската лига „Тотнъм“ загуби от „Байерн“ насред Лондон. Историята е категорична, че това е най-тежкото домакинско поражение на английски отбор в евротурнирите. За последно тим от Острова беше допускал седем гола през юли 1995 г., когато отново “шпорите” го правят. Тогава те губят с 0:8 от „Кьолн“ в Интертото Къп. Двубоят бе и най-сериозната загуба за Маурисио Почетино в цялата му треньорска кариера. „Това е звезден миг за германския футбол“, доволен бе наставникът на „Байерн“ Нико Ковач, а самият Почетино призна „Резултатът говори достатъчно“. Вечерта в Шампионската лига ще се запомни и със съдийството на Георги Кабаков при домакинското равенство 2:2 за „Реал“ срещу „Брюж“. На „Бернабеу“ българският рефер на два пъти имаше нужда от ВАР, за да коригира свои отсъждания, като в крайна сметка призна по един спорен гол и за двата отбора. Реал (М) – Брюж 2:2 Аталанта - Шахтьор (Д) 1:2 Галатасарай- ПСЖ 0:1 Тотнъм – Байерн 2:7 Цървена звезда – Олимпиакос 3:1 Манчестър Сити - Динамо (З) 2:0 Ювентус - Байер (Л) 3:0 Локомотив (М) - Атлетико (М) 0:2", "date": "2019.10.02", "title": "Шок в Англия след 2:7 на „Тотнъм“ срещу „Байерн“ в Шампионската лига"}
{"url": "https://www.monitor.bg:443/bg/a/view/antonija-petrova-hvyrli-pypa-na-sina-si-v-prezidentstvoto-176939", "text": "Мис България 2009 Антония Петрова спази традицията да предначертае светло бъдеще за наследника си, като хвърли пъпа му на специално избрано място. Чаровната блондинка, която роди сина си в края на месец януари, се похвали, че заедно със съпруга й Ивайло Батинков са спазили поверието, а относно локацията двамата се спрели на сградата на президентството. Малкият Благовест е първо дете и за двамата. Въпреки това Петрова изтъква, че съпругът й мечтае за голямо семейство. Към момента двамата говорят за общо между три и пет наследника. Припомняме, че щастливите родители си казаха заветното „да“ едва три месеца след първата си среща, като организираха празненството в Гърция. Бившият шеф на болница „Токуда“ отправил предложението към избраницата си с пръстен на майка си и то във вечерта, в която запознали родителите си.", "date": "2019.10.02", "title": "Антония Петрова хвърли пъпа на сина си в президентството"}
{"url": "https://www.monitor.bg:443/bg/a/view/kak-kalin-kalpakchiev-kachi-v-edna-lodka-dokovska-i-filchev-176952", "text": "В изминалите дни обществото бе залято с крясъци за независимостта на съда и сигурността на отделни негови представители. Напълно неоправдано и същевременно очаквано, с оглед стореното от състав на Апелативен съд - София. Активирани бяха всички ресурси на мрежата от зависимости, оплела в себе си ключови съдилища, икономически и политически структури, медии и адвокатура, за да бранят двама от магистратите, освободили предсрочно убиеца Джок Полфрийман. Макар същите двама съдии да сме свикнали да виждаме да атакуват, маркират и назидават. Днес те са \"жертви\", защото така им е удобно и се крият. Вече две седмици отказват да дадат обяснение за решението си – имало мотиви, които Лозан Панов публикувал дори на сайта на Върховния касационен съд, сякаш това не е официалната страница в интернет на най-висшата съдебна инстанция, а грантово финансиран блог на грантови съдии. Един от най-яростните защитници на Калин Калпакчиев и Весислава Иванова: първият - действащ председател на Съюза на съдиите в България, вторият - бивш изпълнителен секретар на същата организация, се оказа един от доайените на адвокатурата у нас – Даниела Доковска. Това не е изненада. Доковска все пак е носител на наградата на Българския Хелзински Комитет (БХК) - \"Човек на годината\" за 2010-та, пет години преди в същия конкурс да бъде номиниран и Джок Полфрийман. А Калпакчиев цели два пъти печели второто място в \"Човек на годината\" на БХК - през 2013 и 2016 г. Не е изненадващо и нахалното размахване на пръст към членовете на Съдийската колегия на Висшия съдебен съвет, дръзнали да изразят съчувствие към близките на жертвата. Дори е жалко, че докато говори за \"поканата за линч на съдиите\", носителката на 41-годишен стаж като адвокат всъщност потвърждава всичко онова, което вбеси внушаващо мнозинство от българите и много бързо им припомни истинската причина за проваленото българско правосъдие – в името на обслужването на общи и изключващи върховенството на закона интереси. Даниела Доковска брани Калин Калпакчиев не от грижа за правото, а от идеологическо-корпоративни съображения. Що за абсурд е изобщо адвокат да брани съдия за неговите актове? Нали същите тези идеолози на \"революциите в правосъдието\" ни убеждават, че съдията трябва да е равно отдалечен от обвинението и защитата? Или сме свидетели на поредното изключение. Така както съдебният състав, пуснал шест години и половина по-рано Полфрийман, изобщо не се е заинтересувал как държавата ще следи чак в Австралия дали убиецът спазва условията за предсрочното му освобождаване. А защо Доковска се застъпва за Калпакчиев, както правеше и за бившата председателка на ССБ Мирослава Тодорова, която заради поредната си дисциплинарка за забавени дела, бе пратила видната адвокатка да я защитава дори пред Съдийската колегия? Защото те са съдиите, които, както става пределно ясно, взимат \"правилните\" решения. Това, което буди притеснение, е, че тази симбиоза между влиятелни адвокатски кантори и определени съдии, вече дори не се прикрива. Нищо, че това обяснява много от случващото се в последните две десетилетия в съдебната власт и дори защо все се стигаше до оправдателни присъди, особено по делата срещу бивши или действащи властимащи. Всичко вече е на показ. Както е видна корелацията между и Иванова. Разбира се, адвокат като Доковска ще изложи друг мотив за ролята й на защитник на съдиите от ССБ – ще каже, че брани публично точно тези съдии, защото те се борят срещу дехуманизирането на правото. Нищо, че обществото очаква от съда да брани законния интерес там, където е нарушен, а не магистратите да влизат в ролята на адвокати или обратното. С публичното си застъпничество за Калпакчиев и компания, Доковска прилага и добре познатия двоен стандарт, характеризиращ се с принципа – на \"нашите\" съдии е позволено всичко, което не е разрешено на \"другите\". Къде беше будната гражданска съвест и професионален дълг към правото на Доковска, когато съпругата на председателя на Върховния касационен съд – емблематичната Елисавета Панова, хулеше и определяше като \"извращение с правото\" решение на тричленен състав на Административен съд-София град, само защото с него бе потвърдено, че Лозан Панов неправомерно е отказал да подаде имуществена декларация и пред Сметната палата, за което дължи заплащането на глоба от 1000 лв.? Или понеже съдружникът на Доковска - адвокат Георги Атанасов - представлява Панова по нейни дела срещу медии, пък на всичко отгоре е и съпруга на друг от проводниците на адвокатското лоби в правосъдието - на първия сред съдиите, то е добре да се замълчи? Същото мълчание Доковска прояви и при друга атака срещу решение на съда от последните месеци. Това на градската съдийка Петя Крънчева, дръзнала да обяви за клеветник журналист от медиите на подсъдимия издател Иво Прокопиев. Нима в този случай съдържаща всевъзможни внушения? Станаха, но Прокопиев и голяма част от приближените му са клиенти на кантората, в която съдружник е Доковска, а и нали именно неговите бухалки, прикрити като медии, разпространяват пледоариите й за Калпакчиев, Иванова, Тодорова и т.н. Едно признание от последните дни обаче поставя адвокат Даниела Доковска в малко деликатно положение и в голяма степен проваля опита Калпакчиев да бъде представен за \"жертва\". Оказва се, че много преди Доковска да се ангажира да брани със слова Калпакчиев и неговите скандализиращи решения, след продължително ходатайство, включващо ползването на контакти по земляческа линия, преди 15 години тогавашният главен прокурор Никола Филчев се е съгласил ВСС да позволи на днешния председател на ССБ да направи \"лъвски скок\" в кариерното израстване, като от Софийския районен съд директно бъде назначен за съдия в Апелативен съд - София. По думите на самия Филчев, за скоростното израстване на Калпакчиев, който е от Стара Загора, многократно се е застъпвал неговият съгражданин и тогавашен заместник на обвинител №1 - покойният Христо Манчев. Изглежда чийто член ще стане по-късно, облагодетелстващи едни съдии за сметка на други, при това прокарвани с гласовете на прокурорите и следователите, за които днес председателят на ССБ смята, че изобщо нямат място в съдебната власт. С амбициите си за власт и популярност Калпакчиев успя да качи в една лодка Филчев и Доковска – единият го повишава в разрез с правилата, другият го брани на фона на конфликт на интереси. Фарсът би бил пълен, ако можеше днес да се проследи реакцията на ССБ по предложение, като онова от 2005 г., за \"изстрелването\" на съдия от районно директно в апелативно ниво. Да не говорим, че пробитото от лобизъм българско законодателство позволява абсурдната ситуация, в която и съпругата на Калпакчиев правораздава в същия Апелативен съд, който така хуманно се отнесе към искането на \"поправилия\" се убиец да излезе от затвора. В казуса с адвокатстването на Доковска в полза на Калпакчиев има един дълбоко тъжен момент. Несъмнено адвокат, като достолепната Даниела Доковска, е пример за много студенти по право, млади юристи и правещи първите си стъпки в професията младши адвокати. И точно това е тъжното, че в търсенето на примери за подражание, те стават свидетели на с чиято публична защита се налага да се ангажират същите кръгове, които са лобирали за приемането им. Все пак има и нещо много позитивно в целия този драматичен казус. И то е, че с решението си тричленният съдебен състав на Апелативния съд, съставен все от членове на ССБ, но най-вече с наличието на конфликт на интереси на Калин Калпакчиев и Весислава Иванова, спрямо Полфрийман и лобиращия за него БХК, двамата политизирани магистрати унищожиха всичко онова, което през последните 6-7 години фанатизирано се опитваха да внушат на българите - че съдиите са моралните стожери на правото, а прокурорите са враговете на обществото. Постигнаха точно обратното, защото докато прокуратурата иска да върне в затвора един неправомерно освободен убиец, шепа съдии и адвокати-лобисти търсят начини да му осигурят индулгенция и бързо бягство. На чия ли страна са гражданите?", "date": "2019.10.02", "title": "Как Калин Калпакчиев качи в една лодка Доковска и Филчев*"}
{"url": "https://www.monitor.bg:443/bg/a/view/okolo-30-ot-novite-jilishta-se-kupuvat-s-kredit-176936", "text": "Около 30% от новите жилища се купуват с кредит. Това сочат данни на Националната асоциация на строителните предприемачи (НАСП). Според Десислава Петрова от една от фирмите, членуващи в асоциацията 70% от сделките в сегмента са са двустайни, като по-голямата част от тях се придобиват за инвестиция. По думите й, при тристайните преобладават броят на имотите купувани за собствено ползване. „Купувачите на апартаменти за даване под наем са хора от малки градове в страната или българи, живеещи в чужбина. От общия брой сделки около една десета са с наши гурбетчии, като преобладават българите, пребиваващи в момента във Великобритания. По-малките жилища най-често се купуват от млади семейства на възраст над 25 години, а по-просторните от хора между 35-40 годишна възраст“, поясни тя. Петрова добави, че се съкращава и времето за покупка на жилищата. Допреди няколко години то е било обикновено след 7-8 огледа, а сега това става след третия или четвъртия. Голям процент от хората, търсещи да закупят имот, се насочват към ново строителство, заради което почти 100% от проектите се продават преди да получат разрешение за ползване. „Търсенето в София остава основно отново в южните райони. В момента на пазара има предлагане на ново строителство, но не и свръхпредлагане. През миналата година са били издадени около 15 000 разрешителни за строеж, но започнатите проекти са 8000“, поясни тя. „Купувачите отдават все по-голямо внимание на сервизните помещения, особено тези с лесен достъп в самото жилище. Близо 80% от клиентите имат изискване за място за съхранение на вещите, както и мокро помещение, когато търсят нов дом. Тази потребност е пряко свързана с подсигуряването на битово удобство, особено при семействата с деца“, допълва Десислава Петрова. По думите й клиентите на сградата - имат желание да разгледат някоя от вече построените сгради на инвеститора, за да са наясно какво биха могли да очакват за своя бъдещ нов дом. Председателят на НАП Георги Шопов отново припомни предложението на асоциацията за въвеждане на електронни разрешителни за строеж, каквато е практиката в съседните Северна Македония и Сърбия. „За първите шест месеца на годината строителните предприемачи са внесли в бюджета на Столична община приблизително 7.8 млн. лева от такси за разрешения за строеж на сгради. Издадените визи за изграждане на жилища са с общо 788 214 кв. м РЗП, показва справка в НСИ.", "date": "2019.10.02", "title": "Около 30% от новите жилища се купуват с кредит"}
{"url": "https://www.monitor.bg:443/bg/a/view/general-mama-v-misija-smg-za-chastnite-uroci-visshata-matematika-disciplinata-i-zadyljitelnata-kazarma-176930", "text": "- Изми ли си зъбите? Подреди ли си чантата? Телефонът ти зареден ли е? Да не си забравиш картата! 20 клякания за разгрявка. Облечи се, ти казах! Темпо, темпо, докога ще се бавиш?! Всяка сутрин едно и също. Генерал мама строява наличния състав (тате и син) на плаца и започва да командори. Щели да връщат задължителната казарма, дрън-дрън! Генерал мама е напред с материала и вече е установила военни порядки у дома. Ред и дисциплина, дисциплина и ред. Строй се, преброй се! И други такива. Генерал мама е висшия чин в театъра на армията. Ако я гледа човек отстрани, ще каже, че преиграва. На моменти е даже комично как се вживява в ролята си. Но на клетите войничета у дома хич не им е до смях. Не смеят да щукнат и да гъкнат, за да не си навлекат чутовния й гняв. Тази строга жена с режещ глас няма нищо общо с онази мила майчица, която попиваше с устни всяка сълза, галеше с нежна десница челцето на невръстното си чедо и му припяваше песничка за лека нощ. Втвърдяването става към шестата годинка, когато лудото майче е произведено в генералски чин. По бързата процедура. Никой не разбира кога и как сладката мама се трансформира в настървена бг мама, която се състезава със себеподобните и се доказва чрез детето си. В първи клас се установява военно положение и всички, искат не искат, са принудени да слушат командите. Мама генерал е готова за героични дела. И всички се съобразяват с нейните амбиции и желания. - Мило, не е ли малко рано за частни уроци? - опитва се да изкаже мнение (не)лудият татко. Груба грешка. Решенията на генерал мама никога, НИКОГА не се подлагат на съмнение и не се оспорват. Цялата махала знае защо. Тормозът всъщност започва още от детската градина, когато бащицата изпуска фронта и просто е информиран, че мамата е записала отрочето на всички допълнителни дейности, защото трябва да е многостранно развито. Футбол за момчетата, балет за момичетата, плуване, народни танци, рисуване, английски. Естествено, децата нищо не научават. На първото футболно състезание таткото изпада в несвяст, когато вижда наследника си да бере маргаритки, докато другите момчетии търчат след топката. „Явно това не е неговия спорт, да бяхме го записали на карате“, отбелязва съкрушеният татко, без да знае, че и това предстои. Малко утешение е, когато дребният казва кой е и на колко години е на английски. В първа група това е повод за гордост. Но и в четвърта на открития урок по английски нивото е същото - \"Май нейм ис...\", песничка, стихче. Сякаш времето е спряло. - Затова ли хвърляхме по 30 лева месечно? Да ни върнат парите! - ядосва се таткото, но бързо му минава, защото бащите са си такива. Тях никога не ги гонят чак такива амбиции. БГ мамите са истински състезателки. Сякаш някой стреля със сигнален пистолет във въздуха и те хукват в надпревара сами със себе си. Всяка е дълбоко убедена, че детето й е гениално и много специално и се стреми то да се откроява сред другите, за да докаже теорията си. Това състезание за многостранно развити личности е и сериозно перо от семейния бюджет. Ако в градината всяка допълнителна дейност е между 30 и 40 лева, по-натам сумите стават далеч по-сериозни. Висша математика е парите да се разпределят така, че да стигат за всичко. В първи клас детето тренира таекуондо, карате или айкидо, продължава с английския, ходи на плуване и тенис, записват го на уроци по китара и на актьорско майсторство. Толкова е изморено, че буквално заспива на чина, но време за почивка няма. Вниманието му трябва да е непрекъснато ангажирано, защото генерал мама е разпоредила така. И тъй като не е достатъчно голямо, за да се придвижва само от точка А до точка Б, към екипа от разводачи се включват баби, дядовци, колежки, комшийки. Заражда се и родителски кооператив, при който една майка води децата, друга ги прибира. Редуват се. Работят на смени. Вечерно време проверяват домашните, наизустяват уроци заедно с децата, преговарят, решават тестове до среднощ. Сутрин детето не може да отвори очи от преумора, но генерал мама е неумолима. Започва деня с крясъци и команди. Eто че идва и демонстрацията по таекуондо. (Не)лудият татко се зарежда на първия ред, за да снима сина как бичи бойни стойки. Само че - изненада - малкият изобщо не осъзнава важността на събитието и се пощипва с момиченце в кимоно. Кискат се в шепи, гонят се, подтичват. Защото са деца. \"Явно и това не е нашия спорт\", омърлушено заявява таткото и прави плах опит да каже, че и това са хвърлени на вятъра пари. Не е познал. Генерал мама само изскърцва със зъби и войникът татко се връща обратно в строя с увесен нос. На следващата седмица мама го осведомява, че от догодина прехвърля детето в \"Британика\". По-скъпо е, но на Мисиркови дъщеря им е там - няма да се излагаме. А, и детето отива на ски. Тате безропотно вади сумата за ски лагера и мърмори под нос, че пак ще стане като с футбола, а с бяло-жълтия колан от таекуондото може да се обеси, ако продължават така. Но за човек, който е бил в казармата, той е наясно, че низшестоящите не противоречат на висшестоящите. На генерала се козирува. Мълчешком.  Във втори клас към цялата суетня се добавя и математиката. Няма не искам! Лудото майче е проучило рейтинга на училищата и е твърдо решено да избере най-доброто. Тате отново няма думата, детето още по-малко. Модно е след пети клас да се учи в СМГ, след седми – може и в немската. Казват, че там се събира цялата гъзария и снобария. Затова генерал мама обявява още във втори клас началото на \"мисия СМГ\". В уречения ден и час, когато започва записването за курсовете, лудото майче не спи. В ранни зори се нарежда пред елитното училище, заема скандалджийска поза и се озърта за някоя още по-луда мама, на която да се озъби. Започва да фотографира с поглед хората наоколо. През цялото време е нащрек дали някой не се опитва да я пререди. Пускат се списъци. Има недоволни от списъците. Лудите майчета грачат ожесточено, готови да се хванат за косите. Татковците на опашката гледат отчаяно - къде са попаднали. Проверила е отзивите за отделните учители и има списък с имена, подредени по важност. Когато идва нейния ред, грабва победоносно бележката и се втурва към банката, за да плати и да отскочи до кварталната градинка, където ще се похвали на по-обикновените майчета, че нейното второкласниче вече е с единия крак в СМГ. Уроците са съботни, защото в останалите дни няма кога да се вместят в графика. Докато нормалните хора се търкалят в пухените завивки или правят палачинки, армията от луди майчета се наливат с кафета в околните заведения и обсъждат авторитетно подточка А от задача 303 в сборника „Умник математик“, която малко ги е затруднила. Правилото е такова. Не само детето се готви за кандидатстване. Майките дават пример, така че има две отделни тетрадки – в едната са домашните на детето, в другата се упражнява майката. Състезават се по време. Ако зациклят взаимно, се използва жокера „Помощ от приятел“. Тогава в затворената група на мамите (и татковците наблюдатели) във Фейсбук се появява апел: - Моля, помогнете! Отговорът не ни се получава. Цък, постът още не е публикуван, когато под него се нареждат една дузина вирнати пръстчета – знак, че солидарните мами не спят. Веднага някой се притичва на помощ и дава подробно решение. Следват благодарности. Между задачките бг мамите от затворената група обсъждат и други важни теми, като например: „Защо в чакалнята на СМГ има хартийки по пода? Кой ги възпитава тия деца?“ или „СМГ или ПЧМГ? Кое ще ми препоръчате?“. Генерал мама е активна, следи всички новости в групата, включва се с коментари. Тайничко обаче злорадства, че нейното дете има по-висок резултат на пробния изпит от Крумчо. Изобщо, този малоумник къде е тръгнал да се мери с нейния син?! От пръв поглед си личи кой е математикът. При 30 деца в група е повече от ясно, че курсовете са губи-време. Който е на ти с математиката, напредва. Част от децата обаче просто преписват отговорите от дъската автоматично, без всякаква мисъл. Затова лудото майче записва чедото и на индивидуални уроци – при преподавател от математическата, за да е сигурна, че знае точно какво се иска. Паралелно с това започва да се оглежда и за връзки, защото ако не стане по честния начин, ще повтори номера със записването в централно училище, при все че живеят в \"Надежда\" 4. Средата е важна, средата. Веднъж да го вкара в СеМеГето, ще върви като на парад в квартала. Носът й ще стърчи високо, високо. В деня Х генерал мамите се строяват и тикат войничетата си напред за участие в решаващото сражение. Някои от тях излизат разплакани. И тези сълзи илюстрират целия ад, през който децата са минали, за да задоволят разгонените амбиции на лудите си майчета.", "date": "2019.10.02", "title": "Генерал мама в мисия СМГ  (за частните уроци, висшата математика и задължителната казарма) "}
{"url": "https://www.monitor.bg:443/bg/a/view/mvr-vryshtame-okolo-100-migranta-na-den-predi-da-preminat-granicata-176946", "text": "Около сто души на ден връщаме обратно с помоща на гръцките служби за сигурност. Това заяви заместник-министърът на вътрешните работи Стефан Балабанов малко преди старта на кръгла маса в НС посветена на Всеобхватна координация на миграционния процес.  Той подчерта, че увеличението е само на гръцката граница. От думите му стана ясно, че няма пробив и на турската граница. Балабанов съобщи, че ги прихващаме още на тяхна териториия и както гърците така и те отново си ги взимат обратно. \"В момента няма данни големи групи мигранти да искат да минат границата ни в посока Западна Европа\", каза още зам.-министърът. По думите му нито един от опитващите се мигранти не успява да пресече границата ни. Той обясни, че под връщане има предвид когато термокамерите и другите средства за локация прихванат мигрантите на километър от границата ни, ние си взаимодействаме с гърците и по този начин те си ги прибират обратно. \"Не ги хващаме на наша територия\", допълни той. Балабанов съобщи, че преди няколко дни министър Маринов е провел разговор с гръцкия си колега и двамата за уточнили някои параметри на взаимодействието. Шефът на вътрешната комисия по сигурност и обществен ред Пламен Нунев изтъкна, че проблемите на миграционните процеси седят с пълна сила пред българския парламент. \"С кризата от 2015 г. миграцията се превърна в една приоритетна тема\", каза още той. По думите му през последните години се наблюдавало намаляване на мигрантския поток. Въпреки това заяви, че Европа ще продължи да бъде привлекателна за мигрантите. ", "date": "2019.10.02", "title": "МВР: Връщаме около 100 мигранти на ден преди да преминат границата"}
{"url": "https://www.monitor.bg:443/bg/a/view/ivet-prez-sylzi-ne-znam-kolko-oshte-finali-shte-imam-176937", "text": "Ивет Лалова призна, че е преживяла изключително емоционално класирането си за финала на 200 м на световното първенство по лека атлетика в Доха. Снощи тя влезе със седмо време сред най-добрите в дисциплината, които тази вечер от 22:35 ч. ще си оспорваха медалите. 35-годишната българка спря хронометрите на 22,58 сек., а най-бърза в полуфиналите бе Дина Ейшър-Смит (Вбр) с 22,16 сек. “Беше много емоционално, докато изчаквах да разбера дали съм се класирала. Вълнувах се, смях се, радвах се, плаках. Много от фаворитките се отказала или изпоконтузиха, но пък идват и нови момичета. И се чудя как може аз самата още да се вълнувам толкова! Но сега е по-различно, защото оценявам повече колко означава този финал. А и защото не знам колко още ми остават. Вече си поплаках малко сама. Не успях да се откъсна от емоцията“, сподели след полуфиналите Ивет Лалова пред пратеника на bgathletic.com в Доха. За най-бързата българка това е седмо поредно участие на световно първенство и трети финал в кариерата й. Досега тя имаше по един финал на 100 м (Дегу 2011) и един на 200 м (Пекин 2015), като и на двете първенства се нареди седма. \"Целта ми на финала е лично постижение. Добре съм. Нямам никакви проблеми, да чукна на глава и на дърво. Надявам се да имам късмет да направя още по-хубаво бягане\", коментира още европейската вицешампионка на 200 м от Амстердам 2016, която има през сезона 22,45 сек., а личният й рекорд в дисциплината е 22,32 сек. от 2015 г. От трибуните на стадиона в Доха палци й стискаше волейболистът Валентин Братоев, който през този сезон ще играе в катарското първенство. Пред bTV той призна, че е фен на Ивет, а преди 10 г. като рехабилитатор нейната майка му е помогнала да се върне отново на игрището след тежка операция. Сред хората, които първи поздравиха Лалова за успеха бе и президентът на международната федерация Себастиан Коу, който я гледа на живо и в Правец на балканиадата през септември. Той я прегърна и разцелува и й пожела успех на финала. От българския отбор утре на пистата ще излязат и последните ни две атлетки – Габриела Петрова и Александра Начева ще участват в квалификациите на троен скок при жените, които са от 16:40 ч.", "date": "2019.10.02", "title": "Ивет през сълзи: Не знам колко още финали ще имам"}
{"url": "https://www.monitor.bg:443/bg/a/view/tajlyr-peri-poluchi-zvezda-na-alejata-na-slavata-176914", "text": "Актьорът, комик и режисьор Тайлър Пери беше почетен със звезда на прочутата Алея на славата в Холивуд. Звездата на 50-годишния комедиант е 2675-ата на прочутата алея в Холивуд. На церемонията по откриването й присъстваха актьорите Кери Уошингтън и Идрис Елба, които са работили с Тайлър Пери. \"Той е нашият астроном. Той посвещава звезди и напомня на света, че те винаги блестят ярко\", заяви Уошингтън, представяйки колегата си. Мъжът, известен с превъплъщението си в образа на измислената героиня Мадеа, на свой ред сподели, че звездите на Алеята на славата вдъхновяват всички онези, които се надяват да пробият в Холивуд. Пери изрази желанието си неговата звезда да послужи за вдъхновение на определени мечтатели, чийто стремеж е да се реализират в Холивуд по свой начин. \"Бил съм на тяхното място. Постоянството и вярата в Бог обаче ми позволиха да продължа напред\", добави още той.", "date": "2019.10.02", "title": "Тайлър Пери получи звезда на Алеята на славата"}
{"url": "https://www.monitor.bg:443/bg/a/view/banksi-stava-galerist-176935", "text": "Известният британски стрийт художник Банкси обяви в профила си в Инстаграм, че открива своя изложбена зала в лондонския квартал Кройдън. Галерията е кръстена \"Брутен вътрешен продукт\". Сред експонатите фигурира бронираната жилетка, която художникът направи за рапъра Стормзи. С нея музикантът се яви на тазгодишния фестивал Гластънбъри. Арт салонът на Банкси е украсен с часовници. На техните циферблати са изрисувани плъхове - едни от любимите персонажи на стрийт художника. Работите на Банкси, който повдига в своето творчество въпросите за социалното неравенство и лицемерието на властите, са популярни в цял свят. Художникът успя да съхрани в тайна своята самоличност - на никого, освен най-близките му помощници, не е известно как изглежда и как се казва в действителност.", "date": "2019.10.02", "title": "Банкси става галерист"}
{"url": "https://www.monitor.bg:443/bg/a/view/jenskijat-orgazym-ne-minava-prez-vaginata-176938", "text": "Всяко тяло е различно, което означава, че някои жени изпитват оргазъм, а други - не. Минимум четири от пет представителки на нежния пол не достигат връхната точка в половия акт от пенетративен секс, пише в. \"Дейли стар\", позовавайки се на резултатите от американско проучване. Допитването, обхванало 1000 жени, показва, че повечето от тях (80 процента) не могат да получат оргазъм без стимулация на клитора. Представителките на нежния пол, които стигат до кулминацията в секса само от вагинално проникване, са едва 18 процента. Близо 75 процента от анкетираните жени споделят, че се нуждаят от стимулация на клитора, за да достигнат връхната точка в половия акт, или за по-качествен оргазъм. Изследователите от Колежа по обществено здравеопазване към университета на Индиана отбелязват също, че жените имат \"разнообразен набор\" от предпочитания, когато става въпрос за вагинално докосване, местоположение и натиск. \"Резултатите от настоящото проучване оспорват погрешното, но широко разпространено схващане, че съществуват универсални сексуални движения, които са подходящи за всички\", казва Брайън Додж от изследователския екип. Ако дамите имат проблеми с оргазма, препоръката на сексолозите е да се фокусират не върху получаването му, а върху ерогенните си зони и сексуалното удоволствие.", "date": "2019.10.02", "title": "Женският оргазъм не минава през вагината"}
{"url": "https://www.monitor.bg:443/bg/a/view/noa-lajls-vyrna-titlata-na-200-m-v-sa-sht-sled-12-g-176941", "text": "Ноа Лайлс върна световната титла на 200 м в САЩ, след като 12 г. тя беше притежание на други държави. Така официално Щатите отново са доминант в мъжкия спринт, след като Крисчън Коулмън осигури победата на 100 м по-рано на шампионата в Доха. Във финала на 200 м Лайлс се наложи с 19,83 сек. Последният шампион от САЩ беше Тайсън Гей в Осака 2007. Американците имат вече 21 медала от дългия спринт, като девет от тях са златни. Андре Де Грас (Кан) спечели второ отличие в катарската столица. След бронза на 100 м той се окичи и със среброто на 200 м с време 19,95 сек. Еквадорецът Алекс Киньонес заслужи бронза с 19,98 сек. Ново злато за САЩ донесе Сам Кендрикс, който стана световен шампион на овчарския скок. 27-годишният Кендрикс взе златото с резултат 5,97 м, като среброто остана за шведа Арманд Дуплантис със същия резултат, но повече неуспешни опити. Третата позиция е за европейския шампион от 2017 г. в зала Пьотър Лисек от Полша с 5,87 м. Първа титла за САЩ на 800 м пък донесе 22-годишният Донован Бразиър, който постави и рекорд на първенствата от 1:42,34 мин. Златото на копие при жените стана притежание на австралийката Келси Лий Барбър с 66,56 м. Тя изпревари двете китайки - Шиин Лю (65,88 м) и Хуъйхуъй Люй (65,49).", "date": "2019.10.02", "title": "Ноа Лайлс върна титлата на 200 м в САЩ след 12 г."}
{"url": "https://www.monitor.bg:443/bg/a/view/otpuskat-51-mln-lv-za-remont-na-pytishta-176923", "text": "Правителството отпусна 50 817 326 лв. по бюджета на Министерството на регионалното развитие и благоустройството за извършване на дейности предимно по второкласна и третокласна републиканска пътна мрежа. С част от средствата - 45 317 326 лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи, възстановяване на вертикалната сигнализация, полагане на хоризонтална маркировка, ландшафтно оформяне и други. С изпълнението на тези дейности техническите качества на пътните участъци и съоръженията по тях се привеждат към експлоатационно състояние, отговарящо на съвременните изисквания за безопасност и комфорт на движението. Голяма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др. Остатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "Отпускат 51 млн. лв. за ремонт на пътища"}
{"url": "https://www.monitor.bg:443/bg/a/view/kianu-rijvs-matricata-4-e-mnogo-ambiciozen-film-176933", "text": "Сценарият за четвъртия филм на „Матрицата“ е вече готов. Това съобщи актьорът Киану Рийвс само месец, след като феновете на поредицата изпаднаха в екстаз от новината за завръщането на героя му Нео на големия екран. намигна холивудската звезда пред ET, след като потвърди, че вече е изчел сценария за заглавието. Подробности от сюжета, разбира се, не бяха издадени. Въпреки това Рийвс повдигна завесата, като разкри, че е останал доволен от мястото, на което попада персонажа му. Той обаче няма да е единственият актьор, който ще влезе в образа на Нео - продуцентите от Warner Bros. търсят по-млад колега на Рийвс, който да се превъплъти в героя в част от сцените. Лана Уашовски ще е съсценарист, режисьор и продуцент на лентата, като снимките се очаква да стартират догодина. Припомняме, че приходите от трите филма от поредицата \"Матрицата\" надхвърлиха 1, 6 милиарда долара от прожекции по цял свят. Последният блокбастър за Нео и компания се появи на голям екран през 2003 г.", "date": "2019.10.02", "title": "Киану Рийвс: „Матрицата 4“ е много амбициозен филм"}
{"url": "https://www.monitor.bg:443/bg/a/view/lupko-petrovich-napusna-cska-176940", "text": "Люпко Петрович вече не е част от ЦСКА. От ръководството на клуба са направили всичко възможно да го убедят да остане, но сърбинът е бил категоричен в решението си.   Ето какво написаха \"червените\" на сайта си:", "date": "2019.10.02", "title": "Люпко Петрович напусна ЦСКА "}
{"url": "https://www.monitor.bg:443/bg/a/view/biznes-klimatyt-u-nas-prodyljava-da-se-vloshava-176934", "text": "Общият показател на бизнес климата у нас продължи да се понижава, но остана над дългосрочната си средна стойност. През август месечната стойност бе с 3.1 пункта по-ниска в сравнение с юли, показват данни на министерството на финансите към 17 септември 2019 г. Причина за смъкването е неблагоприятната оценка за настоящата бизнес ситуация във всички сектори и влошаване на очакванията. Домакинствата също са по-черногледи, заради което се сви и показателят за доверие на потребителите. През седмия месец на тази година краткосрочните индикатори се развиха положително. Производството и оборотът в промишлеността се повишиха, подкрепени от продажбите и за вътрешния, и за външния пазар. Производството на хранителни продукти и производството и разпределението на електрическа и топлинна енергия имаха основен принос за повишения оборот в страната, докато производството на химически продукти подкрепи растежа на оборота за износ. Строителната продукция също отчете ръст основно заради разширяващото се сградно строителство. Най-голямо нарастване в търговията на дребно има при продажбите на както и търговията с битова електроника. През второто тримесечие на 2019 г. БВП продължи да нараства, подкрепен от нетния износ. Сезонно неизгладените данни на финансовото министерство показват, че растежът на БВП достигна 3.7% на годишна база и се забави спрямо първите 3 месеца на годината, когато е бил 4.8%. Инвестициите в основен капитал се увеличиха с 1.3% при 0.6% за периода януари-март. „Ускорението отразява по-високите разходи за публични инвестиции“, пишат експерти в доклада. Растежът на частното и публичното потребление също бе по-слаб, което в комбинация с по-слабия износ, доведе до намаление и на вноса. От страна на предлагането, растежът на брутната добавена стойност се ускори. Темпът достигна 3.9% на годишна база с най-голям принос от държавно управление и операции с недвижими имоти. Добавената стойност в строителството се увеличи с 6.6%, след отчетен спад през първото три-месечие. Производителността се ускори с 3.6% на годишна база през второто тримесечие. За първото този процент е 2.8%. Водещ принос за това имат услугите. като през август ръстът й стигна 2.5%. Приносът на енергийните стоки към общата ценова динамика е много нисък. Цените на храните и на услугите имат най-голям принос, като те се качиха със съответно 5.1% и 3.6% спрямо август 2018 г. Базисната инфлация, която изключва енергийните стоки и непреработените храни, се ускори до 2.9% през юли, а през август се забави до 2.7%. По отношение на външния сектор, данните на Министерството на финансите сочат, че натрупаният от началото на годината излишък достигна 3% от прогнозния БВП. През юни, възходящата динамика в търговията бе прекъсната. Понижение има и при износа и в по-голяма степен - вноса. Износът на стоки намаля с 2.7% спрямо същия месец на 2018 г., а вносът – с 11.2%. Причина за това е свилата се търговия както със страни от ЕС, така и с трети държави. Износът на услуги спадна с 3% поради по-ниски приходи от пътнически и транспортни услуги. Вносът на транспортни услуги се понижи за втори пореден месец и беше основен фактор за общия спад на вноса на услуги (-9%). Полу-ените средства по програми на ЕС обаче продължиха да нарастват. Към края на юни с положителен принос от всички институционални сектори. Бюджетният излишък пък стигна 2.8% от прогнозирания БВП през юли, изравнявайки съотношението от предходния месец. Приходите нараснаха с двуцифрен темп (15.2%), в резултат от по-високи данъчни постъпления от основно косвеното облагане и социално- и здравноосигурителните вноски. Поради положителен ба-зов ефект от законодателни промени, неданъчните приходи, които се повишиха с 38.4% на годишна база, продължиха да имат съществен принос за общото нарастване. При разходите бе отчетено повишение от 10.8%, което се дължеше най-вече на увеличение при субсидиите (с дял от 8.6% от общите разходи) и плащанията за персонал (дял от 24%). Нарастването при последните бе в резултат от 10-процентното увеличение на заплатите на учителите и заетите в бюджетния сектор. Годишният темп на растеж на кредита за частния сектор се забави през юли като се понижи до 65.% спрямо 6.8% месец по-рано. Кредитите за домакинства продължиха ускорението си, нараствайки годишно с 8.7%, водени от по-бързото увеличение на потребителските и жилищните кредити. Среднопретегленият лихвен процент по кредити нарасна през юли спрямо предходния месец, поради по-високите стойности на средния процент по потребителски кредити. Цената на корпоративните и жилищните кредити се понижи за същия период. Международните валутни резерви на БНБ се свиха през август, след като плащането по договора с правителството на САЩ за придобиване на нови бойни самолети беше осъществено от депозита на правителството в централната банка. Резервите се понижиха с 2.9% до 24.8 млрд. евро, отразявайки трансфера към бюджета на Министерство на отбраната, който доведе до понижение на депозита на правителството с 15.8% в края на август спрямо предходния месец. До края на юни участието в работната сила продължи да се увеличава в резултат на активиране в условията на намаление на трудоспособното население. подкрепяйки растежа на коефициента на икономическа активност на населението до 73.8%. Броят на заетите бе по-висок във всички възрастови групи, като растежът при лицата между 15-24 г. и 25-34 г. бе първи от началото на 2018 г. Нарасналите възможности за заетост се отразиха в намаление на коефициента на безработица до исторически най-ниска стойност от 4.2%. Растежът на заетостта леко се ускори до 0.2% през второ тримесечие основно заради услугите. Броят на заетите в селското стопанство продължи да намалява, докато нарастването на показателя в индустрията бе подкрепено от строителството, но ограничено от негативната динамика в индустрия без строителство.", "date": "2019.10.02", "title": "Бизнес климатът у нас продължава да се влошава"}
{"url": "https://www.monitor.bg:443/bg/a/view/zapochna-tyrgovskoto-izlojenie-doverete-se-na-bylgarskoto-176929", "text": "Феерични елеци, преобразяващи се в рокли, ръчноизработени шапки със заешки уши, шалове с български мотиви, обувки от естествена кожа и агнешки стелки са само част от стоките, представени на изложението „Доверете се на българското!“, което започна в сряда. Събитието се организира за 16-та поредна година от Българската търговско-промишлена палата (БТПП). То ще продължи 11 дни като на него включително мед и козметика с екстракт от охлюви и билки. „Изложението е традиционно и на него потребителите могат да се срещнат както с утвърдени производители, така и с новоутвърждаващи се фирми“, коментира председателят на БТПП Цветан Симеонов пред „Монитор“. Според него изложението е добра проверка за това как потребителят ще възприеме определени стоки, а мястото – изложбената зала на ЦУМ - е много подходящо, тъй като се намира в идеалния център на България. „Предимство е, че събитието се провежда на границата между сезоните, затова и изложените дрехи, обувки и козметика са съобразени с периода“, довърши Симеонов. По негови думи подобни акции са благоприятни за бизнеса, защото не само потребителите, но и експертите могат да дадат съвети на търговците. В залата има представители на над 35 фирми като 80% от тях са малки. Дрехите, обувките и кожените изделия имат дял 74% от предложената продукция. Заради периода могат да се намерят зимни якета и ръкавици от естествена кожа за 15 лв. Дамските чанти, които варират по форма, размери и цветове, се предлагат за 25 лв. За най-малките има Те са ръчноизработени, а цената им варира между 11-13 лв. За възрастните шапките отново са от вълна, а отвътре са с памук. Те струват 24 лв. като се комбинират и с шал. На някои от тях има украшения под формата на цветя или помпони, които могат да се сменят в друг цвят според предпочитанията на клиента. Голям фурор предизвикаха елеци, които могат да се превръщат в рокли. Всеки слой е различен цвят и в зависимост от сгъването, роклята може да бъде дву- или многоцветна. Ръкавите за нея, които са отделни, служат и за колан. Всяка дреха може да се облече по различни начини като така се превръща в елече, рокля, къса блуза, включително шапка и шал. „Демонстрирах само половината от начините на обличане - повече инструкции има в интернет“, коментира търговецът пред „Монитор“. По нейните думи няма проблем плетивото да се пере в перална машина, тъй като на по-новите уреди програмите са щадящи. Продава се и двулицево болеро за 45 лв.", "date": "2019.10.02", "title": "Феерични вълнени елеци се превръщат в рокли (ОБНОВЕНА)"}
{"url": "https://www.monitor.bg:443/bg/a/view/deloto-za-ubijstvoto-na-bonio-fasa-trygva-pri-zakriti-vrati-176928", "text": "При закрити за медиите врати ще се гледа  на 3 октомври от 10 ,00 часа от състав на старозагорския окръжен съд дело за убийството на  62-годишния старозагорец Богдан Динев /Боньо Фаса/, извършено на 25 юли 2016-а година от 18-годишната тогава ученичка в търговска гимназия Мария Гиздева. Искането е било направено от защитата на обвиняемата заради запазване на интимни подробности, като граждански обвинител е конституирана дъщерята на жертвата Изабел Динева. Към този момент тя не е заявила размера на финансовата си претенция за претърпени душевни терзания и понесени неимуществени вреди. От прокуратурата са направили несъществени промени в обвинителния акт, подсъдимата е обвинена в умишлено нанасяне на тежка телесна повреда  в резултат на която е настъпила смъртта на мъжа. Тя ще отговаря и за 6  неуспешни опита да източи пари от дебитната му карта, която прибрала преди да напусне местопрестъплението – жилището на Динев на улица „Чая“ №44. Очаква се магистратите да поискат 12-годишна ефективна присъда за извършителката на престъплението.Междувременно  път в социалните мрежи приятели и познати на Гиздева, която е на свобода с мярка за неотклонение „парична гаранция“ настояха тя да бъде оправдана като жертва на насилник. Убийството на лежалия в затвора за различни престъпления, включително и за изнасилване  Богдан стана на 25 юли 2016 година, трупът му бе намерен  ден по-късно от съседи, край него е открит и ножът.Часове след това бе задържана Гиздева, която пристигна в полицията с адвокат. Според съдебните медици леталният изход е настъпил в резултат на срязана с кухненски нож бедрена артерия и обилно кръвотечение. По дръжката на ножа е  имало пръстови отпечатъци от обвиняемата,при   Мария разказала, че  забила острието в слабините на Фаса при опит да се предпази от изнасилване. По думите й тя избягала от местопрестъплението и за смъртта научила едва на следващия ден.  От няколко години Гиздева  живее на семейни начала със свой приятел и работи като сервитьорка в родния си град.", "date": "2019.10.02", "title": "Делото за убийството на Боньо Фаса тръгва при закрити врати"}
{"url": "https://www.monitor.bg:443/bg/a/view/evropejski-rokeri-darjavat-pet-tira-s-medicinska-tehnika-176920", "text": "Европейски рокери подпомагат с техника болници, социални институции и услуги във Велико Търново. Днес представители на Асоциацията „Евро байкърс” и българското „Чопър общество” посетиха старата столица, с благородната кауза да подпомогнат с дарения нуждаещите се болни и стари хора. Европейските рокери поддържат контакти с над 1200 европейски болници и разполагат с възможност да предоствят болнична техника, оборудване и обзвеждане. През месец май 2020 г. във Велико Търново ще пристигнат пет тира с техника и оборудване, безвъзмездна помощ от мотористите. Идеята на дарителите е тези техни жестове да станат постоянни и да подпомогнат във времето на колкото може повече институции и хора. Във В. Търново гостите посетиха Център за психично здраве и някой от емблематичните забележителности на града.", "date": "2019.10.02", "title": "Европейски рокери даряват пет тира с медицинска техника"}
{"url": "https://www.monitor.bg:443/bg/a/view/odobren-e-otchetyt-za-izpylnenieto-na-dyrjavnija-budjet-za-2018-g-176931", "text": "Правителството одобри годишния отчет за изпълнението на държавния бюджет на България за 2018 г. и доклада към него, също така предложи на Народното събрание да го разгледа и приеме. Това съобщи пресслужбата на кабинета. В него е отбелязано, че 2018 г. е приключила с превишение на приходите над разходите по консолидираната фискална програма (КФП) на касова основа в размер на 135,1 млн. лева. Отнесено към БВП това представлява 0,1 процента от БВП. Салдото по КФП е положително за трета поредна година, след като за 2017 г. бе отчетен излишък в размер на 0,8 на сто от БВП. Бюджетното салдо на сектор \"Държавно управление\" за 2018 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 2 процента от БВП, което съответства на разпоредбите на чл. 25, ал. 2 на Закона за публичните финанси. Фискалният резерв към 31.12.2018 г. е 9,4 млрд. лв., в т.ч. 9 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други. Постъпилите приходи, помощи и дарения по консолидираната фискална програма за 2018 г. са в размер на 39 650,9 млн. лв., което представлява 103,8 процента спрямо годишните разчети. Представени като относителен дял в БВП, приходите представляват 36,7 на сто от БВП, при 35 процента от БВП за 2017 г. Съпоставени с 2017 г. постъпленията по консолидираната фискална програма бележат номинален ръст от 12,3 процента (4 334,2 млн. лева), посочиха от МС. Разходите, включително вноската в бюджета на ЕС, по КФП за 2018 г., възлизат на 39 515,7 млн. лв., което представлява 100,5 процента спрямо разчета за 2018 г. Разходите по КФП, като процент от БВП, представляват 36,6 на сто от БВП за 2018 г., при 34,1 нас от БВП за 2017 г. Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2018 г. и Годишен отчет за състоянието на държавния дълг за 2018 г., които предстои да бъдат внесени в Народното събрание. Общият паричен ресурс към 31.12.2018 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 922,29 млн. лв., от който 2 922,00 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2018 г. е 22,1 млрд. лв., което е значително под прага на предвиденото в ЗДБРБ дългово ограничение от 23,5 млрд. лева, се посочва в съобщението.", "date": "2019.10.02", "title": "Одобрен е отчетът за изпълнението на държавния бюджет за 2018 г."}
{"url": "https://www.monitor.bg:443/bg/a/view/pod-lipite-vadjat-ford-na-109-godini-176927", "text": "Лек автомобил „Форд Т“, произведен през далечната 1910 година ще бъде една от „черешките на тортата“ в юбилейния за старозагорския ретро-автоклуб парад, който ще се проведе за празника на града на 5 октомври. Уникалната машина е собственост на автоколекционера Тодор Беляков от Поморие, на практика автомобилът е от най-първата серия на американския автогигант. Колата е позната на старозагорци от есента на 2012-а, когато взе участие в мащабната възстановка по повод 100-годишнината от обявяването на Балканската война, с нея преминаха през града актьорите, пресъздали тогава княз Фердинанд Кобурготски и синовете му Кирил и Борис. 140 автобижута ще бъдат представени от членовете на ретроавтоклуба и техни приятели от цялата страна, Сърбия и Харватска, специална книга за дейността на автоманиацията през последния четвърт век е подготвил Николай Коруделиев, който от години  проучва и описва състоянието на ретровозилата в България. Сред гостите на парада ще бъде и председателят на асоциацията на сръбските собственици на ретроколи Небойша Джорджевич, международно жури ще оценя експонатите, обясни Ганчо Баев, председателят на инициативния комитет. В старозагорския ретро клуб членуват около 40 души, а председателят му Тончо Желязков е притежател на перфектно поддържан „Щаер Дамлер Пух“ от 1937 година.", "date": "2019.10.02", "title": "Под липите вадят „Форд“ на 109 години"}
{"url": "https://www.monitor.bg:443/bg/a/view/kajli-djenyr-i-travis-skot-se-razdeliha-176916", "text": "Риалити сензацията Кайли Дженър се раздели с любимия си и баща на детето й – рапъра Травис Скот. Двойката решила да прекрати двугодишната си връзка, поне за известно време, съобщават TMZ и Daily Mail. Искрата между най-младата милиардерка в света и изпълнителя от Sicko Mode пламна по време на фестивала Коачела, а няколко седмици по-късно чаровната брюнетка вече беше бременна. Двамата възпитава дъщеричка - Сторми Уебстър. Последният път, когато двойката се появи заедно на събитие, беше на премиерата на документалния филм на Netflix „Травис Скот: Виж мамо, аз мога за летя“, който описва личния и професионалния живот на рапъра. Тя се състоя в края на август. Кайли не придружи Травис и на сватбата на Джъстин и Хейли Бийбър през уикенда в Южна Каролина. Вместо това тя се появи отделно и прекара тържеството с други членове от прочутия клан Кардашиян. Това не е първият път, когато двойката решава да си даде почивка.", "date": "2019.10.02", "title": "Кайли Дженър и Травис Скот се разделиха"}
{"url": "https://www.monitor.bg:443/bg/a/view/mechka-se-pojavi-v-rajona-na-gabrovsko-uchilishte-176913", "text": "Мечка се появи в района на габровско училище и стана повод за паника сред родители и местни жители. Мецаната била забелязана преди няколко дни в района на Математическата гимназия. За нея сигнализира в социалните мрежи Стефка Валериева.  Тя се възмущава, че след като два пъти е подаден сигнал към спешния телефон 112, оттам изобщо не реагирали, вероятно защото са помислили, че някой се шегува с тях. „Като стане лошото, тогава вие ще сте виновни. Да направят нещо. Аз лично не искам да я срещам всяка сутрин като тръгвам за работа”, възмущава се гражданката. Част от хората в социалната група „Похвалите и асурдите на Гарово”, където е публикуван поста, не вярват изобщо, че е възможно мечка да влезе в населеното място. Някои съветват да намери някой циганин, който да хване мечката и да я изведе от града. Други обаче се отнасят сериозно и дори съветват подалата сигнала да снима мецаната и да изпрати снимката и на държавните институции. Това не е първата подобна среща на хора и мечки в Габрово. Преди две години, докато разхождала кучето си, млада дама от града на хумора съвсем не на шега се натъкнала на следи от едри лапи по земята в района на Осмо основно училище „Св. св. Кирил и Методий”. Жената снимала следите и ги показала на експерти, които били категорични, че са от мечка. Училщето се намира до гората, около него имало ябълкови дръвчета и според хората от квартала най-вероятно мецаната идвала тук нощно време да си хрупа необезпокоявана ябълки. Появата на мечки в габровски и севлиевския региони изобщо не са учдващи, тъй като те попадат в района на Национален парк, „Централен Балкан”, в който има такива и те се развъждат и отглеждат на свобода. Преди време една от мечките беше решила да си разнообрази посоката и да разшири периметъра си на обиколки и беше стигнала чак до района на селата от община Елена. За разлика от своите \"колежки\" от смолянско, мецаните от габровско-севлиевския парк са кротки и досега няма информация да са нападали посеви, животни, а още по-малко пък хора.", "date": "2019.10.02", "title": "Мечка се появи в района на габровско училище "}
{"url": "https://www.monitor.bg:443/bg/a/view/pravitelstvoto-predlada-da-otpadne-grajdanstvoto-sreshtu-kratkosrochni-investicii-176915", "text": "Министерският съвет одобри проект за промени в Закона за българското гражданство, целящи отпадане на възможността чужденците, получили статус на постоянно пребиваващи у нас, срещу краткотрайни инвестиции да получават впоследствие гражданство при значително облекчени условия. Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева. Практиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева. Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа. Установени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително. С проекта се предвижда задължение за молителя в производството по българското гражданство да уведомява Министерството на правосъдието при настъпили промени във фактите и обстоятелствата, свързани с българското гражданство, и да представи относимите актуални документи, свързани с промяната. Предлага се неуведомяването за настъпилата промяна да бъде основание за отмяна на натурализацията на лицето. С промените се създава и задължение за заинтересованите институции в производството по българското гражданство - Министерството на вътрешните работи (МВР) и Държавна агенция „Национална сигурност“ (ДАНС) да актуализират писмените си становища по конкретните преписки при настъпили промени след изразяването им и да ги представят в Министерството на правосъдието (МП) към момента на разглеждане па молбите и предложенията от Съвета по гражданството. Регламентират се и нови съкратени срокове за произнасянето на МП, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.10.02", "title": "Правителството предлада да отпадне гражданството срещу краткосрочни инвестиции"}
{"url": "https://www.monitor.bg:443/bg/a/view/ludogorec-iska-nov-skalp-v-liga-evropa-176926", "text": "Делегацията на „Лудогорец“ се отправи в отлично настроение към Унгария, където днес от 19.55 ч. ще се изправи срещу „Ференцварош“ във втория си мач от груповата фаза на Лига Европа. Шампионите демонстрираха самочувствие след впечатляващия успех с 5:1 над ЦСКА (Москва) и се заканиха да победят и следващия си съперник. Наставникът Станислав Генчев сподели, че отборът е в далеч по-добра форма и е много по-добре сработен от двубоите, които „орлите” вече играха с „Ференцварош“ в квалификациите на Шампионската лига. „Амбициите на отбора са големи, аз лично очаквам да постигнем добър резултат, по-точно да победим и да да преследваме целта си. Няма да търсим реванш в този мач, а добра игра и да покажем истинските си възможности. Мачовете с „Ференцварош“, които загубихме са минало, сега срещите са по-различни, защото са в групова фаза. Играем за точки, не са елиминации”, сподели Генчев, като посочи, че отборът си е взел поука. „Ще успеем да вземе трите точки. Определено отборът ни сега е много по-добре сработен, защото привлякохме доста нови футболисти. Времето, в което работим заедно, всеки един ден ни дава нужното самочувствие и сработеност, а в предишните два мача не разполагахме с всичките си футболисти. И двата мача са еднакво важни, първо мачът с „Ференцварош“, а след това ще мислим за „Левски“. „Ференцварош“ и ЦСКА (Москва) играят по коренно различен начин, и е нормално подходът ни да е по-различен”, допълни наставникът на „Лудогорец“. Нападателят Джоди Лукоки пък призна, че очаква труден мач след видяното от съперника в двубоите от Шампионската лига. „Тогава загубихме, но сега сме готови и да очакваме. Не смятам, че сме по-силни от тях. По-скоро разчитаме повече на колектива. В момента сме в добра форма и трябва да продължим да играем по този начин. Накрая ще видим дали сме по-добри. Мисля и чувствам, че сме по-силни в сравнение с първите мачове срещу „Ференцварош“. Имаме повече качество и сме по-добри, защото имаме много нови попълнения, които се нуждаеха от адаптация”, коментира Лукоки.", "date": "2019.10.02", "title": "„Лудогорец“ иска нов скалп в Лига Европа"}
{"url": "https://www.monitor.bg:443/bg/a/view/jrebijat-otredi-interesni-sblysyci-za-kupata-na-bylgarija-176917", "text": "Днес бе изтеглен жребият за 1/8-финалите от турнира за Купата на България. В тази фаза отборите не бяха разделени на поставени и непоставени, което отреди интересни сблъсъци. ЦСКА ще е гост на “Арда“, а „Левски“ ще домакинства на „Черно море“. Носителят на Купата „Локомотив“ (Пловдив) се падна с „Литекс“, като мачът ще е на \"Лаута\". Другият пловдивски гранд - „Ботев“, ще премери сили със „Славия“ в София. Очертава се интересен сблъсък и в Стара Загора, където „Берое“ приема ЦСКА 1948. Победителят се определя в една среща, а двубоите ще се играят на 29, 30 и 31 октомври. Домакин е първият изтеглен от двойката отбор. Ботев (Гълъбово) - Витоша (Бистрица) Арда – ЦСКА Славия - Ботев (Пловдив) Септември - Лудогорец Левски - Черно море Локомотив (Пловдив) - Литекс Ботев (Враца) - Кариана Берое - ЦСКА 1948", "date": "2019.10.02", "title": "Жребият отреди: Интересни сблъсъци за Купата на България"}
{"url": "https://www.monitor.bg:443/bg/a/view/pochina-cheshkata-legenda-karel-got-176932", "text": "Световноизвестният чешки певец Карел Гот почина на 80-годишна възраст, съобщи продуцентката на изпълнителя Анета Щолцова. \"Карел Гот се спомина малко преди полунощ във вторник, заяви Щолцова. Той почина, заобиколен от семейството и близките си\". В последните години популярният изпълнител се бореше с онкологични заболявания. По време на дългата си творчески кариера Карел Гот записа над две хиляди песни. Само в Чехия са издадени над 200 негови албума, като последният - \"Ta prava\" е от юни 2018 г. В чужбина са продадени над 30 милиона аудионосители с негови записи. Карел Гот се снима в над 30 художествени филма, предимно музикални и комедийни, като в 20 изигра самия себе си.", "date": "2019.10.02", "title": "Почина чешката легенда Карел Гот"}
{"url": "https://www.monitor.bg:443/bg/a/view/falshifi-kartini-za-desetki-milioni-lysnaha-na-izlojba-v-sicilija-176922", "text": "Карабинерите от дирекцията за закрила на културното наследство на Италия конфискуваха днес сутринта 26 платна от изложбата, която е уредена в известното като „перлата на барока“ сицилианско градче Ното. Става дума за произведения, чиято цена би трябвало да бъде десетки милиони евро, тъй като според организаторите на експозицията те са дело на легендарните художници на миналия век Пабло Пикасо, Василий Кандински, Макс Жакоб, Ханс Рихтер, Хуан Миро, Салвадор Дали, Джорджо де Кирико и още няколко прочути представители на италианския футуризъм. Само че според разкритията на специализираните в далаверите с произведения на изкуството ченгета, това са си чиста проба фалшификати, които иначе цяло лято са примамвали в Ното безброй арт-маняци от близо и далеч. Служителите на силите на реда започнали довелото до конфискацията разследване преди месец, след получен сигнал от шефовете на Фондацията „Джорджо Де Кирико“. Те просто информирали карабинерите, че показаните на изложбата в Ното четири произведения на прочутия майстор са абсолютно непознати и неизвестни за тях. А окачените в Музея на изкуството в сицилианския град платна не само били в стила на Де кирико, но и наименованията им били съвсем характерни за него – две са с имена „Трубадурът“, третото се казва „Неокласически етюд“, а четвъртото – „Великото метафизично“. Независимо от това ченгетата препоръчали на уредниците на изложбата да поканят експерт, който не се колебал много преди да обяви четирите произведения за фалшификати. Не само това – вещото лице преглежда всяко едно от показаните 150 платна и се усъмнява в автентичността на още 22 експоната на изредените по-горе световно признати майстори на четката и палитрата. И тези платна, и четирите на Де Кирико са изнесени днес сутринта с охрана, а изложбата – запечатана. Кметът на Ното Корадо Бонфанти обяви в нарочна декларация по повод на избухналия скандал, че щял да потърси мнението на още специалисти за автентичността на секвистираните картини. И ако тя не бъдела потвърдена – той лично щял да търси отговорност от уредниците на изложбата. В същото време медиите припомниха едва ли не между другото, че през изминалите три години в Ното са били организирани с огромен успех просторни изложби на творби на Енди Уорхол, Марк Шагал и Пабло Пикасо. Логичният въпрос, който непредубеденият читател, слушател или зрител си поставя, колко от изложените тогава произведения са били истински?!", "date": "2019.10.02", "title": "Фалшифи картини за десетки милиони лъснаха на изложба в Сицилия"}
{"url": "https://www.monitor.bg:443/bg/a/view/reanimacionni-masi-za-novorodeni-dari-silvi-vartan-na-neonatologijata-na-umbal-plovdiv-176921", "text": "Две реанимационни маси получи отделението по неонатология в УМБАЛ”Пловдив “ от фондация “Силви Вартан за България”, съобщиха от здравното заведение. Реанимационните маси са от изключителна важност при първичната реанимация на новородените, уточниха оттам. „Дарението е на стойност 56 000 лв. и е много необходимо за ежедневната ни работа. В отделението постъпват за лечение деца от цяла Пловдивска област , много от тях имат проблеми и се нуждаят от интензивни грижи, за което служат дарените ни реанимационни маси”, каза началникът на отделението д-р Диана Аргирова. Тя поясни, че така на бебето могат бързо и сигурно да се извършат много манипулации, които го стабилизират и подобрят състоянието му. Наличието на съвременна високоспециализирана техника е важно за обслужването на новородените деца, защото им осигурява добър старт и високо качество на живот. Д-р Аргирова припомни, че фондацията на Силви Вартан не за първи път прави дарение на „УМБАЛ-Пловдив“. През 2012 г., чрез фондацията си, известната изпълнителка, родена в България, осигури на Неонатологичното отделение лампа за интензивна фототерапия. Тя се ползва ежедневно и до момента е помогнала за лечението на  стотици новородени деца в отделението. Изпълнителният директор на лечебното заведение д-р Аргир Аргиров, поздрави Силви Вартан за  благородството й да помага на България. В писмо до нея той изрази голямата си благодарност за отзивчивостта и съпричастността й към нуждите на най-малките пациенти. През отделението всяка година преминават около 1200 новородени деца. От тях приблизително 15% са с различна степен на недоносеност, а друга част са с отклонения в жизнените  функции. “Пациентите на нашата болница и техните близки са изключително признателни за  вашата искрената съпричастност”, пише още д-р Аргиров.   На снимката д-р Диана Аргирова  ", "date": "2019.10.02", "title": "Реанимационни маси за новородени дари Силви Вартан на Неонатологията в Пловдив"}
{"url": "https://www.monitor.bg:443/bg/a/view/razgonen-elen-sa-navrja-v-butik-za-damski-toaleti-176924", "text": "Вчера сутринта централната улица на прочутия италиански алпийски курорт Кортина Д’Ампецо бе блокирана няколко часа от полицията, но не заради опасен престъпник, а заради един елен. Животното с тегло над 150 кг и щедри рога се бе навряло в бутик за дамски тоалети и въобще не искаше да го напусне. Накрая ченгетата повикаха ветеринарите от местното управление на горите, които упоиха планинския красавец и го откараха жив и здрав с пикап до поляна в околностите. Според специалисти, запознати с битието и физиологията на елените, сега те били разгонени в търсене на женски за съвкупляване. И най-вероятно самецът се бил забил в бутика за дамски тоалети, привлечен от влудяващи страстта му аромати.", "date": "2019.10.02", "title": "Разгонен елен са навря в бутик за дамски тоалети "}
{"url": "https://www.monitor.bg:443/bg/a/view/zlatka-e-v-sledrodilna-depresija-snimka-na-bebeto-176918", "text": "Плеймейтката преквалифицирала се в дизайнерка Златка Райкова, която зарадва футболиста Благой Георгиев-Джизъс с четвърта рожба в понеделник, е в следродилна депресия. Самата тя сподели с трогателен пост в социалните мрежи, че не спира да рони сълзи по първородния си син. „Вече втори ден ти си моят син, а аз твоята майка! Взеха те за малко, а все едно е цял век! Не знам защо го пиша дори, просто плача без да спирам и чакам да си пак до мен завинаги! Ти си моето дете. Благой Георгиев, ти ме направи най-щастливата жена на света! Обичам ви безкрайно Благой и Благой“, написа в Инстаграм Райкова към снимка, на която е хванала малката ръчичка на детето. Припомняме, че бебето е момченце и носи името на татко си - Благой.", "date": "2019.10.02", "title": "Златка е в следродилна депресия (СНИМКА НА БЕБЕТО)"}
{"url": "https://www.monitor.bg:443/bg/a/view/nova-tv-navyrshi-chetvyrt-vek-snimki-176912", "text": "Нова ТВ навърши 25 години в българския ефир, а наздравици за повода вдигнаха над 600 официални гости на пищно парти в Националния исторически музей. Сред тях бяха вътрешният министър Младен Маринов, главният секретар на МВР Ивайло Иванов, вицепремиерът Красимир Каракачанов, министърът на туризма Николина Ангелкова, кметът на Софий Йорданка Фадъкова, лидерът на \"Атака\" Волен Сидеров и други На терен присъстваха и актьори от хитовата медицинска драма „Откраднат живот“, сред които Марта Вачкова, Стоян Алексиев, Йоанна Буковска. След спомените за първите дни на телевизията, разказани на микрофона от Николай Дойнов и Ани Салич, собственикът Кирил Домусчиев заяви, че сега трябва да бъде продължено всичко, което е постигнато, както много медии да следват еталона като Нова. за всичко необходимо за развитието на една телевизия\", заяви той. За доброто настроение се погрижиха редица музиканти, като Хилда Казасян, Стефан Илчев и Васил Петров.", "date": "2019.10.02", "title": "Нова ТВ навърши четвърт век (СНИМКИ)"}
{"url": "https://www.monitor.bg:443/bg/a/view/spipaha-imanjar-kytal-starinni-moneti-i-boepripasi-176902", "text": "Иманяр, който кътал в дома си старинни монети и предмети, както и боеприпаси, е бил задържан в ареста на Районното управление на МВР в град Септември. Мъжът Д.П. е на 44 години и  е от село Виноградец. Културно-историческите ценности са намерени в жилището му в селото. Екип от криминалисти при районното управление извършили претърсване в постройка, обитавана от живеещия в селото Д.П.- 44г. Вътре били открити 46 броя старинни предмети и монети, датиращи от различно време. Намерен е и незаконно притежаван металдетектор, който бил използван от притежателя му за иманярска дейност. В помещението е установено наличието на още 4 ловни патрона и 24 боеприпаса с каучукови сачми, всичките 12-ти калибър. Те били съхранявани от Д.П. без да притежава необходимото разрешително за това. Всички старинни предмети, металдетектора и патрони са иззети. Мъжът е задържан в ареста за срок от 24 часа, а спрямо него се води полицейско производство.", "date": "2019.10.02", "title": "Спипаха иманяр, кътал старинни монети и боеприпаси"}
{"url": "https://www.monitor.bg:443/bg/a/view/uvelichenie-na-uchitelskite-zaplatite-vlizat-v-budjet-2020-176903", "text": "Увеличаването на заплатите в бюджетната сфера с 10%, както и повишаване на учителските възнаграждения са двете сигурни неща, които ще влезнат в Бюджет 2020 г. Това обяви министърът на финансите Владислав Горанов след заседанието на Министерския съвет. “Рано е да се говори за бюджет 2020г., още не сме провели разговори с колегите от министерствата”, уточни Горанов. От думите му стана ясно, че правителството е подготвило отчет за 2018 г., който ще бъде представен пред дупутатите. “Към момента изкарахме данни за предния месец и имаме привишение на приходите над разходите с около 150 млн. лв., което увеличава общото превишение на приходите над разходите за двете месечието до малко над 1,2 млрд.лв.”, обясни още Горанов.", "date": "2019.10.02", "title": "Увеличение на учителските заплатите влиза в Бюджет 2020"}
{"url": "https://www.monitor.bg:443/bg/a/view/a1-startira-prodajba-na-smart-chasovnici-s-otstypka-176906", "text": "В разгара на активния есенен сезон А1 предлага на своите клиенти смарт часовници на Samsung и Huawei с минимум 25% отстъпка* от настоящата им цена. Потребителите могат да се възползват от намалението до 31 октомври 2019 г. или до изчерпване на количествата, избирайки между високотехнологични устройства с различни дизайн и функции, съответстващи на начина им на живот. В офертата на А1 часовникът със стилен дизайн и изработка от алуминий се предлага в два размера на корпуса и различни цветове. Galaxy Watch Active2 Aluminium 44mm е в сребристо и черно, а по-малкият Galaxy Watch Active2 Aluminium 40mm – в златисто розово. Моделите са съответно с 1,4- и 1,2-инчов 360 x 360 Circular Super AMOLED екран, осигуряващ ярки цветове и острота на графиките и текстовете. С отстъпката от 25% клиентите на А1 могат да купят Galaxy Watch Active 2 Aluminium 44mm за 12,50 лева на изплащане или за 232,49 лева в брой, а Galaxy Watch Active2 Aluminium 40mm за 10,99 лева на изплащане или за 209,99 лева в брой с план A1 One Unlimited 5XL. Сензорната рамка позволява бърза и лесна навигация през приложенията на екрана, като притежателят на часовника може да синхронизира цветовете му със стила на облеклото си. Достатъчно е да си направи снимка и функцията MyStyle ще разпознае основните нюанси в облеклото му и ще ги прелее на екрана. Снабден с GPS за проследяване на движенията без интернет свързаност, Galaxy Watch Active 2 е подходящ за хора, които водят живот на високи обороти и пътуват често. С добавянето на плуване към автоматично проследяваните спортни дейности, потребителите вече имат възможност да измерват резултатите си в 7 вида тренировки и да получават съвети за подобрение в реално време. Умният часовник на Samsung измерва още до над 39 спортни активности. Освен че следи качеството на съня и сърдечния ритъм, часовникът изпраща сигнали и препоръки за дихателни упражнения, когато засече по-високи нива на стрес. За потребителите, които търсят по-бюджетен смарт часовник, в промоцията на А1 попада и предшественикът на новия модел на Samsung - Galaxy Watch Active. Той се предлага в два цвята – сребро и златисто розово и може да бъде купен за 6,50 лева на месец или за 97,49 лева в брой с план A1 One Unlimited 5XL. Функцията на личен треньор и здравен гуру, включително следене на до над 39 спортни занимания, сърдечен ритъм и превенция на стрес, отлично изпълнява и Samsung Galaxy Watch BT, който е с елегантен класически дизайн, подобен на аналоговите часовници. Той също се предлага в два размера на корпуса и различни цветове – Samsung Galaxy Watch BT 46mm е в сребристо, а Samsung Galaxy Watch BT 42mm – в черно или златисто розово. Моделите са съответно с 1,3- и 1,2-инчов 360 x 360 Super AMOLED дисплей, като по-големият часовник се предлага с 472mAh батерия, а по-лекият – с 270mAh. Освен с GPS, водоустойчивият часовник разполага с вграден барометър за измерване на атмосферното налягане и надморска височина. Чрез автентичното разнообразие от циферблати с ефект за дълбочина и осветеност моделът съчетава различни стилове – от класически, до подчертано спортен. С отстъпката от 25% клиентите на А1 могат да купят Samsung Galaxy Watch BT 46mm за 12,50 лева на месец или за 232,49 лева в брой, а Samsung Galaxy Watch BT 42mm – за 10,99 лева на месец или за 209,99 лева в брой с план A1 One Unlimited 5XL. Сред най-големите предимства на другото предложение в офертата на А1 – Huawei Watch GT - е дългият живот на батерията. Устройството с отличаващ се динамичен дизайн е с 46mm размер на корпуса и 1,39-инчов 454 x 454 AMOLED дисплей. Изработено е от керамично стъкло, неръждаема стомана и карбоново покритие и се предлага в два класически цвята за потребителите на А1 – черно и кафяво. Умният часовник на Huawei предоставя треньорски напътствия за бягане в реално време както за начинаещи, така и за напреднали, и им дава обратна връзка за ефективността на тренировката. Функциите му включват измерване на сърдечния ритъм, както и идентифициране на проблеми със съня и препоръки как да бъде подобрен. За често пътуващите хора предимство са и поддържаните от часовника три сателитни системи за прецизно позициониране - GPS, GLONASS, GALILEO. Потребителите на A1 могат да се възползват от отстъпката, с която се предлага Huawei Watch GT, и да го купят на достъпната цена от 3,99 лева на месец или за 82,49 лева в брой с план A1 One Unlimited 5XL.", "date": "2019.10.02", "title": "А1 стартира продажба на смарт часовници с отстъпка "}
{"url": "https://www.monitor.bg:443/bg/a/view/angelkova-hotelite-ni-njama-da-postradat-ot-falita-na-tomas-kuk-176907", "text": "Няма да има щети за наши хотелиери заради краха на британския туристически оператор „Томас Кук”. Това увери министърът на туризма Николина Ангелкова след последното заседание на кабинета в сряда. Тя уточни, че към момента 240 туристи на „Томас Кук” са в България. “Чужда застрахователна компания ще поеме разходите за тях и няма да има щети за нашите хотели”, каза Ангелкова. По думи на министъра се очаква туристите да заминат в четвъртък или най-късно в петък, като разходите им са поети изцяло от застрахователните компании на подразделенията на \"Томас Кук\" в Германия, Великобритания и Полша. „Няма абсолютно никакви разходи за българските хотелиери по отношение на престоя на тези туристи, които се намираха в България, когато британската компания обяви своя фалит“, увери Ангелкова. „В момента се подготвя колективен иск от българските хотелиери, които са засегнати от фалита на туроператора. Министър Ангелкова обяви, че съвсем скоро ще има среща със синдиците на фалиралата фирма. У нас все още няма хотели или туроператори пред фалит“, успокои отново тя. „Томас Кук“ обяви фалит на 23 септември и остави над 6000 туристи у нас, а в целия свят засегнатите бяха повече от 600 000. В дните след това кепенците затвориха клоновете на туроператора в още няколко страни в Европа.", "date": "2019.10.02", "title": "Ангелкова: Хотелиeрите ни няма да пострадат от фалита на “Томас Кук” (ОБНОВЕНА)"}
{"url": "https://www.monitor.bg:443/bg/a/view/postanoviha-580-bona-kryvnina-za-ubijstvo-na-romski-baron-176905", "text": "580 000 лева за нанесени неимуществени вреди и преживени страдания ще трябва да заплати чирпанлията Калчо Митев, който бе осъден на 16 години затвор за убийството на съседа си , 54-годишния Ангел Динков, по известен с прозвището Стария Гагарин.Парите са за съпругата и шесте деца на загиналия. Разстрелът бе извършен на улица „Кокиче“ в града на Яворов на 12 декември 2015 година, стрелбата е била в отговор на убийство от 7 август с.г. Тогава загива бащата на Калчо – Митьо Калчев – Мантата.Сред екзекуторите му са  Ангел Динков, синът му Динко /39/, внукът Ангел /25/ и племенника му Динко Янков/24/. В хода на кървавата вендета Калчо е изстрелял 4 куршума в тялото на жертвата си с незаконно притежаван пистолет, а на финала го наръгал и с нож. Делата за двете показни убийство вървяха почти паралелно в старозагорския окръжен съд, като в различни моменти обвиняемите се превръщаха в ищци и граждански обвинители. Първо приключи делото за убийството на Мантата: на 3 юли т.г.бяха произнесени една 20-годишна, една 17-годишна и една 10-годишна присъди при първоначален строг режим на изтърпяване. Размерът на наказанията спрямо Ангел Динков, Динко Ангелов и Динко Янков бе потвърден на 16 септември и от състав на пловдивския апелативен съд, като предстои обжалване пред ВКС. Присъдата срещу Калчо Митев също ще бъде обжалвана пред ПАС след като защитата от кантората на адвокат Марковски се запознае с мотивите на първоинстанционния съд. Най-вероятно ще бъде атакуван и размерът на обезщетенията, които в първоначални си вид надхвърляха 2,2 млн лв. 485 000 лв  кръвнина поискаха наследниците на убития Митьо Мантата в началото на процеса, но съдът отказа да се занимава с този казус.", "date": "2019.10.02", "title": "Постановиха 580 бона кръвнина за убийство на ромски барон"}
{"url": "https://www.monitor.bg:443/bg/a/view/bulgartransgaz-ead-skluchva-dogovor-za-2-kompresornite-stancii-176925", "text": "В присъствието на министъра на енергетиката Теменужка Петкова и на изпълнителния директор на „Булгартрансгаз“ ЕАД Владимир Малинов ще бъде подписан договор за изграждане на компресорните станции „Нова Провадия“ и „Расово“, които са част от разширението на газопреносната инфраструктура в страната по проекта „Балкански поток“. Подписването с избрания изпълнител - ДЗЗД „Ферощал Балкангаз“, ще се състои утре ДЗЗД „Ферощал Балкангаз“ е обединение между Ферощал индустрианлаген ГмбХ – Германия, „Главболгарстрой“ АД и „Главболгарстрой интернешънъл“ АД. Изпълнителят бе избран през м. август 2019 г. след проведена процедура по реда на Закона за обществените поръчки. Стойността на договора е 350.8 млн. евро без ДДС. Проектът за разширение на газопреносната инфраструктура от турско-българска до българо-сръбска граница ще осигури условията за реализация на концепцията за газов хъб „Балкан“.", "date": "2019.10.02", "title": "„Булгартрансгаз“ ЕАД сключва договор за 2 компресорните станции"}
{"url": "https://www.monitor.bg:443/bg/a/view/razsledvat-smyrt-na-smetishteto-kraj-sliven-176904", "text": "Досъдебно производство за смъртта на 46-годишна жена край сметище до квартал \"Надежда\" е образувано от сливенската окръжна прокуратура след сигнал за трагедията около 15,55 часа на 1 октомври. Маргарита Заимова е  починала в резултат на авария с ремарке на товарен автомобил „ДАФ“, собственост на „Мелница Сливен“ АД, който е извозвал битови отпадъци. Жената работела в цех за консервиране на зеленчуци, който се намирал в съседство с бунището и решила да си съкрати пътя като преминала в опасна близост с тежката машина, която точно в този момент изсипвала съдържанието си. Няма данни за злоупотреба с алкохол от страна на 55-годишният водач на автомобила, който веднага позвънил на телефон 112 , за да повика линейка. Пристигналият на място екип на ЦСМП обаче само констатирал смъртта на жертвата.  ", "date": "2019.10.02", "title": "Разследват смърт на сметището край Сливен"}
{"url": "https://www.monitor.bg:443/bg/a/view/vynshno-i-zdravni-inspekcii-tyrsjat-stipendianti-176911", "text": "През 2020 г. стипендиантски места ще обявят Министерство на външните работи и регионалните здравни инспекции в Кърджали, Силистра, Разград и Бургас в областите информатика и компютърни науки, комуникационна и компютърна техника, медицина, фармация, обществено здраве и здравни грижи. Правителството прие списък на специалностите, за които съществува недостиг на експерти в администрациите и за които могат да се предоставят стипендии през 2020 г. Трета поредна година продължава стипендиантската програма в държавната администрация, регламентирана в Закона за държавния служител. Основната цел е администрациите да привличат нужните им кадри още преди да са завършили образователно-квалификационната си степен, а веднага след това да им предоставят възможност за работа по служебно правоотношение. Процедурата по подбор се провежда от комисия от съответната администрация на три етапа - подбор по документи, писмен изпит и интервю. Размерът на месечната стипендия се определя от съответната администрация и не може да надхвърля 330 лв., а срокът, за който стипендиантът се задължава да работи в съответната администрация след завършване на висшето си образование, е най-малко 3 години.", "date": "2019.10.02", "title": "Външно и здравни инспекции търсят стипендианти"}
{"url": "https://www.monitor.bg:443/bg/a/view/muhyl-i-pylna-mizerija-v-detskoto-otdelenie-na-sevlievskata-bolnica-176908", "text": "Родители публикуваха в социалните мрежи потресаващи кадри от стая на детското отделение на севлиевската болница МБАЛ „Д-р Стойчо Христов”. „Нека ви запозная със стая 1 в детското отделение на севлиевската ни болница. Напомня ми на училището в град Припят след аварията в Чернобил. Дори и най-големия си враг не пожелавам да попада там с детето си. Коментарите оставям на вас”, пише в поста си във фейсбук Цветомир Димитров. От публикуваните две снимки се вижда, че състоянието на стаята, в която трябва да се лекуват деца е потресаващо и пълна мизерия. Мазилката по стената е олющена, по ъглите има мухъл, а над детското легло видими следи от влага. За капак лампата в стаята свети с прекъсване и придава на помещението вид на сцена от филм на ужасите. Управителят на болницата в Севлиево, д-р Пламен Цеков, потвърди, че снимките за трагиното състояние в стаите за пациенти на детското отделение са автентични и това е действителното положение. „Да, действително в 2-3 стаи има мухъл и влага. Това са основно стаите, за къраците, където се поддържа по-висока стайна температура. От разликата в температурата навън и вътре в помещенито се появява и тази влага. Не сме предприели досега ремонти в тези стаи, защото до края  ноември детското отделение ще бъде изнесено в нова база, на друг етаж, където сега се извършват основни ремонти. Общо за това ново отделение ще бъдат инвестирани около 200 хил. лв.: 140 хиляди от общината и около 50 хиляди от болницата. Сегашното детско пък ще бъде ремонтирано и на негово място ще се помещава ОАРИЛ-а. Опитваме се да обновяваме болницата, но е много трудо за три години да оправим всичко онова, което не е оправяно 50 години”, призна д-р Пламен Цеков.", "date": "2019.10.02", "title": "Мухъл и пълна мизерия в детското отделение на севлиевската болница (ОБНОВЕНА)"}
{"url": "https://www.monitor.bg:443/bg/a/view/na-pyrvo-chetene-bezvyzmezden-trud-do-200-chasa-za-administrativni-narushenija-176909", "text": "Полагане на безвъзмезден труд в полза на обществото и задържане в териториалните структури на МВР.. Тези две нови наказания при административни нарушения и при неспазване на обществени ред въведоха депутатите, с гласуването на първо четене на промените в закона за административните наказания. Безвъзмездният труд ще се прилага при системно и повторно извършено административно нарушение и ще да бъде от 40 до 200 часа годишно и да продължава не повече от две последователни години. Мерките ще бъдат прилагани след решение на съда. Вносители са патриотите, които обясниха, че ако някой не се яви доброволно на тази мярка, то ще бъде задържан до 7 дни в териториалните структури на МВР, където ще бъдат принудени да го направят, отново след съдебна процедура и решение. Изпълнението да бъде през службите за пробация,  Патриотите се мотивират с факта, че макар в много закони да се предвиждат глоби за за административни нарушения, те на практика не се събират и дадоха за пример незаконната сеч. От БСП се обявиха против закона, като обвиниха патриотите в политиканставане преди изборите. От ГЕРБ дадоха да се разбере,че подкрепят идеята, но много неща трябва да се избистрят, особено частта със задържането от МВР, тъй като много поделения на полицията по места няма арести. Шефката на правната комисия Анна Александрова пък заяви, че комисията не е разгледала закона, защото в МС от 6 месеца работи работна група, която разработва широка концепция за административните наказания и иска да гледа двата закона заедно.", "date": "2019.10.02", "title": "На първо четене: Безвъзмезден труд до 200 часа за административни нарушения"}
{"url": "https://www.monitor.bg:443/bg/a/view/zaradi-skandala-v-referendum-bnt-zatvarja-efira-si-za-siderov-176910", "text": "БНТ затваря ефира си за Волен Сидеров заради скандала в „Референдум“ във вторник вечер, когато се наложи жандармерия да влезе в студиото на предаването, а самото то да бъде прекъснато за малко, за да бъде изведен лидерът на „Атака“ от сградата. „Това беше първото и последно участие на Волен Сидеров в тази кампания в ефира на БНТ. Докато ние не получим официално извинение от г-н Сидеров, което ще разгледаме, аз моля най-учтиво колегите да не го канят. Всъщност не моля, а разпореждам, за да се знае чия е отговорността за това решение. Докато съм генерален директор на БНТ, няма да търпим подобно отношение и поведение в ефира“, обяви днес в сутрешния блок на обществената телевизия шефът й Емил Кошлуков. Той посочи също, че е разпоредил видеото с предаването да бъде свалено от сайта на БНТ, за да не се разпространява повече този \"цирк и резил\". Телевизията излезе и с декларация, в която \"заклеймява грубото незачитане на подписаното между ЦИК, БНТ и политическите партии споразумение от лидера на \"Атака\" Волен Сидеров\". В кулоарите на НС самият той пък заяви, че възнамерявал да се консултира с юристи, за да види възможностите да съди телевизията заради ГЕРБ пък определиха поведението му като позор и удар върху авторитата на НС. Поведението на Сидеров предизвика и политически реакции, като преди днешното заседание на МС финансовият министър Владислав Горанов, в отговор на журналистически въпроси, заяви: “За мен подобно поведение е неприемливо в ефира, на която и да е медия. Всеки носи отговорност за последствията от действията си”. На въпрос той уточни, че не се обсъжда преразглеждане на коалиционното споразумение. “Нищо не налага да дестабилизираме държавата”, обяви Горанов. Министърът на туризма Николина Ангелкова също определи поведението на лидера на “Атака” като неприемливо. Междувременно Съветът за електронни медии (СЕМ) също публикува своята позиция по казуса, в която изразяват тревога по повод нарушаването на споразумението за отразяване на предизборната кампания, подписано между Българската национална телевизия (БНТ) и политическите партии, коалициите от партии и инициативни комитети, одобрено от Централната избирателна комисия (ЦИК). \"В рамките на една от безплатните форми на предизборна кампания по програма „БНТ 1” лидерът на ПП АТАКА г-н Волен Сидеров, поканен за участие в качеството си на председател на предизборния щаб на парламентарно представена политическа сила, си позволи да наруши грубо правилата за провеждане на политическия дебат в студиото на БНТ\", посочват от СЕМ. В позицията си те отбелязва обществената роля на БНТ и изтъкват, че журналистите там притежават опит и умения за отразяване на политически кампании, както и професионално самочувствие да реагират адекватно, в защита на обществения интерес.  \"В Закона за радиото и телевизията и Изборния кодекс на БНТ са възложени множество ангажименти, свързани с изпълнението на нейните обществени функции, което създава високи очаквания в аудиторията. Не по-малки са очакванията на гражданите и за отговорно поведение от страна на участниците в предизборната кампания\", заключват от СЕМ.", "date": "2019.10.02", "title": "Заради скандала в „Референдум“: БНТ затваря ефира си за Сидеров"}
{"url": "https://www.monitor.bg:443/bg/a/view/ns-othvyrli-blickontrola-176897", "text": "Парламентът отхвърли предложението на БСП министър-председателя и вицепремиерите да идват в НС всяка първа сряда от месеца и да отговарят на въпроси. Това стана с 68 гласа \"за\", 85 \"против\" и 11 \"въздържал се\".  Също така в проекта на решение за допълнение на Правилника за организацията и дейността на Народното събрание се предвиждаше, ако по уважителни причини премиерът или заместниците му не могат да присъстват, председателят на НС да насочи най- скорошната дата за изслушване. По думите на Георги Свиленски от БСП с това предложвние целят да вдигнат авторитета на парламента и държавата. Също така социалистите обвиниха ГЕРБ, че крият премиера и, че той не отговарял на зададените му въпроси.  Председателката на ПГ на ГЕРБ Даниела Дариткова, заяви, че е от дебатите е останала с впечатление, че от опозицията искат да се възползват от високия рейтинг на премиера и чрез него да повишат и рейтинга на НС. \"В рамките на сегашния правилник на НС има достатъчно възможности, ако вие коректно го спазвате, да се явява министър-председателят винаги по актуални теми, а не планово - един път месечно\", допълни Дариткова. Тя посочи, че най-после е разбрала какво е отнела демокрацията на БСП и отбеляза, че това е блиц-контролът. Призован от социалиста Крум Зарков, Георги Марков изрази мнение, че е възможно да има контрол, но мнението му е, че трябва да се възприеме унгарския модел- да заседава на сесии. \"Не трябва НС да е постоянно действащ орган, а трябва да са на 2 сесии\", добави той.  Съпартиецът им Красимир Ципов даде да се разбере, че половината въпроси, които са били задавани към премиера не  били в несъответствие с правилата на парламента. По думите му не били дадени аргументи защо трябва да има блицконтрол. Искрен Веселинов от ОП зави, че тази форма на парламентарен контрол  нямало да свърши работа, а само щяло да изяде от време за важни законопроекти и за това няма да го подкрепи. От своя страна Павел Шопов от Атака, заяви, че ще подкрепят това предложение. ", "date": "2019.10.02", "title": "Депутатите отхвърлиха блицконтрола"}
{"url": "https://www.monitor.bg:443/bg/a/view/semejstvo-izdyrja-student-sys-stado-ovce-176609", "text": "Има хора, които носят толкова добрина и лъчезарност в себе си, че се превръщат в център на една малка Вселена. В такива случаи, колкото и да е труден животът, само споменът за тях те кара да вървиш напред с оптимизъм. Дори и да не ги срещаш често, те са като светлинка, за това че доброто винаги побеждава.  Точно от тази порода е семейството на Снежана и Светомир Близнакови. Преди повече от десетилетка те станаха много популярни в медиите. С това че бяха едни от първите, които започнаха да правят от млякото на своето стадо сирене. Хората се записваха, за да си купят от него в кутии от по няколко килограма. Стопанката Снежана ги увещаваше да не бързат, за да може хубаво да узрее. Но те станаха симпатични още повече с романтичната си житейска история. Срещнахме се с тях отново в Луковит на празника на млякото и сирената в първата десетдневка на месец септември. Фестивал, който беше събрал все такива интересни хора, които подхождат към живота необичайно. Огромните буци с лъскаво и здраво овче сирене са визитната картичка на семейството фермери. И няма как да не си върнеш спомена за семейството им, щом видиш грейналата усмивка на Снежана, вече с побеляла коса, но все така очарователна. Още в ранния следобед от първия ден на фестивала в Луковит, сиренето им почти беше свършило. То наистина мирише на овче мляко, и е плътно и истинско. Преди няколко години, кинозвезда след като го опита, възкликна: „Какво е това нечовешки вкусно сирене”. Неговата е рецепта е проста. Овче мляко, мая, процедурата по направа на домашно сирене, зреене минимум 60 дни и толкоз, разказва Снежана, която е майсторката. Тя едва ли е допускала, преди години, когато напускат със съпруга си Мадрид, че ще прави сирене. И с него ще се храни семейството им в България и ще издържат син студент по медицина. Когато казах на Снежа, че смятам да се отдам на животновъдството, тя не беше особено възхитена. Това разказва с мощен смях съпругът й Светомир Близнаков. Той взема такова решение, след като дълги години двамата работят в Гърция и Испания. През това време бабите и дядовците гледат малкият им син. Просто вече исках всички да седнем и да пием кафе на балкона на нашата къща в Радомирци. Да сме заедно цялото семейство, връща се в спомените мъжът. Така зарязват Мадрид, където работят. Прибират се в Радомирци, Плевенско. Нищо не разбирах от животни, нито от овце , нито от крави. Докато бяхме със Снежа в Испания се срещахме с фермери от техните малки фермички. Тези хора ме съветваха да се захвана със земеделие или животновъдство, защото ни предстоеше да влезем точно тогава в ЕС. Ще получавате субсидии и държавата ще ви помогне, ако го направите, казваха ми испанците, разказва Светомир. И понеже нямаме собствена земя, реших да завъдя овце. Първите купил от съседа. Те обаче били доста стари, без зъби. Въпреки това си имали агънца. После когато съселяните му разбрали, че ще завъжда стадо, му предложили и те. Така лека полека от тамазлъка, това са агнетата, които се раждат от майките, стадото стига днес до 350 броя овце. Те са изцяло от местната и защитена порода Черноглава плевенска овца. Създадена още през 19 век. Овца яка, издръжлива с хубаво мляко, описва с любов породата Светомир. Тя може да издържи и на ниските температури в Плевенския край през зимата и на нетърпимите жеги през лятото там. Така Светомир и неговото стадо са едни от първите членове на сдружението на породата Черноглава плевенска овца. Той получава субсидии на глава и за това, че породата е от изчезващите видове. Ако не са тези пари, ще се самоизядем, каза той. Отглежда стадото изцяло пасищно. Със собствените си ръце и сина си построяват голям обор над селото. Сами си влачат материалите, сами си строят. Помещението е осветено и защитено с ограда. Това е предпазната мярка срещу глутниците от вълци и чакали, които обикалят в хълмовете около селото през зимата. Може би, защото е осветено не са посягали, предполага стопанинът. Досега никой от съселяните му не е правил опит и за кражба, споделя с благодарност той. Светомир предава голяма част от издоеното мляко на мандра. И понеже е по-голям животновъд, минава и изкупува овчето мляко на съселяните си, които добиват до 20 л овче мляко на ден. Иначе големите камиони на мандрите няма да искат да отидат да им го вземат, защото е малко количество и трябва обикалят, обясни той. Просто им правя услуга на хората, като им давам с пет ст. по-малко на литър от това, което ми плащат на мен. Другото мляко го правят на сирене. През лятото и на овче кисело мляко, което е изключително търсено. За козе мляко се плаща по 0,60 лв. за литър, 1,35 лв е овчето мляко. Хората вече усетиха вкуса на истинското сирене, никой не обръщаше внимание на домашното сирене преди. В магазините е отвратително сиренето. Сигурен съм, че едва 20% е млякото в него. Като слушам колко е токсично, и че се наслагва в червата, и не може да се разтвори в организма, се чудя тези хора не ги ли е страх от Бога, казва Светомир. Ние сме от първите, които правим сирене, веднага щом разрешиха на фермерите да преработват млякото си. Хората научиха и започнаха да си поръчват. Но нямаме големи количества. Продаваме от дома и на пазара в Луковит. Там клиентите ни чакат на пазара. Понякога купуваме като не ни стига нашето мляко и от това на по-малките стопанства. Иначе не можем да смогнем с поръчките. Продаваме го за 10 лв. килограма. Овчето кисело мляко го подквасваме само с пробиотик на Бор чвор. Само от него става. Преди подквасвахме с Боженци, вече не става. Но край нас има една пещера. Там ще подквасваме вече. Казват, че от самата вода млякото се заквасва, споделя Светомир. Светомир Близнаков храни животните си изцяло пасищно. През зимата им дава сено и царевица, защото овцете по-лесно я усвояват от житото. Изцяло си купува фуража от местни земеделци. Не мога да си позволя да отглеждам сам фуража си. Първо, защото вече всичко е механизирано, и дори да имам малко земя, трябва да плащам за техника. Така ще ми излезе много скъпо. Освен това, нямам собствена земя, разказа той.", "date": "2019.10.02", "title": "Семейство издържа студент със стадо овце"}
{"url": "https://www.monitor.bg:443/bg/a/view/rabotnikyt-postradal-ot-grymnala-granata-e-s-tejki-travmi-no-se-vyzstanovjava-176899", "text": "40-годишният работник Пламен Найденов, който вчера пострада в разложкия цех за скрап се възстановява: „Както режех желязо, изведнъж стана взрив. Бях с предпазни дрехи. Ударната вълна обаче ме изхвърли на около метър. Нямаше как да предположа, че става въпрос за граната”, разказа пред Нова телевизия пострадалият работник, който е настанен благоевградска болница. „Не е губил съзнание. Има гръдна травма, но тя не е  достигнала до белия дроб. Основната травма е на лявата ръка. Има открити рани, счупвания. Не може да кажем колко дълго ще продължи възстановяванието му”, обясни д-р Петър Сакелариев. Все още не е ясно как гранатата се е появила в цеха за старо желязо. От Инспекцията по труда в Благоевград правят проверка по случая. От фирмата, в която е работил служителят, твърдят, че са спазени всички изисквания за безопасност: „Случаят се разследва от разложката районна прокуратура, но ако стане ясно, че причината е небрежност ще бъде поет от Окръжна прокуратура-Благоевград“, обясни Славянка Симидчийска от Инспекцията по труда.  Припомняме, че вчера малко след 10 часа стара граната тип „лимонка“ гръмна в ръката на работник в разложки цех за скрап. Веднага е подаден сигнал на тел.112. С тежки наранявания на ръката и единия крак работникът е транспортиран в разложката болница за оказване на първа помощ. После е закаран с линейка в благоевградската болница „Пулс“, където веднага е подложен на хирургически операции. Няма опасност за живота му, но има реална опасност ръката му да бъде ампутирана. Работникът е от Симитли, а дошлите следователи изясняват на място как гранатата се е озовала необезвредена в цеха за скрап. Цеха веднага е бил затворен и се прави проверка  от Областната инспекция на труда, както и разследване от Специализирания отряд за борба с тероризма /СОБТ/ – София. Изяснява се и причината за избухването на старата граната.", "date": "2019.10.02", "title": "Работникът, пострадал от гръмнала граната, се възстановява"}
{"url": "https://www.monitor.bg:443/bg/a/view/fandykova-spira-prezastrojavaneto-sys-zakonovi-promeni-video-176919", "text": "Спирането на презастрояването в София чрез законодателни промени, предлага кметът на града Йорданка Фандъкова, която е и кандидат за следващ мандат на коалиция ГЕРБ-СДС. Чрез клип във Фейсбук тя представи акцентите от програмата си за подредена София. „София се нуждае от нормативни промени, които да ограничат презастрояването и по категоричен начин да се защитят зелените площи. Част от промените направихме, но е нужно да затворим всички вратички в законите и сме готови със законодателни предложения за това“, казва Фандъкова. По думите й начина за развитието на София като подреден град е чрез ефективен и строг контрол върху строителството. „Безкомпромисна съм със санкциите за некачествено строителство, но те не са достатъчни. Настоявам проектанти, надзори и строителни фирми да носят професионална отговорност при некачествена работа“, отбелязва Фандъкова. Кметът припомня, че се работи и по наредба за градската среда, с която да се въведат ясни стандарти към всеки елемент от строителството на публични обекти в града. „Предлагаме увеличение на отстоянията при строеж на нови сгради в съществуващи жилищните комплекси. Продължавам да настоявам Народното събрание да определи краен срок за приключване на реституцията – това ще спре измамите с такива имоти“, казва градоначалникът. Относно защитата на сградите паметници на културата тя предлага механизъм за реставрацията им при отказа на техните собственици да се грижат за тях. По думите й общият устройствен план на града пък трябва да се промени с участието на граждани и експерти. Междувременно от пресценръра на ГЕРБ съобщиха, че Фандъкова се е срещнала с екипа на българо-немската компания „Фармалекс\". На нея тя е съобщила, че се планира изграждане на Биотехнологичен парк и привличане на стратегически инвеститор в сферата на фармацията и здравните грижи. \"Това са две от задачите в програмата ми за развитие на София в следващите години. Проектът за Биотехнологичен парк е предложение, което идва от вас и с подкрепата на компаниите от сектора, ще успеем да го реализираме“, казала тя. В Биотехнологичния център ще се развие иновативна среда за изследвания и нови технологии в сферата на фармацията, биотехнологиите и здравните грижи. Същевременно от ГЕРБ заявиха, че ще заложат на позитивната кампания, въпреки че очакват тя да бъде мръсна. Вицепремиерът Томислав Дончев даде да се разбре, че те се явяват на вота с ясна политическа физиономия, с ясни канидати и цели и коя политическа сила стои зад тях. Шефката  на ПГ на ГЕРБ Даниела Дариткова амбицията при реденето на листите била да привлекат широко гражднаско присъствие и затова   листите са 30 % обновени. Шефката на НС Цвета Караянчева пък обвини ДПС, че притискат хора от листите на ГЕРБ и уволняват роднини на кандидати за кметове и общинари от ГЕРБ, давайки за пример Белиза и Велинград. Тя увери,че битката за смесените райони не е предизвестена.", "date": "2019.10.02", "title": "Фандъкова спира презастрояването със законодателни инициативи (ВИДЕО)"}
{"url": "https://www.monitor.bg:443/bg/a/view/vseki-treti-bogatash-v-sa-sht-super-zamojnite-jeni-po-sveta-se-uvelichavat-176898", "text": "Според седмото годишно проучване на свръхбогаташите World Ultra Wealth Report 2019, техният брой се е увеличил незначително през изминалата година с 0,8%. В момента на планетата има 265 490 души, чието състояние се оценява на не по-малко от 30 милиона долара. Това незначително увеличение идва след резкия скок през 2017 година, когато броят на супербогатите се увеличи с близо 13%. Общото състояние на свръхбогатите намалява за първи път от три години. Вярно, също леко - с 1,7%. През 2018 г. то възлиза на 32,3 трилиона долара. Но не бива да оплакваме супербогаташите. Авторите на изследването прогнозират, че към 2023 година броят им ще се увеличи до 353 550 души, а сумарното им състояние – до 43 трилиона долара. Заслужава да се отбележи бързият растеж на броя на супер богатите жени. Сега на планетата представителите на „слабия пол“ със състояние от поне 30 милиона долара е почти 39 хиляди, или 14,6% от общия брой на свръхбогаташите. Особено много жени са сред сравнително младите свръхбогаташи, чиято възраст е не повече от 50 години. В този възрастов сегмент всеки пети супер богат е жена. Броят на супер богатите хора през 2017 г. надхвърли четвърт милион, т.е. те могат да населят среден по големина град. Разбира се, мултимилионерите живеят навсякъде, но почти три четвърти от свръхбогатите (72%) живеят в 10-те най-богати страни в света. Броят на богатите хора, живеещи в тези страни, се е увеличил с 1365 миналата година, но общото им богатство е намаляло с 362 милиарда долара (1,5%). Почти всеки трети супербогаташ (31%) живее в САЩ. През 2018 година в Америка те са 81 340 (+2,2%) души със състояние не по-малко от 30 милиона долара. Общото им богатство е 9,84 трилиона долара. Това е повече от БВП на Япония и Германия, третата и четвъртата икономики на планетата, взети заедно. Това е повече от общото състояние на пет от първите десет свръхбогати държави, следващи Америка в челната десетка, също взети заедно. На второ място е Китай с 24965 свръхбогаташи с общо състояние от 3,76 трилиона долара. Трета в класацията е Япония със 17 855 мултимилионери и общо богатство от 1,67 трилиона долара. Това, между другото, е малко повече от миналогодишния БВП на Русия според оценките на МВФ. В челната десетка са също Германия (15685 супер богати с общо богатство 1,85 трилиона долара), Канада (10395; 1,05), Франция (10145; 1,05), Великобритания (9575; 1,01), Хонконг (8950; 1,18), Италия (6270; 0,708) и Швейцария (6145; 0.808).", "date": "2019.10.02", "title": "Всеки трети богаташ в САЩ, супер заможните жени по света се увеличават"}
{"url": "https://www.monitor.bg:443/bg/a/view/fondacija-nagradi-6-talantlivi-mladeji-v-pazardjik-176900", "text": "Фондация за подпомагане на талантливи деца „Надеждата на Пазарджик“, учредена от Сдружението на частните предприемачи и работодатели в Пазарджик, връчи за пореден път на тържествена церемония финансови стимули на 6 деца с постижения в науката и спорта.  На връчването присъстваха председателят на фондацията Иван Неделчев, председателят на сдружението на предприемачите Димитър Събев и Роман Цветков, член на УС на Фондацията.  Всички отличени деца и младежи са не само отлични ученици, но и с изявени таланти и постижения в различни сфери на науката и спорта. Класирани са на национално или международно ниво. До момента фондацията “Надеждата на Пазарджик“ е отличила 51 деца, има  и колективни награди. Подкрепата за младите таланти във финансово отношение до момента възлиза общо на 19400 лв. Днес ще бъдат отличени още 6 деца, а сумата, с която са наградени талантите на Пазарджик е 2500 лв., като общата сума, раздадена от Фондацията достигна 21900 лв. „Това е нашият начин да покажем, че оценяваме усилията Ви да бъдете добри и в спорта, и в науките, и в училище“, заяви Иван Неделчев преди официалното награждаване.  ", "date": "2019.10.02", "title": "Фондация награди 6 талантливи младежи в Пазарджик"}
{"url": "https://www.monitor.bg:443/bg/a/view/novijat-shef-na-babh-krizata-s-chumata-po-svinete-e-ovladjana-176901", "text": "Кризата с африканската чума е овладяна, но трябва да се намали драстично плътността на дивите свине в природата, защото те се явяват резервоар. Това каза проф. Паскал Желязков – изпълнителен директор на агенцията по безопасност на храните (БАБАХ) в ефира на БНТ. „Случаите на болестта драстично намаляха, благодарение на мерките, които бяха взети от земеделското министерство след идването на госпожа Танева. Може да се отбележи по-специално включването на повече хора от науката в борбата с африканската чума, защото вие сте свидетели, че от една година агенцията е подложена на постоянен натиск от хора, които не са компетентни. Когато се включиха повече хора от науката, това са колегите от Центъра за оценка на риска в хранителната верига, колегите от Лесотехническия университет, Ветеринарен факултет, колегите от Стара Загора, нашият институт, на който бях директор – виждате, че случаите намаляха драстично. През месец юли, когато беше пикът имахме 5 индустриални ферми, следващият месец бяха две, септември само една в с. Новоселци, Видинско. А при дивите животни излизат общо са 65 случая с 89 животни, но те са единични.“, допълни проф. Желязков. Относно разпредената проверка от главния прокурор за евентуални длъжностни престъпления в БАБХ, проф. Паскал Желязков каза: „Още няма резултати. Ние не се бъркаме в работата на прокуратурата. Когато излязат крайните резултати, ще ги коментираме.“ Промени в БАБХ ще има, сега не мога да кажа какви точно ще бъдат, коментира новоназначеният директор на агенцията. „Преди няколко дена инициирахме среща с Българския ветеринарен съюз, защото има леко раздалечаване с колегите, които са от БВС, които са регистрирани ветеринарни лекари на терен и държавната администрация. Смятаме да сложим нови правила за работа с регистрираните ветеринарни лекари на терен. Просто по-активно да ги включим. Също така има много общини, където има недостиг на ветеринарни лекари на терен, във връзка с контрола по здравеопазване на животните. Така че ние ще направим една ревизия къде има недостиг на кадри. Колегите в агенцията са обучени, всеки по даден въпрос. Разбира се, те са най-добре подготвените към момента, просто трябва да изпълняват задълженията си. Всеки нов човек, който дойде, трябва да бъде обучаван. Засега не предвиждаме драстични промени, просто може би само вътрешни реорганизации“, допълни проф. Желязков.", "date": "2019.10.02", "title": "Новият шеф на БАБХ: Кризата с чумата по свинете е овладяна"}
{"url": "https://www.monitor.bg:443/bg/a/view/musulmanin-dari-tele-za-hrama-na-vanga-176894", "text": "66-годишният мюсюлманин Шукри Декташ от Сандански дари теле за храма на пророчицата Ванга. На 14 октомври на Рупите ще се раздава курбан, когато ще се отбележи 25 години от освещаването на  храма „Света Петка Българска“. Шукри Бекташ за трети път дарява теле на храма. На младини той е ходил няколко пъти при пророчицата  Ванга, за различни инциденти станали във фамилията му. Казва,че тя винаги им е помагала със съвети. Според мюсюлманина Бог е един и помага на всички, затова и дарява животни за курбан.", "date": "2019.10.02", "title": "Мюсюлманин дари теле за храма на Ванга"}
{"url": "https://www.monitor.bg:443/bg/a/view/frenski-grajdanin-e-zaginal-na-stolichnija-bul-praga-176895", "text": "Французин е загинал тази сутрин млад мъж на столичния булевард „Прага“. 29-годишният мъж беше ударен от микробус. Инцидентът е станал рано сутринта около 5,40 часа в отсечката между улиците „Шандор Петьофи“ и „Бузлуджа“, съобщи БНР.  Трагедията се е разиграла пред очите на много хора. „Сигналът към Бърза помощ е подаден в 5,40 часа, като в 5,42 постъпва втори сигнал за същия инцидент. Линейката е пристигнала на място в 5,46 часа, но медиците само са констатирали смъртта\", обясниха за Dir.bg от Бърза помощ. На мястото е извършен оглед. Около тялото на мъжа е имало много кръв и се предполага, че при инцидента той си е ударил главата, а това е довело до фаталния край. Изясняват се обстоятелствата и поведението на младежа, довели до тежкия инцидент, уточниха от МВР. Движението по бул. \"Прага\" вече е възстановено.", "date": "2019.10.02", "title": "Френски гражданин е загинал на столичния бул. \"Прага\""}
{"url": "https://www.monitor.bg:443/bg/a/view/siderov-ne-misli-da-se-izvinjava-na-bnt-zakani-se-da-gi-sydi-176896", "text": "Междувременно от ГЕРБ определиха поведението на Сидеров като неприемливо, позор и удар върху авторитетът на НС. Шефката на ПГ на ГЕРБ Даниела Дариткова поясни, че авторитетът на НС е бил заложен, а представянето на Сидеров категоричен позор за институцията. „Знам, че това беше личен негатив, но Сидеров е част от това Народно събрание и всички ние сме призвани да пазим авторитета на институцията“, продължи тя и поясни, че всички депутати трябва да го пазят. Именно затова тя призова избирателите да бъдат разумни при своя избор и да не се подвеждат по популистки обещания. В отговор на въпроса дали лидерът на \"Атака\" не е опозорил и управляващата коалиция, шефката на депутатите от ГЕРБ направи разликата: \"Всеки носи персонална отговорност за своето поведение\" и уточни, че в коалиционното споразумение не са разписвали правила за поведение. По думите й разговори за коалицията се водят в друг формат. Шефката на НС Цвета Караянчева пък припомни Костинбродската афера, от които ГЕРБ понесли най-много негативи. По думите й такова поведение не бива да се толерира. На свой ред вицепремиерът Томислав Дончев се съгласи, че не може да се упражнява където и да е нито физическа, нито вербална агресия. „Не само по БНТ, вербална или физическа агресия може да има само в турнир по бокс. Носим отговорност, когато зареждаме цялото общество с агресия. Разбирам, че трябва да ги зареждаме с различни тези, но не и с омраза. Езикът на омразата понякога е много изкусително нещо, но това се връща. Хората го виждат, деца го виждат, поведението се копира“, коментира темата Дончев.", "date": "2019.10.02", "title": "Сидеров не мисли да се извинява на БНТ, закани се да ги съди (ОБНОВЕНА)"}
{"url": "https://www.monitor.bg:443/bg/a/view/trytva-deloto-sreshtu-mitio-ochite-176889", "text": "Започва делото срещу Димитър Желязков, по-известен като Митьо Очите. Той и още 12 души са подсъдими за ръководене и участие в организирана престъпна група за рекет, изнудване, палежи и разпространение на дрога.  В началото на септември съдът върна случая в Спецпрокуратурата заради нарушения в обвинителния акт. Митьо Очите беше задържан в Истанбул през август миналата година, а от февруари е в България. Ако бъде признат за виновен, законът предвижда до 15 години затвор.", "date": "2019.10.02", "title": "Тръгва делото срещу Митьо Очите"}
{"url": "https://www.monitor.bg:443/bg/a/view/ford-focus-st-e-napraven-za-horata-s-benzin-v-kryvta-176882", "text": "Хората с бензин в кръвта, които обичат да шофират бързо и динамично, обикновено избират спортно купе или роудстър. Но когато имат семейство и се налага да возят децата на училище и да пътуват през почивните дни с цялата фамилия, се насочват към спортните автомобили с пет места и пет врати. Днес повечето автомобилни производители имат в гамата си динамична версия на модела си в компактния сегмент, но един от най-добрите автомобили правен някога е новият Ford Focus ST. Както и да го наречете – спортен хечбек за семейството или динамична семейна кола, или дори „хот хеч”, както е модерно да се казва, новият Ford Focus ST е идеалният автомобил, с който можете да ходите на работа, да возите жена си и децата където пожелаят, но когато останете сам, да хванете някой планински път и да се отдадете на удоволствието от шофирането, което този спортен автомобил ще ви достави. През миналата година беше представено четвъртото поколение на Ford Focus и ето, че сега дойде време и за спортната версия, която по традиция се казва ST. Версията ST е умерено мощна и не толкова екстремна като Focus RS. Новият модел е базиран на новата платформа C2. С дължина от 4388 мм и междуосие 2700 мм, спортният хечбек е малко по-голям от предшественика си, но в същото време той е по-лек и тежи 1468 кг, а твърдостта на каросерията му е увеличена с 20%. Подобрена е и аеродинамиката, като коефициентът на челно съпротивление е намален до 0,27. Новият Ford Focus ST изглежда по-елегантен от предшественика си, тъй като линиите на каросерията са станали по-гладки, а профилните стени вече са изпъкнали. Предният капак е по-дълъг, предното стъкло е силно наклонено, а линията на прозорците е по-ниска от тази на предшественика му. Широката решетка сега изглежда като усмивка, а стреловидните фарове вече са напълно светодиодни. Новият Focus ST традиционно е снабден с аеродинамичен пакет, а стандартните колела са 18-инчови. Пътният просвет е намален с 10 мм. Задният прозорец е покрит с голям спойлер, а продълговатите светлини подчертават ширината на колата. От двата края на бронята се подават двете големи изпускателни тръби. Освен хечбека, новият Ford Focus ST се предлага и във версия комби, за която се доплаща 1250 лева. Влизайки в салона на новия Ford Focus ST веднага прави впечатление спортната му насоченост. Интериорът е обзаведен с кожа и алкантара, а пластмасовите вложки имитират карбон. Педалите и праговете са украсени с метални пластини. Новият Focus ST е получил спортен волан със скосена долна част и е обшит с перфорирана кожа в зоните на захващане. Новият скоростен лост за превключване на предавките е с метална горна част и кожух с контрастни бели шевове. Между скоростомера и оборотомера са поставени индикаторите за температурата на двигателя, както и екрана на бордовия компютър, който сега показва данни за налягането на маслото и турбокомпресора. Най-важната за водача информация се проектира и върху предното стъкло. Най-отгоре на централния панел е прикрепен 8,0-инчовият сензорен дисплей на мултимедийната система SYNC 3. Благодарение на него бутоните на климатика и аудиосистемата са значително по-малко. Най-отдолу е предвидена ниша за безжично зареждане за смартфони, както и USB порт и 12-волтов вход за външни устройства. Спортните предни седалки Recaro са с подобрени странични опори, но остават все така удобни. Разполагат с отопление, както и волана, и предното стъкло. Под централния подлакътник има доста голяма кутия. На втория ред мястото за краката е увеличено с 50 мм, отколкото при предишното поколение модел. Салонът е с 60 мм по-широк в областта на раменете, така че отзад ще е по-удобно за трима пътници. Обемът на багажника е 375 литра, а при сгънати седалки се увеличава до 1354 литра. Оборудването на новия Ford Focus ST е много богато и предлага разширени опции като безключов достъп, стартиране на двигателя с бутон, електрически стъкла и огледала за обратно виждане, двузонов автоматичен климатик, Wi-Fi, Bluetooth, премиум аудиосистема Bang&Olufsen С 9 тонколони и субуфер, автопилот за паркиране, адаптивен круиз контрол и др. За сигурността на пътниците на борда има и 7 въздушни възглавници, всички стабилизиращи системи, технология за автоматично спиране при опасност, система за спазване на лентата, технология за полуавтономно движение, система за разпознаване на пътните знаци и други. Новият Ford Focus ST се предлага с бензинов и дизелов двигател. Дизеловият е 2,0-литров агрегат EcoBlue с мощност 190 к.с., съчетан с 6-степенна ръчна скоростна кутия.  Най-вълнуващо преживяване доставя автомобила с новия 2,3-литров бензинов турбомотор EcoBoost с мощност 280 к.с., което е с 30 к.с. повече спрямо предходния Focus ST. Освен това изцяло новият модел с пет врати постига още по-бързо ускорение, като спринтира от 0 до 100 км/ч за 5,7 секунди, което е с почти секунда по-бързо в сравнение с модела от предходното поколение. При рязко потегляне от място за оптимизиране на динамиката помага системата за контрол на стартирането Launch Control, която се бори с приплъзването на колелата. Технологията с турбокомпресор допринася за водещия в сегмента пиков въртящ момент от 420 Нм, наличен в интервала 3000-4000 об/мин. Серозната тяга осигурява незабавна реакция при натискане на педала на газта, а нова иновативна система не допуска наличието на турбо дупка, което позволява бързо развихряне на мощността при необходимост. Максималната скорост е ограничена на 250 км/ч. Въпреки спортната динамика, новият Ford Focus ST може да бъде и много икономичен, като в комбиниран цикъл разходът е 7,9 л/100 км, а в града консумацията варира между 10-11 л/100 км в зависимост от трафика. Дори при шофиране в режим Sport звукът на 2,3-литровия турбодвигател не е много сочен, но в режим Track става по-силен и доставя удоволствие за ушите. Новата 6-степенна механична скоростна кутия е по-прецизна, а скоростният лост е по-къс. Автомобилът е оборудван с диференциал с ограничено приплъзване, което прави спортния хечбек по-маневрен и значително намалява недозавиването. Воланът на Focus ST е станал необичайно остър и са необходими само две завъртания от край до крой. Управлението е точно и информативно, подобно на типично спортно купе. В същото време окачването е направено по-твърдо, за да се намали наклоняването на каросерията, но дупките се усещат само в режим Track. В нормално състояние новите адаптивни амортисьори правят возенето още по-комфортно, отколкото в предишното поколение на модела. За да може да спира добре, новият Focus ST е оборудван с ефективните спирачки с диаметър 330 мм отпред и 302 мм отзад. Новият Ford Focus ST вече се продава в Европа и в България, като у нас струва между 63 900 лева за бензиновата версия с 6-степенна механична скоростна кутия. Дизеловата версия се предлага с 6-степенна механика и струва минимум 66 000 лева.", "date": "2019.10.02", "title": "Ford Focus ST е направен за хората с бензин в кръвта"}
{"url": "https://www.monitor.bg:443/bg/a/view/kratyk-horoskop-za-2-oktomvri-176890", "text": "Какво са орисали звездите за вас днес До обед не поемайте ангажименти и работете самостоятелно. От обед навлизате в силен период. До вечерта поне една работа ще тръгне по правилата. Може да получите пари и спонсорска закрила и да станете обект на благотворителност. Препоръчват се публични изяви. До обед проучвайте, насрочвайте срещи и изпращайте оферти. Важните ангажименти насрочете от обед до утре на обед. В този период всичко ще потръгне добре за вас, ще ви отвори път в нужната посока и ще привлече спонсори в живота ви. Не се ограничавайте в храната. Днес лагерите се оформят. Но чак утре ще се разбере кой е с вас и кой действа в посока на конкурентните интереси. Важните договори подпишете до обед. От обед навлизате в противопоставящ период. Не може вече да се пипа с кадифените ръкавици. Ще постигнете много. Денят разгръща творческата ви активност, дава шанс за представителни и делови срещи, от които ще произлезе перспективна работа или връзка за вас. Действайте активно. Не е ден за диети. Трудно начало на деня. Важните срещи отлагайте за следобед, когато ще навлезете в стабилизиращ период. До петък ще направите важни крачки напред. Обадете се на тези, с които ще тръгнете в екип. Създавайте нови контакти, уредете съвместни инициативи и изяви. До обед правите силен ход. Ще получите съдействие, ще се почувствате защитени и оценени от тези, с които и преди сте работили. Следобед навлизате в тежък период, особено по отношение на юридически дела, процедури и договори. Силен и успешен ден. Рекламирайте се, влезте в нова среда, посетете престижни мероприятия и вземете участие в модни изяви. Може да ви предложат изгодни оферти. Независимо с какво сте заети може да изкарате допълнителни пари и да си намерите странична работа. Подпишете нов договор, тръгнете на нова работа и влезте в нова среда. Пред вас се отварят неподозирани възможности и шансове, които не са за изпускане. Не се отказвайте от нищо, намерете време за всеки, който може да ви е полезен. Късметът ви се отприщва. Луната навлиза в Стрелец и бърза на среща с Юпитер. Всичко предприето ще има благоприятно за вас развитие. Включете се в светски мероприятия, в артистични и творчески изяви. Посетете панаири и изложби, рекламирайте новите си творчески планове. Ден за представителни срещи, за приятелски визити и приемане на предложения. Стиснете си ръцете, обединете сили, дейности и ресурси. Не лъжете никого за нищо. Ще ви отвърнат със същото и двете страни ще загубят. Рекламирайте се, посетете панаири и изложби. До обед всичко върви с мъка, но след това една след друга идват покани, възможности за пътувания и благоприятни промени в плана. Ще ви се предложат изгодни варианти по договори, ще се окажете търсени и желани партньори. Ще се похвалите с победа, ще ви повишат и ще се радвате на придобивки в първата половина на деня. Следобед на хоризонта са задават облаците на конфликта. Не се забърквайте в чуждите отношения, може да излезете без вина виновни. Личната ви година е шестица. Очертават се придобивки, уреждане на имотни и наследствени въпроси. Някой ще срещне любовта, а друг ще я покани в дома си заедно с бъдещия си наследник. 2020 ще е година на принудителна или доброволна самота и изолация. Някой ще замине за чужбина и трудно ще се внедри там. Пълният хороскоп за деня може да прочетете  , а какво ви очаква до края на седмицата вижте  .", "date": "2019.10.02", "title": "Кратък хороскоп за 2 октомври"}
{"url": "https://www.monitor.bg:443/bg/a/view/london-s-nova-kompromisna-i-posledna-oferta-kym-es-176893", "text": "Британският премиер Борис Джонсън приготви за лидерите на Европейския съюз в Брюксел своите нови и \"окончателни\" предложения с цел да се постигне в последната минута споразумение за Брекзит, предадоха Асошиейтед прес и Ройтерс. Според съобщението от Даунинг стрийт премиерът, представяйки своите предложения, ще ги нарече \"честен и разумен компромис\", но същевременно и \"окончателна\" оферта, като ще посочи, че ако ЕС не се съгласи да ги обсъди, Великобритания ще се откаже от по-нататъшни преговори. Според вестник \"Дейли телеграф\", който е успял да получи достъп до плана на Джонсън, носещ условното название \"Две граници в течение на 4 години\", след Брекзита Северна Ирландия ще остане част от единния пазар на ЕС най-малко до 2025 г., но ще напусне митническия съюз заедно с останалата част от Обединеното кралство.  Вестникът отбелязва, че Джонсън е обсъдил своето предложение по телефона с европейските си колеги. То представлявало алтернатива на режима на предпазния механизъм (т.нар. \"бекстоп\"), който има за цел да гарантира, че границата между двете части на ирландския остров ще остане \"прозрачна\", т.е. без създаване на структури за контрол по нея. Именно този \"бекстоп\", който е предвиден в споразумението, постигнато между ЕС и правителството на предишната премиерка Тереза Мей, и досега остава възел на раздора в преговорите между Лондон и Брюксел.  Предвижда се през 2025 г. еднокамарният парламент на Северна Ирландия да реши дали да продължи да действа по правилата на ЕС, или да се върне изцяло към спазване на британските правила, които до този момент вече силно ще се различават от европейските. Политиците от ЕС досега неведнъж са подчертавали, че няма да се съгласят да бъде променен вече съгласувания предпазен механизъм. Главното, което го отличава от новото, ограничено във времето предложение на Лондон, е, че той е безсрочен. Британският премиер Борис Джонсън представи предложенията си първо в заключителната си реч на годишната конференция на британските консерватори, която се провежда в Манчестър. \"Приятели, страхувам се, че след три и половина години хората започват да имат усещането, че ги правят на глупаци. Те започват да подозират, че има сили в тази страна, които просто не искат Брекзит изобщо да бъде осъществен\", каза Джонсън. \"Нека да осъществим Брекзит на 31 октомври, така че през 2020 г. нашата страна да може да се придвижи напред\", ще допълни той. Джонсън обеща Великобритания да напусне Европейския съюз на 31 октомври, \"каквото и да става\", със или без споразумение. \"Това, което целият свят иска, е да се приключи с този въпрос и да преминем към нещо друго. Затова ние ще излезем от ЕС на 31 октомври, каквото и да става. Да осъществим Брекзит. Можем, длъжни сме и ще го направим\", заяви Джонсън в реч на годишната конференция на Консервативната партия в град Манчестър.", "date": "2019.10.02", "title": "Лондон с нова \"компромисна\" и последна оферта към ЕС"}
{"url": "https://www.monitor.bg:443/bg/a/view/princ-hari-i-megan-markyl-sydjat-britansko-izdanie-zaradi-tormoz-176891", "text": "Меган Маркъл, съпругата на британския принц Хари, съди британско издание заради публикувано нейно лично писмо, предадоха световните агенции. В емоционално изявление принц Хари каза, че той и съпругата му са предприели съдебни действия в отговор на онова, което той определи като тормоз от някои сектори на британската преса. \"Въпреки че това действие може и да не е най-безопасното, то е най-правилното\", заяви Хари по повод предприетите съдебни действия. \"За жалост съпругата ми стана една от последните жертви на британската таблоидна преса, която води кампания срещу физически лица, без да мисли за последствията\", допълни Хари и изрази опасения, че историята се повтаря. Той визира покойната си майка, принцеса Даяна, която приживе беше до такава степен превърната в тема за обсъждане от таблоидите, че вече не беше възприемана като истински човек със своите мисли и чувства. \"Изгубих майка си и сега виждам как съпругата ми става жертва на същите могъщи сили\", допълни Хари. Изданието, което е съдено, е \"Мейл он сънди\". Вестникът публикувал лично писмо на Меган до баща й. Публикуването на писмото беше поредният елемент в медийните спекулации за отношенията на Меган с баща й Томас Маркъл, който не присъства на сватбата й миналата година. От много изказвания на Томас Маркъл медиите направиха извода, че Меган е скъсала отношенията с него. В началото на февруари нейни приятели се изказаха в нейна защита и съобщиха, че Меган е написала писмо до татко си, в което поискала да се помирят. След няколко дни Томас Маркъл предал писмото на \"Мейл он сънди\".", "date": "2019.10.02", "title": "Принц Хари и Меган Маркъл съдят британско издание заради тормоз"}
{"url": "https://www.monitor.bg:443/bg/a/view/ot-5-oktomvri-startira-lovyt-na-diva-svinja-176892", "text": "От 5 октомври стартира груповият лов на дива свиня. По време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Във връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. Независимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. Определя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. В документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. Всички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. Продължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов.", "date": "2019.10.02", "title": "От 5 октомври стартира ловът на дива свиня"}
{"url": "https://www.monitor.bg:443/bg/a/view/djenifyr-garnyr-zapisa-duet-s-andrea-bocheli-176862", "text": "Холивудската звезда Дженифър Гарнър е последната партньорка по микрофон на легендарния Андреа Бочели. Оперният певец подготвя специално удължено издание на албума си Si, което ще включва дуета му с актрисата. Двамата записаха своя интерпретация на песента Dormi Dormi Lullaby на английски и на италиански. Това е дебют за Гарнър в музикалната индустрия. Британската певица Ели Голдинг също ще запише дует с Бочели за албума Si Forever: The Diamond Edition. Те ще запеят заедно Return to Love. Беше забавно да пея на италиански, истинско удоволствие.“, отсече наскоро тя. Припомняме, че Андреа Бочели записа колаборации с няколко млади звезди за тавата Si, сред които поп сензациите Ед Шийрън и Дуа Липа.", "date": "2019.10.02", "title": "Дженифър Гарнър записа дует с Андреа Бочели"}
{"url": "https://www.monitor.bg:443/bg/a/view/lov-na-veshtici-v-barsa-predi-derbito-s-inter-v-sh-l-programa-176827", "text": "Сериозно напрежение между футболисти и ръководство изостри обстановката в „Барселона“ точно преди дербито с „Интер“ от груповата фаза на Шампионската лига. Двубоят на „Камп Ноу“ е тази вечер, а в часовете преди него публично се разрази скандал между шефове и играчи. Един от капитаните на тима – Жерард Пике, се оплака, че ръководството използва медии, за да критикува представянето на конкретни футболисти. “Познаваме клуба, знаем кои са вестниците, приближени до клуба. Знаем кой пише статиите, макар че друг човек се подписва. Играчите на „Барселона“ броим всяка победа, ръководството брои всяка загуба“, изригна Пике пред „Ел Мундо депортиво“. Реакцията на шефовете не закъсня и бранителят беше привикан да дава обяснения за думите си, като санкцията ще стане ясна след двубоя с „нерадзурите“. „Това е истински лов на вещици“, обобщи ситуацията ESPN. Група Е 19.55 ч. Генк – Наполи  22 ч. Ливърпул – Залцбург  Група F 19.55 ч. Славия (Пр) – Борусия (Д)  22 ч. Барселона – Интер  Група G 22 ч. Лайпциг – Лион Зенит – Бенфика Група H 22 ч. Лил – Челси Валенсия – Аякс", "date": "2019.10.02", "title": "Лов на вещици в „Барса“ преди дербито с „Интер“ в ШЛ (ПРОГРАМА)"}
{"url": "https://www.monitor.bg:443/bg/a/view/vynshno-ne-razchitajte-na-transporta-v-gyrcija-dnes-i-utre-176887", "text": "Национална стачка е обявена за днес и утрe (2 и 3 октомври) в гръцката столица Атина, като се очаква протестите да блокират транспорта. В 11 часа ще се проведе митинг на площад „Клафтмонос“ в центъра на града. Стачката ще засегне движението на метрото в двата дни, като в първия ден мотрисите няма да се движат по линии 2 и 3, а утре на 3 октомври е обявено три-часово прекратяване на работата на метрото от 12:00 до 15:00 ч. Автобусите, тролейбусите и трамваите ще спират работа на 2 октомври. Автобусите и тролейбусите ще се движат между 9:00 и 21:00 ч., а трамваите между 9:00 и 15:00 ч. И в двата дни стачката ще засегне и ЖП-транспорта. Ще стачкуват и всички категории кораби, тръгващи от пристанищата Пирея, Рафина и Лаврио. Към стачката днес ще се присъединят и банковите служители, както и Националната телекомуникационна компания. От българското Външно министерство препоръчват на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват протести и възможни безредици.", "date": "2019.10.02", "title": "Външно: Не разчитайте на транспорта в Гърция днес и утре"}
{"url": "https://www.monitor.bg:443/bg/a/view/zapochva-sydeben-proces-protiv-sarko-176888", "text": " Най-висшата френска съдебна инстанция потвърди започването на съдебен процес срещу бившия президент Никола Саркози за прекомерни разходи в неуспешната му предизборна кампания за президент през 2012 г., предаде Франс прес. Касационният съд отхвърли последното обжалване на Саркози за избягване на съдебен процес за незаконно финансиране на предизборна кампания, което е наказуемо с една година затвор и глоба от 3750 евро. Бившият френски президент (2007-2012 г.) е на съд за превишаване на разрешения лимит за предизборни разходи с над 20 милиона евро въпреки предупрежденията на счетоводителите от предизборния му екип през март и април 2012 г. Даването на ход на съдебно дело срещу Саркози и още 13 души бе наредено през февруари 2017 г., но през последните две години и половина това решение на по-низша съдебна инстанция бе обжалвано на няколко пъти. Решение на Конституционния съвет през май направи почти неизбежно воденето на съдебно дело срещу Саркози. Бившият президент пък смяташе, че вече е бил санкциониран за тези деяния от Конституционния съвет през 2013 г. Тогава съдът го беше задължил да възстанови надхвърлената сума в предизборните разходи, което Саркози направи. Санкцията обаче обхващаше превишаване от само 363 615 евро, което бе установено преди разкриването през пролетта на 2014 г. на система от фалшиви фактури за прикриване на високите разходи по предизборните му срещи, организирани от комуникационната агенция \"Бигмалион\". Досега само един френски държавен глава от Петата република е бил осъждан в политическо-финансово дело: починалият в четвъртък Жак Ширак, който беше президент от 1995 до 2007 г. Той беше осъден на две години затвор условно през 2011 г. за фиктивни назначения в кметството на Париж, което Ширак ръководеше преди да заеме президентския пост.", "date": "2019.10.02", "title": "Започва съдебен процес против Сарко"}
{"url": "https://www.monitor.bg:443/bg/a/view/marius-podgotvja-sboren-monospektakyl-za-ubileja-si-176870", "text": "Неподражаемият Мариус Куркински ще представи сборен моноспектакъл по всички свои досегашни великолепни „уан мен шоу“ за 50-годишнината си. А те, за близо четвърт век, са „Дон Жуан“ по Молиер, „Песен на песните“ по библейски текстове, „Дамата с кученцето“ по Чехов, „Самият човек“ по Андрей Платонов, „Сънят“ по Джулиан Барнс, „Български разкази“ по Ангел Каралийчев, „Сътресение“ и „Черното пиле“ по Николай Хайтов и др. „Интересно ми е да събера причините една до друга и да видя какво същество ще създадат. Няма да се щадя…“, споделя магнетичният актьор, който никога не се е пестял на сцената в своя порив към абсолютното майсторство. Спектакълът, лансиран от Продуцентска къща „Ажур Пико“, ще се играе на 4 декември във Варна - Спортна зала, на 10 декември в Пловдив – зала „Сила“, на 12 декември в Бургас – зала „Опера“, а на 21 декември ще акостира в столичната „Арена Армеец“. Мариус ще закръгли юбилейните 50 на 15 октомври, но в момента е зает с последни приготовления около новия си игрален филм „Засукан свят“, който на 14 ноември ще открие фестивала „Киномания 2019“ в Зала 1 на НДК.", "date": "2019.10.02", "title": "Мариус подготвя сборен моноспектакъл за юбилея си"}
{"url": "https://www.monitor.bg:443/bg/a/view/doc-stojanka-cherkezova-skriningi-mogat-da-namaljat-s-30-prejdevremennata-smyrt-176859", "text": "Трябва да върнем патронажните сестри, които помагат на млади майки и бременните жен, казва в интервю за \"Монитор\" експертът от Института за изследване на населението и човека при БАН - В момента населението над 65-годишна възраст е около 21%. След десет години ще бъде 25%, а през 2040 г. – 28%. Когато хората над 65-годишна възраст са над 15% от населението, се счита, че то вече е остаряло и е влязло в етап от развитието си, в който се изисква трансформация на социалните условия. Те трябва да са ориентирани повече към обслужване на възрастната група от населението, защото тя е достигнала критично висок дял. В България сме в този период от около 1996 г. и днес имаме достатъчно насищане. Към 2030-а нарастването на населението от тази възрастова група ще стане по-интензивно. - Предложили сме набор от мерки, насочени към преодоляване на дългосрочната криза. Най-важна е създаването на фонд за дългосрочни грижи. Най-удобният момент за това е, когато има стабилен растеж в икономиката. Последните години той обаче е колеблив и сега може би не е най-подходящото време. - Крайният момент, в който можем да създадем и да заработи такъв фонд, е най-късно до 5-6 години. Причината е, че до 2030-2035 г. трябва да са приключили основните реформи в повечето социални системи по адаптиране към остаряването на населението. Тогава ще са най-големите пикове във възрастта между 50- и 70-годишните и от там започва интензивното нарастване на населението над 65-годишна възраст. - Много бързо. В момента на всеки 100 души в трудоспособна възраст се падат по малко над 30 души в надтрудоспособна. През 2030 г. те ще са 39. Децата под 15 г. пък ще бъдат много по-малко, отколкото възрастните над 65 г. Затова ние трябва да преобразим системата на здравеопазването, социалните услуги и всички останали, така че да отговорим на нуждите на тези хора, тъй като ще стават все повече. Затова е необходима по-качествена дългосрочна грижа. Това означава да бъдат осигурени социални и здравни услуги за хора със здравословни проблеми или такива в напреднала възраст, които се нуждаят от помощ, тъй като не могат да се справят сами в ежедневието. В момента най-често тя се осигурява вътре в семейството. С остаряването на населението обаче ще става все по-трудно хората, които се грижат за свои близки, да остават вкъщи. Те ще бъдат много по-нужни на пазара на труда, защото по-малкото трудово заети ще трябва да издържат нарастващия брой неработещи. Затова политиките трябва да съдействат тези хора да излязат на пазара на труда и да работят по специалността си и съобразно тяхната квалификация, защото така ще могат да бъдат по-полезни за икономиката. Професионалистите трябва да поемат грижата за хората, които не могат сами. Наше проучване показа, че те най-често разчитат на помощ от семейството. В момента тези, които са заявили, че се нуждаят и предпочитат професионална грижа, са малко под 211 хил. души и това е минималното изискване спрямо публичните политики. Около 120 хил. души, които са заявили необходимост от грижа, не получават такава никъде, дори и в семейството. - В различни години държавният бюджет или оперативните програми покриват между 10% и 20% от необходимия минимум на дългосрочните грижи. Палиативните грижи, които също спадат към дългосрочните, са малка част от този микс. Когато се създаде основата на пакета от грижи, успоредно с това трябва да бъдат доизграждани интегрирани системи, които да включват и предоставят социални, здравни и всякакви услуги, от които има нужда човек в подобно състояние. Искам да подчертая, че хора с увреждания и хора, които имат нужда от дългосрочна грижа, са две различни понятия. Нашите изследвания показаха категорично, че системата, която в момента е изградена за хората с увреждания, не може да послужи на тази за дългосрочни грижи и трябва да бъде създадена нова. Частично подобна система съществува, но тя е разпокъсана. Има отделни здравни или социални услуги и би следвало всички наши мерки да са насочени към подпомагане на семействата, към създаването на възможности хората да избират между различни видове услуги. - Децата под 14-годишна възраст в момента в България са 14%, а през 2030-а ще бъдат 13,7%. През 2040-а ще бъдат 13%. Намалява слабо делът на децата, но това е, защото всички групи намаляват, но при децата това става по-бързо, отколкото при останалите групи. Намалява и делът на населението, което е между 15 и 64 години. - Анализите показват в момента, че детската смъртност е най-ниска в България, откакто е започнало нейното отчитане. Това е положителна тенденция и ние имаме възможност и потенциал за допълнителното й намаляване. По последни данни детската смъртност е 5,8 на хиляда промила, но все още е около два пъти по-висока спрямо средната за Европа. - Предложенията ни в областта намаляване на детската смъртност са съсредоточени в рамките на системата здравеопазване. Сред мерките е прилагането на различни видове скрининги, които могат да се правят за бременните и за децата. Те трябва да са достъпни за абсолютно всички, без значение здравноосигурителния им статус. Много съществено е връщането на патронажната грижа. Това са сестри, които могат да обикалят и подпомагат младите майки и бременните жени още преди раждането, да създават култура в населението. Нашата идея е да бъдат създадени самостоятелни практики на патронажните сестри и всяка от тях да може да работи с един или няколко лекаря едновременно, както един личен лекар или гинеколог може да работи с няколко патронажни сестри. Предвидили сме и създаване на електронна система за връзка между тях, какви средства трябва да се осигурят за нея. Необходима е и ясна регламентация на взаимоотношенията, правата и задълженията на лекарите и патронажните сестри в този модел. Предлагаме и бонификация за сестрите, които работят при по-неблагоприятни условия - в квартали с по-висок процент на безработица, ниско образование на населението или пък в отдалечени планински и селски райони. Има такива села с висока раждаемост, но там не получават необходимата грижа. - Във всяка възрастова група причините за умиране са различни. Затова трябва да се подхожда различно спрямо възрастовите групи. Ако в борбата с детската смъртност имаме постигнати добри резултати, то в преждевременната смъртност това не е така. Анализите на преждевременната смъртност (на населението между 35- и 65-годишна възраст) показват, че ако нещата се запазят, можем да очакваме, че до 2040 г. смъртността ще остане същата. За да постигнем по-добър ефект, са необходими повече превенция и по-малко последващо лечение. На първо място трябва да се започне от преразпределение на наличните средства на НЗОК и на Министерство на здравеопазването в посока повече профилактика и повече превенция. Предложили сме конкретни пакети от скрининги за хора с различен профил и възрастови групи. Изследванията показват, че ако въведем тези скрининги, имаме шанс още до три години след това да постигнем 30% спад на смъртността по определени причини за смърт в тези възрастови групи. Това веднага ще внесе промяна в рамките на демографската система. Те ще се правят от лекари – общопрактикуващи и от специалисти, като голяма част от тях са насочени към превенция на сърдечносъдовите и онкозаболяванията, които са сред водещите причини за смърт в средна възраст. - Въпреки че хората започнаха да се грижат повече за себе си, често има оплакване и от страна на лекарите, и от тези, които разработват политиките, че хората са немарливи по отношение на здравето си. Затова едно от предложенията ни е те да ходят редовно на профилактични прегледи. От тях обаче има смисъл само ако съществува необходимият пакет от дейности, които да ги профилактират. Освен скринингите това са и някои елементарни медицински дейности, които може да прави личният лекар, но не се практикуват и не се заплащат от НЗОК. Необходимо е да има и регламентирано достатъчно време за извършване на прегледите от личните лекари и от специалистите с предвидено също и адекватно заплащане спрямо това време. Осигуряване на достатъчен брой направления за специализирана медицинска помощ също е сред предложените мерки. Възможността за прехвърляне на едни дейности към други понякога може да не се използва, защото изборът на дейност може да е продиктуван от цената, по която се заплаща. Например необходимо е да има достатъчно направления за цитонамазка от женски полови органи за рак на шийката на матката, които да не са насочени единствено към жените на 30 г. (или които навършват 30 г. през съответната година). Трябва да има преразпределение на средствата. Това се отнася и до финансирането от здравното министерство. За хроничните незаразни болести имаме изключително малък дял предвидени средства за профилактика и превенция – 1,7% от бюджета на МЗ, което е крайно недостатъчно. Защитава докторантура в УНСС през 2012-а на тема „Политики за включване на възрастните хора в икономическия и социалния живот“ Доцент в департамент „Демография“ на Института за изследване на населението и човека при БАН Участва и ръководи 19 проекта, от които 8 са финансирани от международни институции", "date": "2019.10.02", "title": "Доц. Стоянка Черкезова: Скрининги могат да намалят с 30%  преждевременната смърт"}
{"url": "https://www.monitor.bg:443/bg/a/view/kndr-izstrelja-raketa-padna-do-japonija-176885", "text": "Ракетата е изстреляна от района на севернокорейското пристанище Вонсан. \"Към този момент нямаме данни за нанесени щети на риболовни кораби. Продължаваме да събираме информация\", каза Суга. Той съобщи, че се свиква спешно заседание на националния съвет за сигурност на Япония с участието на премиера Шиндзо Абе и министрите на отбраната и външните работи, за да се обсъди ситуацията около ракетните изстрелвания от Северна Корея и да се набележат начини за действие. Премиерът Абе нареди да бъде събрана цялата налична информация и да се гарантира сигурността на морските съдове и самолетите. Той изрази протест пред Северна Корея и каза пред журналисти, че Япония \"ще продължи тясното сътрудничество със САЩ и международната общност по севернокорейския проблем\". В съобщение от Синята къща – южнокорейското президентство, се казва, че Северна Корея вероятно е извършила опит за изстрелване на балистична ракета от подводница, предаде агенция Йонхап. Правителството в Токио не потвърди, но и не опроверга тази информация. Южнокорейският съвет за национална сигурност изрази безпокойство, че това става преди подновяването на разговорите между Пхенян и Вашингтон на 5 октомври. В първоначалното съобщение на Йонхап, по данни на обединения генщаб на южнокорейските въоръжени сили, се казваше за една ракета с малък обсег. По-късно бе направено уточнение, че генщабът не е посочил типа на ракетата, полетния й обсег и максималната височина на полета. \"Нашите военни следят ситуацията, в случай че има още изстрелвания, и са в състояние на готовност\", съобщиха от щаба. Представител на американската администрация съобщи във Вашингтон, че САЩ са в тесен контакт със своите съюзници в региона във връзка с днешната севернокорейска ракета. Новите изстрелвания дойдоха, след като висш севернокорейски дипломат съобщи преди ден, че Северна Корея и САЩ са се съгласили да подновят на работно равнище преговорите за денуклеаризация. Преговорите бяха прекъснати преди няколко месеца след провала на срещата на върха между севернокорейския лидер Ким Чен-ун и президента на САЩ Доналд Тръмп заради разногласия относно облекчаването на санкциите и разоръжаването на Пхенян. Според Асошиейтед прес тези изстрелвания са демонстрация на растящите военни възможности на Северна Корея преди подновяването на ядрения диалог със САЩ. От началото на юли т.г. Северна Корея редовно извършва изстрелвания на балистични ракети с малък обсег. Само през август Пхенян извърши пет такива изпитания.", "date": "2019.10.02", "title": "КНДР изстреля ракета, падна до Япония"}
{"url": "https://www.monitor.bg:443/bg/a/view/restorant-na-trymp-sys-zvezda-mishlen-176884", "text": "Ресторант на американския президент Доналд Тръмп в хотел „Тръмп Интернешънъл” във Вашингтон спечели заветната звезда на Мишлен. Ръководството на Мишлен във Вашингтон за 2020 г., награди „Суши Наказава” с една звезда, което означава, че редакторите смятат, че ресторантът „си струва“, съобщи АФП. Според ръководството „този интимен и елегантен ресторант предлага лазерен фокус върху качеството, сезонността и техниката“. Главният готвач Наказава предлага храна с 20 ястия и дегустационно меню в стил Edomae, според уебсайта на ресторанта, който казва, че резервациите трябва да бъдат направени 30 дни предварително. „Суши Наказава” има противоречива история, тъй като Тръмп беше обвинен, че използва президентството си, за да печели пари, промотирайки хотела. Хосе Андрес, испански готвач, който ръководи американска империя за хранене, отказа да отвори търговски обект в хотела, след като тогавашният кандидат Тръмп направи пренебрежителни коментари относно имигрантите по време на предизборната си кампания през 2016 година. Новият пътеводител на Michelin, четвъртото му издание в американската столица, връчи 22 звезди в 18 различни ресторанта.", "date": "2019.10.02", "title": "Ресторант на Тръмп със звезда Мишлен"}
{"url": "https://www.monitor.bg:443/bg/a/view/trymp-tova-ne-e-impijchmynt-tova-e-dyrjaven-prevrat-176886", "text": "Президентът на САЩ Доналд Тръмп нарече протичащата в момента в Конгреса процедура за импийчмънт срещу него опит за \"държавен преврат\", предаде АФП. \"Стигнах до извода,че това, което се случва сега, не е \"импийчмънт\", то е ДЪРЖАВЕН ПРЕВРАТ, който има за цел да отнеме властта на хората, техните гласове, техните свободи, тяхната втора поправка (на конституцията), религията, въоръжените сили, стената по границата (с Мексико) и дадените им от Бога права на граждани на Съединените американски щати\", писа Тръмп в Туитър. Същевременно двама американски представители, които бяха приканени да свидетелстват в Конгреса в рамките на разследването за импийчмънт на Доналд Тръмп, са се съгласили да го направят. Това са бившият американски посланик в Украйна Мари Йованович и бившият специален представител на Тръмп за Украйна - Кърт Волкър. Волкър ще говори в четвъртък пред представители на три комисии в Камарата на представителите на Конгреса, а Йованович ще го направи на 11 октомври. В същото време държавният секретар на САЩ Майк Помпео започна от Италия европейска обиколка, включваща четири страни. Държавният секретар на САЩ е призован да се яви пред три комисии в Камарата на представителите във връзка с документи, отнасящи се до Украйна. От Италия държавният секретар на САЩ заминава за Черна гора и Северна Македония, след което ще приключи европейската си обиколка в Гърция.", "date": "2019.10.02", "title": "Тръмп: Това не е импийчмънт, това е държавен преврат"}
