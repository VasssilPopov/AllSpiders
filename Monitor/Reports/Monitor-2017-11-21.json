{"url": "http://www.monitor.bg/a/view/18633-%D0%A3%D1%87%D0%B5%D0%BD%D0%B8-%D0%BE%D1%82-%D0%A1%D0%B0%D0%B4%D0%BE%D0%B2%D0%BE-%D0%AF%D0%B4%D0%B5%D0%BC-%D0%B1%D1%8F%D0%BB-%D1%85%D0%BB%D1%8F%D0%B1-%D0%BE%D1%82-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%B0-%D0%BF%D1%88%D0%B5%D0%BD%D0%B8%D1%86%D0%B0/", "text": "За да стане насъщният бял и пухкав, производителите използват  консерванти, подобрители и коректори\n                    Хлябът в магазините масово се прави от некачествена пшеница. Тя е произведена от вносни сортове, които дават високи добиви, но имат лоши хлебопекарни качества. За да бухне насъщният и да изглежда бял и апетитен, голяма част от производителите влагат в брашното прекалено много консерванти, подобрители и коректори, сочат наблюденията на гл.ас. Иван Алексиев, ръководител отдел „Бюро за научно обслужване и маркетинг” в Института по растителни генетични ресурси „К. Малков” в Садово.„Хлябът е основна и ежедневна част от трапезата на българите и затова трябва да има много строг контрол върху качеството му в магазинната мрежа. Самите производители също трябва да са внимателни какво брашно влагат, от каква пшеница е приготвено.  За предпочитане е да се използват качествени пшеници, селекционирани у нас, а не вносните, които дават високи добиви, но нямат качество”, е категоричен гл.ас. Алексиев.По думите му, ако при хляб с етикет „бял” филийката сивее или е с бледо кафеникав цвят, то със сигурност брашното не е било от българска пшеница. „Това е вредно за всички. Както за българския зърнопроизводител, още повече за потребителите, а и за всяко едно производство. Белият хляб трябва да е качествен и бял не само на етикета, но и вътре като съдържание”, смята той.Гл.ас. Алексиев е категоричен, че българите не консумират и истински ръжен хляб. Такъв няма и не се продава по магазините у нас. „Ръжен хляб в България няма. Една част от продавания като такъв е направо „оцветен“, а преобладаващата част е получен при смесване на ръжено и пшеничено брашно. От чисто ръжено брашно хляб с добър външен вид не се получава. Той е плосък, хлътнал, без обем, средината е влажна, има кисел аромат, на вид не е хубав, и не е вкусен”, казва ученият. Той е разговарял с производители, които правят ръжен хляб за масовия потребител и те са му признавали, че повече от 10-15% ръж не влагат в хляба, въпреки че на етикетите пише „Ръжен хляб”.  Това е така защото докато при пшеницата у нас сеят над 10 милиона декара и се получава над 5 мил. тона зърно, докато при ръжта площите са едва 40 – 50 000 дка, а продукцията 12-13 хил. тона.Добре е да се обърне и специално внимание на модерния през последните години лимец. Задължително е да се знае, че под това наименование са известни два вида от рода на пшениците  Triticum. Това са T. monococcum  - еднозърнест лимец и T. dicoccum – двузърнест лимец. Основна и важна разлика при тях е, че в еднозърнестия лимец съдържанието на глутен е нулев и той е подходяш за безглутенови диети и най-вече за хората с алергии (непоносимост) към глутена, но е възможно и при него да има съдържание на глутен до 2-3 %. В двузърнестия лимец глутенът си е като при качествена пшеница, 26-28 %.„Спекулацията с това е страшна, защото може да убие човек. Опасно е, нека да не си играят със здравето на хората. На етикета пише – безглутенова храна, безглутенов лимец. Взимам го от магазина, меря и ми дава 18% глутен. Това е недопустимо”, ядосва се главният асистент.  Той опровергава и написаното на етикетите  за чисто  брашно от лимец, тъй като продаваните пакетчета с такива етикети в магазините, не винаги отговарят на истината. „Това, което се предлага в магазините за продажба и на етикетите е изписано  „брашно от лимец”, всъщност почти навсякаде е шрот”, заявява той. По думите му шротът е от цялото зърно на лимеца, смляно с външната обвивка. „Чистото брашно от лимец е много фино, красиво жълто, сладко, със захарен аромат. Много приятно на вид, но чисто брашно от лимец досега не съм срещал. Обичам да влизам в биомагазините, но не съм виждал. Пише брашно от лимец, но се предлага за  продажба “пълнозърнест” шрот”, казва ученият.В Института по растителни генетични ресурси „К. Малков” Садово са създадени много сортове българска пшеница. Техен е стандартът за качествените пшеници – сорт „Победа”, както и комплексният стандарт „Садово 1”. Последният признат сорт обикновена зимна пшеница е „Гинра”. През тази година той спечели конкурса за иновации на международната изложба „АГРА 2017”. Сортът „Гинра” има високи добив, устойчивост на болести и качества, които го правят подходящ за включване в системите за биологично земеделие. \n\n\n                    ", "date": "2017.11.21", "title": "Учени от Садово:  Голяма част от хляба в магазините е от некачествена пшеница"}
{"url": "http://www.monitor.bg/a/view/61632-%D0%9C%D0%B0%D0%B9%D0%BA%D0%B0-%D0%BD%D0%B0-13-%D0%B4%D0%B5%D1%86%D0%B0-%D0%9D%D0%B5-%D1%81%D0%BC%D0%B5-%D1%80%D0%BE%D0%BC%D0%B8-%D1%87%D0%B5-%D0%B4%D0%B0-%D1%87%D0%B0%D0%BA%D0%B0%D0%BC%D0%B5-%D0%BD%D0%B0-%D0%BF%D0%BE%D0%B4%D0%B0%D1%8F%D0%BD%D0%B8%D1%8F/", "text": "\n                    „Не сме цигани, че да чакаме на подаяния, до сега не съм тръгнала с протегната ръка по институциите, нямам и такова намерение. Две от децата са вече големи, Еленка се омъжи, има си момиченце, а аз внучка на 3 години, останалите да са само живи и здрави, все някак ще преживеем…“, категорична е Цанка Палова, майката на 8 момчета и 5 момичета, която от 6 години живее в град Гурково със съпруга си Иван.\n\nМноголюдната фамилия е дошла в малкото планинско градче от казанлъшкото село Кънчево, където преди това живели в малката къща на майката на Цанка, споминала се преди няколко месеца на 77 години.\n\nСлед серия от журналистически репортажи , разказващи историята им те получили покана от бизнесмен, собственик на голямо предприятие в Гурково, който предложил да се нанесат в негово жилище - триетажна нова сграда. Предложил и работа във фирмата си на съпруга, 50-годишният строител  Иван Палов. Хората приели с радост и надежда „офертата“ , натоварили всички си багаж и се нанесли, като едната стая заделили за току що родените близначки Николета и Ивана. В Кънчево останали най-големите батковци Николай и Мариан, които обаче не спрели да заделят от заплатите си за изхранването и обличането на останалите си братя и сестри, разказва 47-годишната Цанка.Свое семейство от 3 години има и Еленка, майката на първото и единствено засега внуче.По думите на Палова  в момента фамилията разчита на общ бюджет от около 1 300 лева месечно. Парите идвали от заплатата на съпруга – бруто 1000 лв и от детските 300 лв. Последния месец само за ток са платили 146 лв, за вода похарчили 30 лв.С изключение на близначките, които са на по 7 години всички други ходят на училище, като 18-годишният батко Христо е единадесетокласник в гурковското училище и мечтае да учи за ай ти специалист след като се дипломира.Крепяло го обещанието на гурковския кмет Иван Иванов, който на няколко пъти му обещавал, че ако бъде приет за студент ще му отредят стипендия от общинската хазна.За последно пари от обществена институция получили три месеца след раждането на близначките в края на декември 2010г.-400 лв от общинския съвет в Казанлък .Според закона в момента Николета и Ивана имат право на по …13 лв детски.\n\nСами пресмятайте по колко лева дневно се падат на едно от децата при тези доходи, с усмивка предлага Цанка, която за последно е работила като икономист в кънчевската земеделска кооперация през 2006 година. Напуснала защото нямало кой да гледа малките.Жената споделя, че идеите им да довършат дарената им къща останали нереализирани защото миналата година най-малкият от синовете, 9-годишният тогава Димитър се разболял тежко, наложило се да му бъде правена операция за вадене на камък от бъбреците в „Пирогов“ и малкото спестявания на семейството бързо били изхарчени. Слава богу операцията минала успешно, детето оздравяло и сега ходело на училище.Само дето в момента се чудели откъде да вземат пари за да купят дърва за вече започналата зима.\n\nЦанка Палова не моли, не настоява, тя споделя, че ако има още добри хора – няма да им откаже някаква финансова подкрепа за дървата и тока. За останалото – така както са се справяли , пак щели да му намерят изхода.\n                    ", "date": "2017.11.21", "title": "Майка на 13 деца: Не сме роми, че да чакаме на подаяния"}
{"url": "http://www.monitor.bg/a/view/58201-%D0%9E%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%B8%D1%81%D0%BA%D0%B0%D1%82-%D0%91%D0%9F%D0%A6-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0/", "text": "\n                    Учени, общественици, журналисти и потомци на заслужили българи поискаха в писмо до патриарх Неофит Българската патриаршия да признае Македонската праовославна църква. Писмото е адресирано и до синода. Сред тях са акад. Стефан Воденичаров, журналиста Горан Благоев, д-р Милен Врабевски – председател на фондация „Българска памет“, Елисавета Шапкарева – правнучка на Кузман Шапкарев, Мила Миладинова – потомка на братя Миладинови и Олга Пърличева – пра-правнучка на Григор Пърличев.\n\nГолямото очакване към Българската православна църква – дали ще приеме ръката, протегната от Македонската архиепископия!? Съзнаваме, че проблемът с признаването на автокефалията на Македонската православна църква не е никак лесен за разрешаване, иначе нейната йерархия не би се намирала в изолация вече петдесет години. Но едновременно с това сме наясно, че Българската патриаршия има всички основания – и исторически и канонически – да поеме тежкия кръст и да помогне на нашите кръвни и духовни братя в Република Македония, за да може тяхната църква да получи своето пълноправно място в семейството на православните църкви, се казва в писмото.\n\nВ близките дни ще бъде инициирана и общонационална подписка, с която БПЦ да получи обществена подкрепа в деликатния процес.\n\n \n                    ", "date": "2017.11.21", "title": "Общественици искат БПЦ да признае Македонската църква   "}
{"url": "http://www.monitor.bg/a/view/56252-%D0%A0%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D1%82%D0%B5%D0%B6%D0%BA%D0%BE-%D0%BF%D1%80%D0%B8-%D0%BF%D0%B0%D0%B4%D0%B0%D0%BD%D0%B5-%D0%BE%D1%82-%D0%B0%D0%B2%D1%82%D0%BE%D0%B2%D0%B8%D1%88%D0%BA%D0%B0/", "text": "\n                    Двама работници от специализирано звено при община Казанлък пострадаха сериозно при падане от висока 5 м вишка.Инцидентът е станал около 15,30 часа във вторник по една от централните градски улици при подмяна на досегашните лампи с енергоспестяващи. Десетки жители на града са станали очевидци на случващото се, тепърва ще се изяснява как е подала иначе стабилната платформа на автовишката.Свидетели споделят че работниците са били без предпазни каски.Пострадалите са откарани с линейка на ЦСМП към старозагорската УМБАЛ „Проф. д-р Стоян Киркович“ поради съмнения за тежки черепно-мозъчни травми.Час след инцидента от общинската администрация в Казанлък съобщиха, че планираният за същия ден отчет за втората година от втория мандат на кмета Галина Стоянова се отлага за след седмица.От агенцията за безопасност на труда съобщиха лаконично, че са започнали проверка по инцидента. По думите на началника на общинската фирма специализираният автомобил с вишка е преминал съвсем наскоро преглед и ремонт.Това е пореден случай за падане от високо, коментираха лекари от Стара Загора, по думите им ден по-рано при катерене по алпийска тренировъчна стена в Казанлък е паднало 17-годишно момче, което също днес е било закарано с реаномобил в клиниката по неврохирургия за операция на главата.\n\n\n                    ", "date": "2017.11.21", "title": "Работници пострадаха тежко   при падане от автовишка    "}
{"url": "http://www.monitor.bg/a/view/72441-%D0%92%D0%B0%D0%BD%D0%B4%D0%B0%D0%BB%D0%B8-%D0%BE%D0%B1%D0%BB%D1%8F%D1%85%D0%B0-%D1%81-%D0%B1%D0%BE%D1%8F-%D1%82%D0%B2%D0%BE%D1%80%D0%B1%D0%B0-%D0%BD%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B0-%D1%85%D1%83%D0%B4%D0%BE%D0%B6%D0%BD%D0%B8%D1%87%D0%BA%D0%B0/", "text": "\n                    Неизвестни вандали обляха с червена боя изработена от английска художничка каменна фигура на крокодил, поставена за украса край култовото за Стара Загора изкуствено езеро в близост до жп гарата.Старозагорският ваятел Красимир Зарков, автор на друго култово произведение – птицата Феникс, която наскоро беше демонтирана от центъра на града заради започнали там ремонтни работи коментира, че земноводното е било издялано по време на международен скулптурен пленер през 80-те години на миналия ХХ в. То било избрано специално да бъде поставено на брега на езерото, изкопано по идея на някогашния кмет Йордан Капсамунов, чието име носи малкия парк в района.Зарков е потресен от вандалската проява и припомня, че голяма част от работите, изработени някога от пленеристите са пострадали през годините.Той е възмутен от цялостното отношение към произведенията на монументалното изкуство в Града на липите. Само преди месец работа на скулптура Генчо Генчев, поставена на централната улица „Митрополит Методи Кусев“ беше затрупана с пръст и камъни по време на изкопни работи.Традиционно около 9 май вандали изрисуват със свастики нецензурни реплики паметника на местния Альоша, издигнат на мястото, където са погребани починали от раните си във военния лазарет през 1945 г. червеноармейци и офицери.„Това са изключително скъпи произведения, всяко почистване след боядисването им нанася поражения върху използвания материал.Недоумявам как е възможно местната власт да се прави, че нищо особено не се е случило…“, възмутено коментира Зарков.\n\n\n                    ", "date": "2017.11.21", "title": "Вандали обляха с боя творба на английска художничка   "}
{"url": "http://www.monitor.bg/a/view/6016-%D0%91%D1%83%D1%81-%D1%80%D0%B0%D0%B7%D0%BF%D0%B8%D0%BB%D1%8F-%D0%B7%D0%B5%D0%BB%D0%BA%D0%B8-%D0%B8-%D0%B4%D0%BE%D0%BC%D0%B0%D1%82%D0%B8-%D0%BF%D0%BE-%D0%B0%D0%BC-%D0%A2%D1%80%D0%B0%D0%BA%D0%B8%D1%8F/", "text": "\n                    Микробус, натоварен със зарзават се преобърна по автомагистрала \"Тракия\" и разпиля близо тон и половина прясно зеле и оранжерийни домати по трасето, което наложи временно ограничаване на движението в участъка. Сигналът за преобърната в канавката по посока Бургас кола е бил подаден на телефон 112 към 8,00 часа, на място е отишъл патрул на КАТ – Пътна полиция, който е отцепил движението. Инцидентът е станал на км 181-и по аутобана, по неизяснени причини водачът е загубил управлението и бусът се е ударил в страничната мантинела, след което се е преобърнал в отводнителната канавка. Няма данни за употреба на алкохол или дрога, шофьорът се е разминал с леки натъртвания и уплаха. Образувано е досъдбено производство, разпиленият зелунчук е бил прехвърлен в друга кола.\n\n\n                    ", "date": "2017.11.21", "title": "Бус разпиля зелки и домати по \"Тракия\""}
{"url": "http://www.monitor.bg/a/view/44904-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%9A%D0%B0%D0%BA-%D1%81%D0%B5-%D0%BA%D0%B0%D0%BB%D1%8F%D0%B2%D0%B0%D1%88%D0%B5-%D0%BD%D0%B0%D1%80%D0%BE%D0%B4%D1%8A%D1%82-iii-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                     Апетитът, както е казал народът, идва с яденето. Но все пак има граница. Освен ако не се казваш Сашо Дончев. При Газовия барон таван няма. Нито на апетита, нито на наглостта. Оказва се, че слаганите от него фрапиращо високи надценки не стигат на собственика на „Овергаз“, който през годините постоянно обогатява арсенала си за щавене на клиентите с допълнителни нови и нови похвати. А клиенти за щавене – бол. Ако се вярва на корпоративната реклама на сайта на дружеството, към момента „Овергаз“ отговаря за газификацията на 60 000 семейства и над 3000 компании, училища, болници и забавачки в една пета от общините в страната. Това са все потребители, които в един или друг момент са получавали сметки, надути не само от перо „посредник“, която цялото общество в продължение на близо две десетилетия плаща на Дончев, но и други, далеч по-неясни такси.През 2009 г. жители на Велико Търново се вдигат на бунт, след като се оказва, че във фишовете им фигурират по три до четири такси, които реално вдигат сметките им почти двойно. Така например при потребление на газ за 128 лева жител на старопрестолния град открива, че дължи 204 лева. Когато отива да се оплаче, му отговарят, че таксите били вписани със ситен шрифт в договора, с който се е съгласил да се присъедини към газопреносната мрежа на Дончев. Негови събратя по съдба по морето пък алармират за подвеждаща реклама от страна на „Бургасгаз“ - дъщерното дружество на „Овергаз“, опериращо на територията на морския град. „За да ни накарат да се отопляваме с природен газ, ни предложиха сами да направим изчисление с помощта на енергиен калкулатор. Той е качен и в сайта на „Бургасгаз“, се разказва в една от жалбите. При въвеждането на параметрите калкулаторът изчислява, че за апартамент от 100 квадрата сметката на месец ще е по 247 лева. А каква се оказва в реалност? Над 300 лева редовен разход. Солените фишове вървят в комплект с още по-фрапираща първоначална инвестиция от по няколко бона – според различните случаи между 2000, 3000 до 6000 лева за конвектори и бойлери, която клиентите на „Овергаз“ не успяват да избият с години.Номерата, прилагани от дъщерните дружества на „Овергаз“ спрямо клиентите им, обаче са си детски игрички в сравнение със схемите на едро, разигравани в национален мащаб от дружеството на Сашо Дончев с помощта на марионетки, поставени от задкулисието в страната на ключови длъжности в администрацията и контролните органи. Като потърпевши от тези схеми са не само хората, избрали услугите на фирмите на Газовия барон, а и клиентите на топлофикациите в държавата.Най-фрапиращият случай е от пролетта на 2017 г., когато е последното увеличение на синьото гориво. Считано от 1 април, Комисията за енергийно и водно регулиране (КЕВР) одобрява скок на газа в размер на 30%, което – очаквано – води до шоково увеличение на цената на парното и топлата вода. Средният процент на скока на двете услуги за страната е 22,14 на сто, като топлото в София например поскъпва с 22,75%, а в Плевен – с фрапиращите 40%. На какво се дължи абсурдният скок? Малко след като КЕВР взема решението за увеличението на цената на синьото гориво става ясно, че скокът всъщност не е в размер на публично обявените 30%, а възлиза на над 36%. Причината е, че членовете на регулатора са разпределили върху всички потребители наказателната санкция, която Сашо Дончев трябва да плати заради предизвиканата от него криза в навечерието на 2016 г. Тогава, след като се оказа, че „Овергаз“ няма сключен договор за доставки с „Газпром“, „Булгаргаз“ пое ангажимента да снабди клиентите на компанията с нужния им газ, за да не мръзнат посред зима.Заради очевидното обслужване на частни интереси с решението за вдигане на цените на парното и топлата вода прокуратурата даде на съд новите им стойности, като вече тече и дело по протеста на държавното обвинение. Тук е моментът да се отбележи, че енергийният регулатор се оглавява от тясно свързания с Иван Костов бивш депутат от ДСБ Иван Иванов, което пък обяснява насоката на решенията, вземани от контролния орган. Бихме били нечестни обаче, ако не отбележим, че Иванов и останалите членове на КЕВР далеч не са първите, играли в полза на газовите дружества. В по-голямата си част – свързани с Газовия барон.В месеците след април прокуратурата ще повдигне обвинение на двама предишни шефове на регулаторния орган – Ангел Семерджиев и Светла Тодорова, като ще се окаже, че Сашо Дончев е бил облагодетелстван и от двамата.В съобщението за повдигнатите обвинения от прокуратурата обявяват, че в периода декември 2014 – април 2015 г. Тодорова е инициирала отмяна на решение на предходния състав, с което са били намалени цените за пренос на синьо гориво. От действията й са се облажили над дузина компании, основните от които свързани със Сашо Дончев. Семерджиев пък, който бе начело на регулатора от 2009 до 2013 г., е подведен под отговорност за това, че не е изпълнил задълженията си и не е разгледал жалбата, подадена от „Овергаз инк“ срещу „Булгартрансгаз“ за непредоставяне на достъп до газопреносната система и до хранилището в Чирен. Така в момента държавата е застрашена от санкция в размер на 200 млн. евро, защото след като жалбата му не била разгледана у нас, дружеството на Дончев се оплакало в Брюксел.През годините интересите на родения в Ямбол олигарх са обслужвани не само от марионетки, инсталирани на централно ниво, какъвто е случаят с вече цитираните председатели на КЕВР, но и от подставени лица на местно ниво. Благодарение на тях дъщерните дружества на „Овергаз“ сключват договори като доставчици с част от топлофикациите в страната, като ги товарят с необосновано - според публичните свидетелства - високи цени за пренос по тръбите, собственост на Сашо Дончев. Имало е и случаи, в които фирмите му са си позволявали да вдигат и цената на газа, без дори да предупредят клиента. Именно такъв скандал избухва през 2008 г. - малко преди да стартират опитите на държавата за изхвърлянето на Дончев от посредническата му позиция. Тогава на заседание на енергийния регулатор лъсва, че дъщерната фирма на „Овергаз“ - „Дунавгаз“, е вдигнала с 58% цената за пренос и разпределение на синьото гориво, без дори да си направи труда да уведоми контрагента си „Топлофикация Велико Търново“. От там разбрали за абсурдно високия ток, когато получили фактурата си за ноември. Питате се какви действия предприема комисията, когато шефът на топлофикацията сезира звеното за това? Тогавашният шеф на институцията – покойният вече Константин Шушулов, промърморва: „А, да, вашият доставчик беше „Дунавгаз“. След което приключва с въпроса.\n\n\n                    ", "date": "2017.11.21", "title": "Сашо Дончев: Как се каляваше народът (III глава от книгата \"Газовия барон\")"}
{"url": "http://www.monitor.bg/a/view/18628-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%9E%D0%BA%D0%BE%D0%BF%D0%B0%D0%B2%D0%B0-%D1%81%D0%B5-%D1%81-%D1%87%D0%B5%D0%BD%D0%B3%D0%B5%D1%82%D0%B0-i-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     Ако човек се задълбочи в изследването на това какви хора бяха съветници на Иван Костов като премиер, ще остане потресен от фактите. Само и единствено щатни и нещатни сътрудници на Държавна сигурност и РУМНО. Нищо че на думи винаги е бил срещу тях.В периода ноември 1999-юни 2000 г. ръководител на дирекция „Информация и връзки с обществеността“ в Министерския съвет (1999-2000) при правителството на Иван Костов е медийният консултант Михаил Михайлов.От Решение № 271 на Комисията по досиетата от 5 октомври 2011 г. разбираме, че Михаил Михайлов е бил агент на Шесто управление на Държавна сигурност с псевдоним Пешко. Този човек беше медиен съветник и в служебния кабинет на Стефан Софиянски през 1997 г. Информацията, че Михаил Михайлов е бил шестак с псевдоним Пешко, е била известна на Иван Костов като премиер. Той е имал неограничена възможност да получи информация от който си поиска архив, за когото си поиска – това е вън от съмнение. Принадлежността към репресивните служби на тоталитарния режим на хора, които е решил да назначи или издигне в публичната власт, никога не е била истински проблем за Иван Костов. Нито каузален, нито морален, нито принципен, нито идеологически, нито хигиеничен. Никакъв проблем не е било за него това.Темата за „ченгетата“ и „досиетата“ винаги е била ползвана и коментирана от хората край Командира изключително избирателно и безпринципно. Единствено и само за две неща – за да елиминират някой неудобен или несимпатичен „вражески елемент“ и преди избори, за да мобилизират изпосталялата група свои следовници, за да им осигурят с гласа си поредно рециклиране във „фабриката за луксозни съдби“, каквато българският парламент представлява.Каква е историята на агент Пешко? Михаил Петров Михайлов е роден на 24 май1955 г. в София. През 1980 г. завършва висше образование във ВИТИЗ и е разпределен като актьор в Русенския драматичен театър. Съвсем скоро, на 17 декември 1980 г., в хотел „Балкан“ в Русе е извършена неговата вербовка от кап. Чавдар Тепешанов, ст. разузнавач в отделение 02, отдел 01 на Шесто управление на ДС. Вербовката е извършена в присъствието на началника на отделение 02, подполковник Емил Пенчев. В личното дело на агент Пешко (Михаил Михайлов) се съхранява и неговото ръкописно „Обещание“ към органите на Държавна сигурност“. ОБЕЩАНИЕ „Обещавам за в бъдеще и при необходимост да съдействам според възможностите си на органите на Държавна сигурност в борбата им срещу вътрешни и външни врагове на Народна република България.“ Агент Пешко проявява пълно разбиране за това, че от него се изискват доноси, и заявява, че с чувство за отговорност приема поставените му задачи. Какви са тези задачи ли? Още в края на вербовъчната беседа му е поставена и първата такава:„Да изясни обстоятелството, при което е поставена във ВИТИЗ пиесата на Василий Шукшин „Нажеженият мрак“ и коментарите, възникнали около вижданията на режисьора, отнасящи се до някои аналогии с негативните явление в нашето общество.“ Все пак е бил агент на отдел 01 (за борба с идеологическата диверсия и друга подривна дейност на противника по линия на художествената, творческата и научната интелигенция) и по-специално за неговото отделение 02 (художествено-творческа интелигенция), т.е. доносничил е за колегите си. Явно добре се е трудил на доносническото поле, а и талантът му е бил разнороден в тази посока, след като според постъпилото през август 1990 г. предложение за изключването му от сътрудническия апарат е записано, че е работил и „по чуждестранни студенти, арабски граждани и други чужденци, с които е контактувал в рамките на служебните си задължения“. След 10 ноември 1989 г. агент Пешко е мениджър на театър „Сфумато“ и изпълнителен директор на международния театрален фестивал „Театър в куфар“. Името му е свързано и с предаването „Вариант М“ в БНТ, където е автор и водещ, както и с рубрика в икономическото предаване „Плюс-Минус“. През 1990 г. се занимава за кратко с в. „Демокрация“, когато Стефан Софиянски е финансов отговорник на едноименната фондация. Бил е секретар на Временния съвет за радиочестоти и телевизионни канали, експерт на Комисията по радио и телевизия към 36-ото народно събрание. През юли 1997 г. е назначен за генерален директор на Нова телевизия. През 1998 г. е директор на национална кабелна телевизия „София кабел“.Съветник по сигурността в кабинета на Иван Костов е Филип Филипов, бивш служител на ПГУ-ДС и ВГУ-ДС, в демократични времена официален представител на НРС в Мадрид. Иван Костов настояваше да бъде назначен за съветник във фондация „Демокрация“ Васил Коцев, също бивш служител на ПГУ-ДС. Спортният съветник на Иван Костов в периода 1997-2000 г. Веселин Балевски също е бил кадрови офицер на Държавна сигурност. Ето какво пише в архивите на Комисията по досиетата за Веселин Балевски:ЗАПОВЕДна зам.-министъра на вътрешните работиСъдържание: Изпращане на служители от МВР на обучение във ВСШ „Г. Димитров“МВР№ К-3286-6 София, 29.VІІІ.1985 г.Изпращам с право на пътни пари офицери от ДС на 12-месечен курс за обучение на новоназначени ОР по втора и шеста линия на работа във ВСШ „Г. Димитров“ – МВР – Факултет ДС, считано от 02.ІХ.1985 г., както следва:Отдел „Задгранични паспорти“-Ст. лейтенант Веселин Стоянов Балевски, разузнавач“. Веселин Балевски, кадровият служител на Държавна сигурност, който след 1997 г. беше съветник на „антикомуниста“ и знаменития „борец“ с ченгетата Иван Костов, още в началото на 90-те г. е спечелил доверието на Командира. Как е станало това? И с каква цел? И най-важното – на каква цена? Нека разплитането на една от многобройните клиентелистки паяжини започне сега. На 25 март 1992 г. финансовият министър в правителството на СДС Иван Костов подписва заповед № 90/25.ІІІ.92 г., с която позволява на фирмата на Веселин Балевски Б.Н.К. ООД да извършва незаконна валутна търговия, основно с цигари – без конкурс, без основание, в грубо нарушение на действащите нормативни документи.Каква е предисторията на тази афера? С писмо №70 от 17 февруари 1992 г. тогавашният началник на ГКПП Калотина Румен Кирилов уведомява Йордан Соколов, министър на вътрешните работи, че на територията на пункта има помещение за отдаване под наем. Фирмата на Веселин Балевски е посочена като подходяща за извършването на валутна търговия в тази зона. Оказва се обаче, че до 17 февруари тази фирма не е имала разрешение за такава търговия, а пунктът не е обявил конкурс за мястото. Въпреки това на 26 март е сключен договор между ГУ „Митници“ и фирма Б.Н.К. ООД, представлявана от Веселин Балевски. Основания за този договор са постановлението на МС №15/1991 г. и заповед №196/02.ХІІ.1991 г. Изрично посоченият предмет на дейност на фирмата е безмитна търговска дейност на петрол и петролни продукти. Въпреки това Б.Н.К. ООД започва продажба на акцизни стоки като цигари, алкохол, битова електроника и др. Започват да валят сигнали, включително до ЦСБОП, за вкарване и реализация на пазара на десетки тирове с контрабандни цигари. Резултат няма, дори след години, когато цялата история силно се размирисва.Назначенията от квотата на ДС и РУМНО, за които е отговорен Иван Костов като министър-председател, са крайно притеснителни. При проверка от Комисията по досиетата преди няколко години 27 висши служители на митниците, назначени по времето на Костов, се оказват агенти или щатни служители на тоталитарните служби. А при дипломатите, назначени пак тогава, ситуацията е направо отчайваща. От проверените от Комисията по досиетата 462 дипломати, 190 са били агенти на ДС, т.е. 44% от дипломатите са били щатни или нещатни служители на ДС и военното разузнаване. Около 1/3 са били назначени или оставени да си довършат мандата по време на правителството на ОДС. Заключението от тази статистика е наистина съсипващо за другаря Командир на парада на ченгетата, който шества по негово време. От правителствата на Андрей Луканов, Димитър Попов, Филип Димитров, Любен Беров, Жан Виденов и Иван Костов с най-голям абсолютен брой предложени и назначени дипломати със зависимости към репресивните служби на комунистическа България е правителството на Иван Костов. Това правителство и президент са назначили три пъти повече секретни сътрудници и щатни служители на ДС и РУМНО, отколкото по времето на Жан Виденов.Заместници на ген. Ангел Кацаров във военното разузнаване по времето на Иван Костов като премиер са Иван Пенков, Николай Русатев и Стоимен Стоименов. Първите двама са ортодоксални болшевишки офицери от най-мракобесната и просъветска секретна служба на комунистическа България - РУМНО. Третият е инструктор във „Военноадминистративния отдел“ на ЦК на БКП. Секретарите на МВР през 1997 г. Николай Радулов и Тодор Трифонов са бивши щатни служители на ВГУ-ДС. Тримата заместник-директори на Национална служба „Сигурност“ (контраразузнаването) по времето на Иван Костов са бивши кадрови офицери от Държавна сигурност – Васил Берберов, Янис Груйчев и Владимир Манолов.Идеологически мотивиран (по собственото му признание при вербовката му) агент на Държавна сигурност с псевдоним Сашо и особено близък на Иван Костов е шефът на Агенцията за чуждестранни инвестиции Илиян Василев. Той оглавява агенцията след уволнението на Емилия Масларова през 1997 и остава на този пост до 2000 г., когато заминава посланик в Москва. Иван Костов, който не иска да има нищо, ама абсолютно нищо общо с Държавна сигурност и нейните куки сега, назначава на 5 август 1999 г. поредното, стотното или може би хилядното ченге от Държавна сигурност и РУМНО. Този път щастливецът е Бойко Антонов, бивш кадрови офицер на Държавна сигурност, отдел „Задгранични паспорти“. Той е назначен за директор на Държавна агенция за бежанците, където остава до 2006 г.Агент Жужа - Жасмин Попова, e секретар на Министерския съвет по европейската интеграция през 1997 година.Средните нива в различните министерства са буквално окупирани от бивши ДС и РУМНО сътрудници. От 1997 до 2000 г. началник-отдел в Министерството на транспорта е агент Иванов на Четвърто управление на ДС. Под този псевдоним откриваме лицето Богомил Николов Ценев, което е вербувано на 19 септември 1975 г. по линия „Промишленост“ на Софийско градско управление на МВР-ДС. В Министерството на транспорта през 1997 г. като началник-отдел е издигнат пореден агент на ДС. Румен Иванов Христов се казва и е бил агент с псевдоним Цолов на ВГУ-ДС. От квотата на ДС в транспортното министерство фигурира и Апик Гарабедян, агент Александър на Шесто управление и на ВГУ-ДС. Вербуван е на 12 август 1981 г. и е ръководен от свой етнически събрат-арменец, лейт. Завен Киркор Завикян. В периода ноември 1995 г. - май 1997 г. е началник-управление. След това е зам.-министър на транспорта в правителството на Иван Костов до 2001 г. В Министерството на икономиката, енергетиката и туризма като началник-отдел 1999-2000 г. се вихри секретният сътрудник на ПГУ-ДС с псевдоним Дойчинов или казано иначе Александър Георгиев Александров. Друг началник-отдел през 1999-2000 г. в същото министерство е бившият щатен служител на 4-ти самостоятелен отдел в ДС Антон Иванов Велев. Пореден началник-отдел в Министерството на икономиката, енергетиката и туризма в периода 1998-2001 г., който е бил СС на ПГУ-ДС, е Арто Кеворк Чиракян, с агент Антоний.За директор на РДВР-Смолян на 25 юли 1997 г. е назначен щатният служител на Шесто управление Александър Кръстев Савов. Бившият вътрешен министър по време на първото правителство на ГЕРБ Цветан Цветанов веднъж каза, че когато е заел поста, е заварил 27 директори на РДВР-та в страната, които са били щатни или нещатни служители на ДС. Немалка част от тях са били назначени още по времето на СДС. На 22 юли 1999 г. например Ангел Димитров Байков, бивш щатен служител на ДС, отдел 02, който още през 1977 г. е бил на тримесечна школа в КГБ, става началник-сектор. За началник-сектор е назначен Ангел Цветков, бивш щатен служител на ОУ на МВР-Михайловград-ДС. Щатният служител на Държавна сигурност, 02 отдел Ангел Русев Анчев е повишен в началник-сектор от 10.12.1999 г. Истината е, че освен за директори на РДВР и началник-сектори, правителството на Иван Костов назначава и множество бивши служители на ДС на възлови места в национални служби като НСБОП, НСС и т.н. Масово са назначавани бивши щатни служители на ДС за началници и зам.-началници и в РГС (Регионални гранични центрове). По време на правителството на Обединените демократични сили (1997-2001) с премиер Иван Костов присъствието на агенти на бившата Държавна сигурност на ръководни постове в Министерството на икономиката е най-масирано. Факт! Това показват данните от проверката за принадлежност към комунистическите тайни служби на ръководните служители в администрацията на Министерство на икономиката, енергетиката и туризма. От обявения списък с 45 имена на сътрудници на бившата ДС или на Разузнавателното управление на Генералния щаб на БНА в това министерство,19 души за заемали ръководни постове именно по време на кабинета „Костов“. За други четирима данните сочат, че са заемали подобни постове в същия период, но за кратко време.За сравнение назначенията на агенти на ДС след 2001 г. в Министерство на икономиката, енергетиката и туризма са само шест. Това е вторият случай, при който се отчита такова свръхприсъствие на агенти на ДС в конкретна държавна институция при правителството на Иван Костов след Агенция „Митници”. Дори при Луканов и Виденов няма такова назначаване на дипломати „ченгета“, както това се случи при Стоянов, Костов и Михайлова. Зам.-министър на търговията през 1997 г. е Иван Асенов Филипов, секретен сътрудник на ПГУ-ДС с псевдоним Винер (през следващата 1998 г. е изпратен за пълномощен министър в Израел). За началник на регионалното бюро на Интерпол в България през 1997 г. е назначено лицето Петър Йонков Ченгелов. Да, да, по-наблюдателните от вас веднага разпознаха в него внук на комунистическия функционер Петър Ченгелов, обесен през 1942 г. за просъветски бандитизъм. Петър Ченгелов е приет на действителна военна служба в Държавна сигурност със заповед № 269/16.04.1989 г. и е назначен за разузнавач в отдел 06 на ПГУ-ДС.Съветник на Надежда Михайлова като министър на външните работи е Иван Христов, от 1974 г. щатен служител на РУМНО, отдел VІІ (НАТО и западни страни). Баща му Янко Христов Иванов преди 9 септември 1944 г. е бил началник-щаб на II въстаническа оперативна зона. След това е определен за АБПФК и работи в МВнР. През септември 1967 г. Иван Христов е приет в Института за международни отношения към Министерството на външните работи на СССР в Москва. По време на следването през 1970 г. е приет за член на БКП. Завършва през 1972 г. и през октомври 1973 г. постъпва на обучение в Школата за подготовка на кадри на РУМНО. В периода 1995-1997 г. е заместник-министър на външните работи в правителството на Жан Виденов, където министър е Георги Пирински. След това е назначен от великата антикомунистка Надежда Михайлова за личен съветник. След година е назначен в дирекция „Външнополитическа координация и анализ“ (1998–2000 г.). Иван Христов е съпруг на друга велика антикомунистка – любимката на диктатора Тодор Живков Еми Барух. Иронично е, че той еднакво добре се пласира и при БСП, и при СДС правителства – през 2006–2007 г. е назначен за главен секретар на МВнР. Иронично е, че Испания е първата държава, в която той заминава в средата на 70-те години под легендата на служител в консулско-търговското представителство на НРБ там. Тридесет години по-късно, в демократични времена, той е посланик на България в същата страна, която навремето е шпионирал за комунистическата власт в София! А сега се хванете здраво, защото започва парадът на ченгетата в Министерството на външните работи, запазвани, назначавани, издигани и развивани в кариерата в периода 1997 – 2001 г. Директор в дирекция „Международно право“ от 1 януари 2000 г. и извънреден и пълномощен посланик в Лисабон от 27 март 2000 г. е Альоша Иванов Неделчев, агент на ВГУ-ДС. Друг агент на ДС, Ангел Николов Ангелов, при това агент на мракобесното Шесто управление, е издигнат на 1 януари 2000 г. за началник-сектор в МВнР. На 1 януари 2000 г. за началник-отдел в Консулска дирекция на МВнР е издигнат и секретният сътрудник на РУМНО Валерий Аржентински.За директор на дирекция в МВнР на 1 януари 2000 г. е назначен агентът на ВГУ-ДС Венцислав Ангелов Иванов. През същата година Иванов е изпратен посланик в Бразилия (2000-2006 г.). На 1 май 2000 г. за началник-сектор в МВнР е назначен Владимир Рачев Мутафов, агент също на ВГУ-ДС. В рапорта за извършена вербовка на 18 септември 1987 г. на лицето Владимир Рачев Мутафов за агент на ДС по американска линия, оперативният работник е написал, че Мутафов „без всякакво колебание и категорично потвърди готовността и желанието си за сътрудничество с органите на ДС…За свой псевдоним Мутафов избра името Вергил.“ В работното му дело откриваме прелюбопитна забележка: „По вх. № 243/1988 г. Секретно!На 21.07.1987 г. в Отделението за взаимодействие на Трети отдел-ДС постъпи искане за проверка по отчета на СОУД - № 1448/87 на ОР В. Борисов, който прояви интерес по лицето Tucker David. За Taker получихме отговор от РА на СОУД, че органите от КГБ на СССР разполагат с данни, въведени в системата, под РА № 61495 и режим на ползване „В+“…В тази връзка съветските другари молят срочно да ги уведомим за резултата от проведените мероприятия по въпросното лице. Освен това режимът, с който е поставен на отчет Tucker David, Ви задължава в случай на необходимост да съгласувате с КГБ на СССР предприетите мероприятия по лицето.“ Дали всички разбраха информацията от този текст? Ще разясним накратко – човекът, когото Надежда Михайлова през май 2000 г. ще издигне за началник-сектор в МВнР, в края на 80-те години е участвал в разработката на лицето Tucker David. В т.нар. СОУД (Система за обмен на данни за противника на специалните служби от Източния блок, без Румъния) лицето е заложено от съветското КГБ и нашият човек е трябвало да съгласува действията си по него с тях. Поразителна информация, особено в контекста на назначението на Владимир Мутафов от „антикомунистическата“ министърка на външните работи от СДС. За началник-сектор в Консулска дирекция на МВнР на 1 януари 2000 г. е назначен пореден агент на ВГУ-ДС - Даниел Данов Банов. Пореден агент на ВГУ-ДС е назначен в първия ден на 2000 г. Казва се Димитър Василев Димитров и е станал началник-отдел във външно министерство. Следващото назначение е на агент на Второ главно управление на ДС - Димитър Сретенов Димитров. Назначен е за началник-сектор през септември 1996 г., но е оставен от Надежда Михайлова до началото на 2000 г. До края на 1998 г. завеждащ секция е и бившият щатен служител на ПГУ-ДС Иван Данчев Петков.Агент Осенов на отдел 03, ПГУ-ДС става също началник-отдел от 1 януари 2000 г. Под този псевдоним се крие Иво Любенов Петров, също с родители АБПФК. Той, както почти всички назначени дипломати по времето на правителството на Иван Костов, е бил и комсомолски активист - член на ДК на ДКМС в МВнР, при това отговорник за идейно-възпитателната работа.Иларион Пантелеев Стоянов, който е назначен на 1 януари 2000 г. за началник-отдел, а впоследствие става началник-управление „Финансово-счетоводно“ на МВнР, е бил агент с псевдоним Иванов на Софийско гр. у-ние-ДС, отделение ВЕ (“Вражеска емиграция“). Вербуване от ОР Пламен Арсов на 13 юни 1976 г. В работното дело на агент Иванов откриваме множество доноси срещу майката на избягалите в Швейцария Стоичко и Миодраг Стойчеви. Следват сведения относно поведението на Андрей Петров Кандиларов, доноси за Петя Писаревска, Йордан Захариев и Дора Димова, както и доноси относно коментари по отношение агресията на Китай във Виетнам, правени от служители в ЦС на Българския ловно-рибарски съюз. Един от доносите му е относно Здравка Даскалова, преподавател математик в Института по сугестология, която подготвяла бягство от България. На 1 май 2000 г. външният министър Надежда Михайлова назначава за началник-отдел в МВнР пореден агент на ПГУ-ДС, с псевдоним Кравцов. Под този псевдоним години наред се подвизава лицето Илия Георгиев Кръстелников. Роден е на 7 април 1943 г. Вербуван на 30 януари1973 г., преди да замине на дипломатическа работа в Пакистан. Оперативният работник, провел вербовката, специално подчертава, че Кръстелников е заявил, че приема като чест доверието, което ДС му оказва, и ще се постарае да го оправдае с работа. Илия Кръстелников е снет от отчет като агент на службата чак в средата на 1991 г.! На 11 септември 1999 г. за началник-отдел СЗСВ (Служба за защита на средствата за връзка) е назначен бившият щатен служител на 04 самостоятелен отдел на Държавна сигурност Йордан Георгиев Найденов. Баща му Георги Спиров Найденов е служител на МВР, починал от инфаркт в Дамаск през 1970 г. Майката Маргарита Георгиева Найденова също е служител на МВР, от 1969 г. работи в 9-и отдел на ВГУ-ДС на длъжност разузнавач и военно звание лейтенант. Братът на съпругата му Даниела Дражева, Александър, също е офицер от ДС. В средата на 80-те г. Йордан Найденов е изпратен на задгранична работа като шифровач във Виена. До назначаването си 1999 г. той остава служител на службите, достигнал звание подполковник, в които е започнал работа през далечната 1980 г. На 1 април 2001 г. за шеф на дирекция е назначен Любомир Илиев Иванов, който е постигнал немислимото - бил е секретен сътрудник и на военното разузнаване РУМНО, и на външнополитическото ПГУ-ДС. На 1 април 2001 г. израства в кариерата поредното ченге, този път кадрови офицер от Четвърто управление на Държавна сигурност. Малин Велинов Месалски се казва. На 1 май 2000 г. за директор на дирекция „Азия, Австралия и Океания“ в МВнР е назначен кадровият офицер от комунистическото военно разузнаване Пантелей Мирчев Спасов. Нека уточним, че той няма нищо общо с Мирчо Спасов, в случая имаме обикновено съвпадение на имената. Баща му Мирчо Георгиев Спасов по професия е агроном и е работил в НИ по почвознание „Н. Пушкаров“, починал през 1976 г. Да не си помислите, че назначенията на водопада от щатни и нещатни сътрудници на ДС и РУМНО в правителството на Иван Костов приключва. Съвсем не. Секретен сътрудник на ПГУ-ДС „Декарт“ е назначен в началото на 2000 г. за началник-сектор в МВнР, отговарящ за ОССЕ и общи въпроси на сигурността. Зад задължаващия псевдоним откриваме имената на Петър Василев Коларов и е привлечен към секретно сътрудничество с ДС през 1986 г. Баща му Васил Петров Коларов е физик, роден е в Москва през 1937 г., внук е на комунистическия престъпник Васил Коларов и син на Петър Коларов. Освен това е служител на същото ПГУ-ДС, към което секретен сътрудник ще стане и неговият син. На 1 май 2000 за началник-отдел в МВнР е назначен пореден кадър на комунистическите репресивни служби. Казва се Райко Страхилов Райчев, вербуван за секретен сътрудник на ПГУ-ДС на 30 август 1985 г. По време на вербовката е толкова превъзбуден, че изтърсва следното:„На предложението за сътрудничество др. Райко Райчев отговори със съгласие, като заяви, че отдавна е очаквал този момент, но не е знаел кой и кога ще проведе разговора. Райко каза, че от малък има нагласа за подобно сътрудничество“. След 2005 г. ще се развие в кариерата, тласък на която е даден при Иван Костов и Надежда Михайлова, като началник на кабинета на Ивайло Калфин в тройната коалиция. Стефан Николов Апостолов, агент Николай на ВГУ-ДС, оглавява отдел в Консулска дирекция на МВнР на 1 януари 2000 г. На 1 октомври 2000 г. един от отделите във МВнР е оглавен от Христо Христов Гутев, агент Александър, на това мракобесно управление. Парадът на ченгетата продължава. За началник-отдел в Дирекция „Държавен протокол“ на МВнР на 20 септември 2000 г. е назначен агент Васил на ПГУ-ДС, или казано иначе Цветан Петров Димитров. Привлечен е за секретен сътрудник по линия на външнополитическото разузнаване през януари 1977 г. Оперативният работник, който извършва вербовката, пише в рапорта:„Прие да сътрудничи с готовност, счита, че за него е въпрос на чест да е достоен продължител на делото на баща си и даже си избра за псевдоним партизанското име на баща си.“ На 1 май 2000 г. за началник-отдел е назначен и Явор Димков Захариев, секретен сътрудник на ПГУ-ДС с псевдоним Орлин. Произходът му е като на всички, които седесарският министър Надежда Михайлова назначава – кървавочервен и шумкарски.Гьонсуратлъкът на цялата лъжлива кавалкада от високопоставени функционери на СДС винаги е бил водещо начало. Никой и никога не се извини на десните избиратели за всичките тези назначения, за погубените надежди и похабените идеали. Това поругаване на принципи и ценности създаде предпоставките страната ни да е последна по всички показатели в Европа. „Остави ни накрая на света“, както се пееше в една седесарска песен.Последният закон за досиета, чието пълно название е Закон за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, е най-мащабният опит за осветляване на тоталитарното ни миналото.Законът разглежда две групи лица – публични длъжности и публични дейности, които подлежат на проверка за принадлежност към тоталитарните тайни служби. В първата група влизат президентът, вицето му, депутатите, министрите, висшите магистрати, кметовете, областните управители, шефовете на служби, директорите на БНР, БНТ и БТА, ръководителите на агенции и комисии, дипломатите. Във втората група попадат собствениците, издателите и директорите на медии, главните редактори и заместниците им, политическите коментатори, ръководствата на БАН, университетите, религиозните лидери, управителните тела на лекарския и зъболекарските съюзи, организаторите на хазартни игри, шефовете на спортните федерация.Новост е, че с поправка в закона вече се обявяват и кредитните милионери със зависимост към ДС и РУМНО. Сега Комисията по досиетата извършва мащабна проверка, за да установи кои хора със зависимости са щедро дарени с големи кредити от Българския Мадоф Цветан Василев, отпуснати от фалиралата под вещото му ръководство КТБ.Миналия месец комисията огласи имената на лица, ползвали преференциални лихви в КТБ. Сред тях изскочи името на Михаил Михайлов – агент Пешко от Шесто управление на ДС, за когото вече прочетохте. Бившият шеф на правителствената пресслужба по времето на Костов е имал баровски депозити с преференциални условия в КТБ на обща стойност над 1,2 млн. лв., лъсна от решението на комисията. Това е поредното доказателство, че Драгалевския лаборант и обкръжението му са се ползвали с облаги в източената от мустакатия аферист банка. С поправка в закона за досиетата парламентът задължава комисията да провери всички физически лица, които са имали депозити с преференциални условия в банки с отнет лиценз за периода от две години преди датата на неплатежоспособността. От проверените 29 лица шестима са били съпричастни към бившите тайни служби, като сред тях блести името на Михайлов, който е бил ВИП клиент на Българския Мадоф, като е държал на по-висока лихва в КТБ два депозита от 225 хил. долара и 360 хил. евро.В §1, точка 4 на Допълнителните разпоредби на закона е въведено родовото понятие „секретен сътрудник“. Това са български граждани, оказвали негласна помощ на органите по чл. 1 в качеството на резиденти, агенти, съдържатели на явочни квартири, съдържатели на секретни (конспиративни) квартири, осведомители, доверени лица и информатори. Първо главно управление на ДС (външнополитическото разузнаване на режима) е привличало български граждани като секретни сътрудници. Това се е правило, за да няма объркване с чужденците, извършвали шпионаж в полза на ПГУ. По критериите регистрация, конспиративност и донесения секретните сътрудници обаче се вписват изцяло в категорията “агенти“. Затова като видите документ, в който е изписано „СС“, да знаете, че става дума за секретен сътрудник (агент) на ПГУ. Такъв например е агент Сашо - видният рупор и адвокат на Българския Мадоф и бивш посланик в Русия Илиян Василев. Друг виден рупор на банкера беглец пък е агент Ана Хранова на Шесто управление на ДС. Фамозната дама Вера Ахундова е съпредседател на сдружение „Ние, гражданите“.Всички категории секретни сътрудници на ДС са давали писмено или устно оперативни сведения и донесения, включително и явочниците като например Огнян Стефанов - агент Академик от Второ главно управление на ДС (контраразузнаването на режима). Тази група е била задължена да докладва на оперативните работници всяка проява на нездрав интерес към явочната, респективно към конспиративната квартира. Сега собственикът на „Фрогнюз“ - една от жълто-кафявите медии бухалки на фабриката за фалшиви новини, също е сред ревностните защитници на мустакатия аферист. И тримата по-специални агенти са вербувани на идейна основа – с други думи, за вярност към марксизма ленинизма и тоталитарния строй. За тях ще прочетете по-късно в книгата.\n                    ", "date": "2017.11.21", "title": "Българската олигархия: Окопава се с ченгета (I глава на книгата \"Капиталистите на ДС\")"}
{"url": "http://www.monitor.bg/a/view/34681-%D0%9B%D0%B5%D0%B3%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%B2%D0%BE%D0%B4%D0%BA%D0%B0-%D0%B2-%D0%A0%D1%83%D1%81%D0%B8%D1%8F-%D1%81%D0%B5-%D1%81%D1%80%D0%B8%D0%BD%D0%B0%D0%BB%D0%B8-%D1%81-23/", "text": "\n                    Легалните продажби на водка и други спиртни напитки в Русия за първите 9 месеца на годината отчитат срив от 23%, спрямо същия период на 2016 г., пише в. \"Известия\", позовавайки се на данни на единната междуведомствена информационна статистическа система (ЕМИСС).\n\nТе сочат още, че продажбите на пенливи вина между началото на януари и края на септември е паднала с цели 36 на сто на годишна основа, а на другите видове вина - с една десета. Руснаците са купували също така 14% по-малко пиво. Най-голям срив от 54% е отчетен при слабо алкохолните напитки.\n\nСпоред руски експерти основната причина за намаляването на легалните продажби е изтеглянето от официалния пазар на много спиртоварни и минаването им в сивия сектор. Влияние оказват смяната на поколенията в Русия, а също и вдигането на акциза за алкохола, довело до поскъпване на напитките в законните магазини.\n                    ", "date": "2017.11.21", "title": "Легалните продажби на водка в Русия се сринали с 23%"}
{"url": "http://www.monitor.bg/a/view/46277-%D0%A1%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B2-%D0%9F%D0%B5%D1%80%D0%BD%D0%B8%D0%BA-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%BE%D0%B1%D1%81%D0%B0%D0%B4%D0%B8-%D0%BC%D0%B8%D0%BD%D1%8C%D0%BE%D1%80%D1%81%D0%BA%D0%B8%D1%8F-%D0%B3%D1%80%D0%B0%D0%B4/", "text": "\n                    Екипи на жандармерията обсадиха рано тази сутрин Перник и околностите на миньорския град. Под ръководството на Спецпрокуратурата се провежда операция по задържането на банда за рекет, съобщи \"Блиц\".По първоначална информация до този момент са задържани 5 лица. Магистратите проверяват и дали Марчо Марков-Мачо, който беше участник в Сървайвър, има съпричастност към престъпленията. Същият бе замесен в боя и стрелбата в бара на Божо Кравата в Слънчев бряг, при които бе надупчен подземния бос Димитър Желязков-Митьо Очите. Марков бе посочен като един от биячите на Кравата.В рамките на операцията се провеждат и обиски. На място пристигнаха и служители от Бюрото за защита на свидетели към главния прокурор Сотир Цацаров.\nПо-късно се появи информация, че рекетът на бандата е свързан с дейност по отпускане на бързи кредити.\n\n\n                    ", "date": "2017.11.21", "title": "Спецакция в Перник, жандармерия обсади миньорския град"}
{"url": "http://www.monitor.bg/a/view/34753-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%BC%D0%BB%D0%B0%D0%B4%D0%B5%D0%B6%D0%B0-%D1%81-%D0%B1%D0%BE%D0%B9%D0%BD%D0%B8%D1%8F-%D0%B0%D1%80%D1%81%D0%B5%D0%BD%D0%B0%D0%BB-%D0%BE%D1%82-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4%D1%81%D0%BA%D0%BE-%D1%81%D0%B5%D0%BB%D0%BE/", "text": "\n                    Районният съд във Велинград остави в ареста 21-годишния младеж от село Драгиново, който бе спипан в събота със солиден боен арсенал. Районните магистрати уважиха искането на местната прокуратура спрямо Ахмед Хаджиасанов да бъде взета най-тежката мярка за неотклонение „задържане под стража“, след като в негова постройка и в ниви на полето криминалистите откриха оръжия, гранати, боеприпаси и други взривни вещества, достатъчни да въоръжат една организирана група. Криминалистите извършили претърсване в къща, прилежащите и постройки, както и в дворно място, обитавани от 21-годишния Ахмед. Скрити на различни места органите на реда открили две самоделни взривни устройства, два газови пистолета, различни части и механизми от бойни оръжия – цеви, затворни блокове, пълнители, пружини, пластмасови и дървени ръкохватки. Намерени са още близо 200 патрона от различни видове и калибри.  В местност, намираща се близост до черен път и нива, екипите се натъкнали и на други опасни находки. В стъклен и пластмасов буркани ,закопани в земята са открити две ръчни отбранителни гранати в комплект със запалки. Целият боен арсенал е незаконен, а съдът прецени, че е налице реална опасност обвиняемият да се укрие или да извърши друго престъпление. Магистратите оставиха 21-годишния Ахмед в ареста поне до другия вторник, когато ще се гледа новото искане за промяна на мярката.\n\n \n                    ", "date": "2017.11.21", "title": "Оставиха в ареста младежа с бойния арсенал от велинградско село"}
{"url": "http://www.monitor.bg/a/view/70699-%D0%95%D0%A1-%D0%B7%D0%B0%D0%BF%D0%BB%D0%B0%D1%88%D0%B8-%D0%9F%D0%BE%D0%BB%D1%88%D0%B0-%D1%81-%D0%B3%D0%BB%D0%BE%D0%B1%D0%B0-%D0%B7%D0%B0-%D1%81%D0%B5%D1%87-%D0%B2-%D0%91%D0%B5%D0%BB%D0%BE%D0%B2%D0%B5%D0%B6%D0%BA%D0%B0%D1%82%D0%B0-%D0%B3%D0%BE%D1%80%D0%B0/", "text": "\n                    Висшият съд на ЕС в Люксембург предупреди Полша, че трябва да спре „незабавно“ сечта на една от последните древни гори в Европа или ще бъде глобена с до 100 хиляди евро, предаде АФП. „Полша трябва да спре незабавно активните операции в Беловежката гора, с изключение на случаите на изключителни случаи, когато те са необходими за осигуряването на публичната сигурност“, заявиха от Люксембург.\n                    ", "date": "2017.11.21", "title": "ЕС заплаши Полша с глоба за сеч в Беловежката гора"}
{"url": "http://www.monitor.bg/a/view/57848-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-21-%D0%BD%D0%BE%D0%B5%D0%BC%D0%B2%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Ако прибързано се обвържете с някого за обща работа, творчески и политически съюз ще си дакарате доста неприятности. Не се препоръчва сключване на нови договри. Ще ви предлагат изкушаващи варианти за влизане в нова среда. Ако работите самостоятелно и не търсите подкрепа ще си спестите проблемите. Ако сте сънували родителите си това е предупреждение за опасност. Родените в първата декада са в по-неблагоприятна позиция. Каквото се обърка трудно ще се оправи както в личен така и в здравословен план.Работа-4Пари-5Любов-4Късмет-4Здраве-4 Днес късметът ще следва тези, които сами си вършат работата и не влизат в излишни връзки с познати и непознати. Противопоказно е да се работи в екип, да се обединяват ресурси и интереси в името на обща кауза. Трудът и задълженията ще са общи, а екстрите, придобивките и парите ще се разпределят само с определени хора. Защитете интересите си, не подписвайте колективни трудови договори. Нека всеки сам да преговаря за всичко, което касае парите, бизнеса и личните му нужди. Утре ще имате много по-голям късмет.Работа-5Пари-4Любов-4Късмет-4Здраве-5 Не взимайте прибързани решения, особено ако зад гърба ви някой ви настройва и провокира към определени действия и изказвания. Родените в третата декада ще имат тежко начало на деня, ако позволят на някой да се меси в личния им избор. Поне до обед оставете нещата просто да се случват. Не се намесвайте в игрите на други двама, не позволявайте делата ви да зависят от странични хора и фактори. Печели този, който контролира събитията, работата и личните си финанси. Отложете за утре старта на новите инициативи.Работа-4Пари-4Любов-5Късмет-4Здраве-5 Препоръчва се пасивност и ненамеса както в работата на околните, така и от страна на другите към вас. Вероятни са фатални привличания, които може да станат причина за професионални и лични проблеми, за раздели и загуби, които трудно ще понесете и възстановите. Противопоказно е да се работи в екип и да се поема колективна отговорност. Зад нейният гръб ще се скрива общата безотговорност и нечии користни цели. Десет пъти премислете преди да направите своя ход. По добре останете където сте. Утре нов път ще се отвори.Работа-4Пари-4Любов-4Късмет-4Здраве-4 Останете двама на люлката в бизнеса и в личния живот. Там където се появи трети ще възникнат проблеми и кризисни състояния в бъдеще. Вероятни са и зарази по полов път. Не е ден за нови запознансва, за изневери, за влизане в нова среда и за срещи, които може да вкарат не само вас, но и близките ви в разходи и неприятности. До вечерта натискът и претенциите към вас ще се увеличат. Ако издържите на напъна и насрочите срещите си за утрешния ден вие ще определяте правилата и ще доминирате в отношенията.Работа-5Пари-4Любов-4Късмет-4Здраве-4 Гонете си интереса и ще постигнете максималното. Навлизате в силен тридневен период. Забравете за съвместните инициативи, не позволявайте на странични хора и фактори да се намесват в плановете и намеренията ви. От значение е сам да направиш своя избор, а не да се включваш, намесваш и разчиташ на чуждия. Може да получите изгодно предложение за работа. Колкото по-малко хора участват в дадена сделка, толкова по-добре. Планирайте за утре подписването на новите договори, ако искате да извоювате повече екстри.Работа-5Пари-4Любов-5Късмет-5Здраве-4 Ден на труден избор за родените в първата декада. Останете където сте, не правете никакъв избор, особено ако някой ви увещава да постъпите по един или друг начин. Със сигурност ще попаднете на фатално влияние и на привличане, което ще се отрази вредно на работата и личните ви връзки. Очертават се изневери, но не само в любовта, а и на собствения ви начин на работа и живот. Грешките от днешния ден ще предизвикат утре лавина от събития носещи финансови и здравословни проблеми. Не влизайте в нова среда.Работа-4Пари-5Любов-5Късмет-4Здраве-4 Ден на изкусителите, на хората, които могат да ви подшушнат едно или предложаш друго, да ви представят нещата в светли краски и да се възполват от доверчивоста и чувствата ви. Противопоказно е да се работи в екип. Самостоятелните действия ще ви донесат ползи и пари. Ако разчитате на друг, работата ще се развали, ще се скарате и ще си имате неприятности. Не избирайте между доброто и злото. Със сигурност има трети вариант и възможност, за които ще разберете утре. Изчакайте.Работа-5Пари-4Любов-5Късмет-4Здраве-5 Ден на фатални привличания и въздействия. В живота ви може да се появи третият, който да стане причина за семейни и професионални раздели и притеснения. Внимателно анализирайте всяка възможност, не бързайте да се обвързвате с нови любовни връзки и договаряния. Четете написаното с дребен шрифт и по възможност отложете за утре съвместните дела. Денят се свързва и с логото на отхапаната ябълка, на интернет изкушенията и зарибяванията. Не правете нищо прибързано, пазете си личните данни.Работа-4Пари-5Любов-4Късмет-4Здраве-4 Луната навлиза във вашия знак и ви изпълва с желание за промяна, пътувания и действия в определена посока. Съветът на деня е да не споделяте, да не работите в екип и да не поемате колективна отговорност. Постигнатото със собствени сили и средства ще донесе късмет и ползи и ще затвъди положението ви в обществото. Ако позволите намеси и играете чужда игра ще си докарате неприятности и ще плащате за чужди грешки. Ден на фатални срещи и привличания, които вредят и разболяват.Работа-5Пари-5Любов-4Късмет-4Здраве-4 Отложете за утре съвместните действия и инициативи, както и срещите с хора, от които очаквате подкрепа и финансиране на личните ви проекти. Днес е противопоказно да се включвате и да организирате колективни изяви. Във всяка чета ще се вмъкне предател. Не приемайте нови членове в клубовете по интереси, не влизайте в нови служебни и политически съглашателства. Тенденцията е към зарибявания и въздействие с цел използване на колективния ум и ресурси. Най-лошият ден за годежи и брак. Не се обвързвайте.Работа-5Пари-5Любов-4Късмет-4Здраве-5 В началото на деня натискът върху вас ще е от няколко страни. Ще ви атакуват с претенции както у дома, така и на работното място. Дистанцирайте се максимално от всичко и всички и не взимайте прибързани решения. Вървите към фатално привличане и обвързване, което ще ви коства не само материални и емоционани неудобства, но и свободата ви на действие. Отложете за утрешния ден разговорите по делови и семейни въпроси. Ден, в който с лекота посягаме към забранения плод, а това ще ни коства много.Работа-4Пари-4Любов-5Късмет-4Здраве-4 Личната ви година е шестица. Никак не е изключено да ударите шестица в тотото на живота. На път сте към уреждане на нова работа и придобивка в семеен план. До една година ви предстои преход в нова среда и тотална промяна в отношенията. Един помъдрява, друг остарява. До другия ноември животът ще ви предложи повече екстри, но и раздели с досегашните приятелства и начин на живот.Родените днес ще увличат след себе си тълпата, ще са винаги в светлините на прожекторите, ще определят общественото мнение и ще направляват чуждия избор. Ще бъдат корифеи в модата, ще определят стандартите, ще дават предписания как да се живее и печели.Заченатите днес ще бъдат продължители на рода ви, ще наследят личния ви капитал, дарбите ви и тези на предците. Ще имат родов белег.\n\n\n                    ", "date": "2017.11.21", "title": "Хороскоп за 21 ноември, вторник"}
{"url": "http://www.monitor.bg/a/view/23171-%D0%9A%D0%B5%D0%BD%D0%B5%D1%82-%D0%91%D1%80%D0%B0%D0%BD%D0%B0-%D1%81%D0%B5-%D0%BE%D0%BA%D0%B8%D1%87%D0%B8-%D1%81-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D0%95%D0%BC%D0%B8/", "text": "\n                    Британският актьор Кенет Брана триумфира с международна награда „Еми“. Приза си той получи от Международната академия за телевизионни изкуства и науки, която всяка година отличава най-добрите тв продукции извън САЩ. Осем страни се разписаха със статуетки този път. Сред тях са Белгия, Канада, Франция, Германия, Великобритания и т.н.\n\nБрана, чийто последен проект го сложи начело пред и зад камерата на „Убийство в Ориент Експрес“, спечели наградата за най-добър актьор. Превъплъщението, което подсигури успеха на британеца, бе ченгето с безпогрешен нюх Курт от сериала на BBC “Инспектор Валандер“. Сред дамите отличието грабна Ана Фрил („Марсела“). Сред останалите отличници на международните награди \"Еми\" се наредиха Канада (най-добра телевизионна арт програма за \"Еволюция на хип-хопа\"), Великобритания (най-добра комедия за \"Alan Partridge's Scissored Isle\"), Великобритания (най-добра документалната продукция за \"Exodus: Our Journey to Europe), Норвегия (най-добра драма за \"Мамон II\"), САЩ (най-добра неанглоезична програма, излъчвана по американска телевизия в праймтайма за \"Sr. Avila\"), Белгия (най-добра развлекателна продукция без сценарий за \"Съжалявам за това\"), Германия (най-добра късометражна поредица за \"Семейство Браун\"), Турция (най-добра теленовела за \"Безкрайна любов\"), Франция (най-добър телевизионен филм/минисериал за \"Не ме напускай\").\n\nС почетна награда беше удостоен главният изпълнителен директор на мексиканската медийна компания \"Телевиса\" Емилио Аскарага Жан. Специално отличие трябваше да получи и Кевин Спейси, но след като холивудският актьор беше обвинен в сексуални посегателства, организацията се отказа от намерението си да го почете с приза на учредителите.\n                    ", "date": "2017.11.21", "title": "Кенет Брана се окичи с международно „Еми“"}
{"url": "http://www.monitor.bg/a/view/4270-%D0%93%D1%80%D0%B8%D1%88%D0%BE-%D0%BF%D1%80%D0%B5%D0%B4-cnn-%D0%93%D0%BE%D1%80%D0%B4-%D1%81%D1%8A%D0%BC-%D1%87%D0%B5-%D1%81%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D0%BD/", "text": "\n                    Григор Димитров гостува в студиото на медийния гигант CNN след впечатляващия си и исторически успех във Финалите на АТР в Лондон. 3-ият в световната ранглиста подчерта, че се с гордее с факта, че е българин и че тази победа не е само лична, но и за родината му.\"Тази победа значи много за мен, за семейството ми и за моя отбор, но и за родината ми. Щастлив съм, горд съм, че съм българин. Играя за моята страна цял живот и съм сигурен, че хората ще оценят това\", каза Димитров, цитиран от sportal.bg.\"След всеки мач да виждаш знамената, атмосферата, приказно е. Чувствах се така сякаш играя у дома. Винаги е прекрасно, когато постигнеш нещо такова за страна като моята. Разбира се, ние имаме традиции в тениса със сестрите Малееви.Искам това да бъде пример не само в спорта, но и на усърдната работа. Няма значение откъде си, когато мечтаеш, работиш правилно, отдаден си и влагаш страст, всичко си идва на мястото и ето го резултатът.\"CNN сравнява успеха на хасковлията в британската столица с четвъртото място на националния отбор по футбол на Световното първенство в САЩ през 1994 година.\"Димитров е най-голямата спортна звезда на България и не е трудно да се разбере защо в страната са луди по него и постиженията му. В България не бяха изживявали спортен успех на световно ниво от достигането на националния им отбор до полуфиналите на Световното първенство по футбол в САЩ през 1994 година\", коментира CNN, като изтъква, че три български телевизии са предавали пряко финалния двубоя с Гофен в неделя вечерта, а след победата Димитров е получил редица поздравления, включително и от президента на страната Румен Радев.\n\n\n                    ", "date": "2017.11.21", "title": "Гришо пред CNN: Горд съм, че съм българин"}
{"url": "http://www.monitor.bg/a/view/48783-%D0%98%D0%B2%D0%B0%D0%BD%D0%B0-%D0%9A%D0%B0%D0%BC%D0%B5%D0%BD%D0%BE%D0%B2%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%B2%D1%8A%D0%B2-%D0%92%D0%B5%D0%BD%D0%B5%D1%86%D0%B8%D1%8F/", "text": "\n                    Златен медал спечелиха българските състезатели по олимпийско карате на международния турнир във Венеция. В кат. 54 кг кумите 15-годишната Ивана Каменова грабна титлата без да остави съмнение в своето превъзходство. Световната вицешампионка записа 5 победи, за да стане безапелационната победителка.В дисциплината ката кат. 47 кг Василия Романова победи в първите 3 кръга и отстъпи в четвъртия пред представителката на Япония с 1:4, а в дисциплината кумите Моника Илиева остана на косъм от медалите – тя изигра 5 мача, като загуби на полуфинал, а след това и в двубоя за бронза от каратистки на Австрия.В 26-ото издание на турнира Venice Cup участваха повече от 1700 състезатели от над 20 държави в дисциплините ката и кумите. От следващата година тази надпревара, заедно със състезанията в София и в Канкун (Мексико) ще оформят Световната младежка лига по олимпийско карате, от която младите ни каратеки ще събират точки за ранглистата на Световна карате федерация (WKF).\n\n\n                    ", "date": "2017.11.21", "title": "Ивана Каменова със злато във Венеция"}
{"url": "http://www.monitor.bg/a/view/8597-%D0%A7%D0%B0%D0%BA%D0%B0%D1%82-%D0%92%D0%B5%D0%B7%D0%B5%D0%BD%D0%BA%D0%BE%D0%B2-%D0%B4%D0%BE-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%B7%D0%B0-%D0%A4%D0%B8%D0%BD%D0%BB%D0%B0%D0%BD%D0%B4%D0%B8%D1%8F/", "text": "Глушков: Характерът и желанието ще бъдат решаващи\n                    В мъжкия ни национален отбор по баскетбол ще очакват до последно звездата на тима ни Александър Везенков да се присъедини към отбора за предстоящите световни квалификации за Китай 2019.България започва участието си в този етап от пресявките на 24 ноември в 19:00 часа в \"Арена Ботевград\" срещу Финландия, а цената на билетите е 5 лева. Три дни по-късно момчетата на Любо Минчев гостуват на Исландия. Третият отбор в групата е Чехия.За тези двубои от състава ще отсъства американецът с български паспорт Дий Бост, който не бе освободен от клубния си тим „Жалгирис“.Както е ясно, Везенков и Бост играят в тимове от Евролигата, която пък е в конфликт с ФИБА и клубовете, участващи в турнира, отказват да пуснат състезателите си в националните им отбори.\"Имаме надежди за Везенков. Говорил съм с него и с треньора на „Барселона“, но не искам да разкривам подробности. Все още не знам кога и дали ще дойде, ще чакаме до последно\", заяви Минчев.Въпреки отсъствието на звездите си, селекционерът не се е отказал да гони целите си: \"Имаме своите шансове. Няма да ни бъде лесно, но се надявам да продължим напред в квалификациите. Сега ситуацията е по-различна и малко неудобна, но тези два мача не са решаващи, квалификациите едва сега започват. Всичко зависи от това, как ще изиграем мачовете си“.Минчев разкри, че е разговарял и с други двама американци, които имат български паспорти - Джейсън Уошбърн и Ърл Роуланд. Първият обаче е с контузия, която го вади за дълго време, а вторият по същото време има мач с клубния си отбор.\"Има еуфория в отбора и се надявам да продължим с победите. Дано да успеем да покрием липсата на някои играчи. Този формат на квалификации лично за мен е вид разнообразие, а и е добре, че повечето момчета идват в топформа\", коментира капитанът на тима ни Чавдар Костов.Преди ден от състава отпадна Крис Минков, който е получил контузия в последния си мач за „Левски 2014“. На негово място бе повикан Павлин Иванов, който пък не бе използван в предишния етап от квалификациите заради травма.„Момчетата имат шанс с тези осакатени отбори в Европа. В тази объркана ситуация характерът и желанието ще бъдат решаващи\", заяви президентът на БФБ Георги Глушков. \n\n\n                    ", "date": "2017.11.21", "title": "Чакат Везенков до последно за Финландия"}
{"url": "http://www.monitor.bg/a/view/34446-%D0%93%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B8-%D0%BE%D1%82-%D0%A1%D0%90%D0%A9-%D1%81%D0%B5-%D0%B8%D0%B7%D0%BF%D0%BE%D0%BA%D0%B0%D1%80%D0%B0%D1%85%D0%B0-%D0%B7%D0%B0-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7%D0%B0/", "text": "Някои момичета сами са си виновни, твърди Габи Дъглас\n                    Сексскандалът в женската спортна гимнастика на САЩ набира все по-голяма скорост, като все повече бивши състезателки се присъединяват към хора на оплакващите се от посегателствата на тимовия лекар д-р Лари Насар. Всички те взаимно си дават кураж, а една от последните, публикували публичните си обвинения към медика, беше мегазвездата Али Райзман, която го описа директно като „чудовище”. Същевременно обаче тя допълни в обръщение към други жертви и свои почитателки: „Секси екипите и облеклото привличат погледите на неправилните хора…”„В никакъв случай не искам да кажа, че сексуалната злоупотреба е нещо приемливо, каза още Али Райзман. – Независимо от това дали някой си прави секси фотосесия, или пък се облича по-предизвикателно.”Именно тези думи на Райзман предизвикаха едва ли не война в отбора на американските гимнастички. Защото на точно обратната позиция застана колежката й Габи Дъглас. Според нея някои момичета сами са си виновни, че им посягат.„Ние, жените, също трябва да осъзнаем, че като жени носим отговорност за начина, по който се обличаме, категорична е тя. – Ние трябва да показваме класа преди всичко. Тези, които се обличат провокативно и прекалено секси, трябва да са наясно, че дават сигнали, които могат да бъдат изтълкувани превратно и да привлекат неправилните хора към себе си.”Постът на Габи Дъглас в социалните медии мигом беше атакуван от друга суперзвезда – Симон Байлс. „Шокирана съм да прочета написаното от теб, но то не ме изненадва, коментира четирикратната олимпийска шампионка Байлс, за която се знае, че не храни топли чувства към далеч по-привлекателната си колежка. – Мнението ти ме кара да се разплача, особено като имам предвид, че всички сме в един отбор с теб. Очаквах да защитиш Али така, както я защитавам аз. Дръжте се, момичета, аз съм с вас.”Както става обикновено в такива случаи, Габи Дъглас публикува в мрежата извинение и обясни, че явно не се е изразила както трябва. „Вероятно не съм била разбрана правилно. Независимо от облеклото сексуалното посегателство е недопустимо”, написа тя.Атмосферата в тима, който спечели отборната титла в Рио, обаче отдавна е отровена.\n\n\n                    ", "date": "2017.11.21", "title": "Гимнастички от САЩ се изпокараха за секстормоза"}
{"url": "http://www.monitor.bg/a/view/89821-%D0%98-%D0%9A%D0%B0%D1%80%D0%BB%D0%BE-%D0%A2%D0%B0%D0%B2%D0%B5%D0%BA%D0%B8%D0%BE-%D0%BD%D0%B0%D0%BB%D0%B8%D1%82%D0%B0%D0%BB-%D0%BD%D0%B0-%D1%81%D0%B5%D0%BA%D1%80%D0%B5%D1%82%D0%B0%D1%80%D0%BA%D0%B0/", "text": "\n                    74-годишният Карло Тавекио, който в понеделник сдаде поста на шеф на италианския футбол, е заподозрян в сексуални злоупотреби и рискува да получи условна присъда, твърди порталът Football Italia. Една от секретарките му разказа как по време на един от организираните от него приеми Тавекио я придърпал зад едно перде и опитал да я опипва. Жената допълва, че мераците на Тавекио не били еднократни, а се повтаряли редовно.Порталът твърди още, че дамата вече е подала жалба в прокуратурата в Рим, като е подкрепила оплакванията си с аудио и видеодоказателства. Официални обвинения срещу бившия шеф обаче още не са повдигнати.Тавекио напусна поста си, след като националният отбор на Италия не се класира за световното първенство по футбол в Русия догодина. Подобно нещо се случва за пръв път от 60 години насам. Той пое федерацията през 2014 г., като през март беше преизбран за втори мандат. По време на предизборната си кампания той си позволи расистки коментари по отношение на тъмнокожите играчи, а освен това правеше унизителни коментари за евреите и хомосексуалистите.\n\n\n                    ", "date": "2017.11.21", "title": "И Карло Тавекио налитал на секретарка"}
{"url": "http://www.monitor.bg/a/view/27691-%D0%9D%D0%B5%D0%B9%D0%BC%D0%B0%D1%80-%D0%B2%D0%B8%D0%BD%D0%B0%D0%B3%D0%B8-%D1%81%D0%BB%D1%83%D1%88%D0%B0%D0%BB-%D0%B1%D0%B0%D1%89%D0%B0-%D1%81%D0%B8/", "text": "\n                    Звездата на „Пари Сен Жермен” Неймар грейна на корицата на мъжкото списание Man About Town по повод неговата десетгодишнина. Неймар прави изключително любопитни разкрития относно своя живот, относно това да бъде баща.„Винаги слушам съветите, които ми дава моят баща. Той е мъдър човек и ме обича на 100%. Аз получавам съвети от цялото ми семейство, но само съвети. Аз сам взимам моите решения“, коментира бразилецът.„Лесно е да бъдеш син. Да бъдеш баща означава да даваш любов, да учиш и пазиш своя син във всичко възможно“, добави 25-годишният футболист.„Аз съм благодарен за всичко на моя баща. Опитвам се да давам двойно повече на моя син“, продължи звездата на „Пари Сен Жермен”.Неймар и неговата бивша партньорка Карлона Дантас имат син Дави Лука да Силва Сантос, който бе роден през 2011 г.„Дави Лука е най-големият подарък, който Господ ми е дал. Аз играя футбол, за да бъда щастлив. Тренирам здраво, отдаден съм на футбола, обичам играта. Играя, за да бъда щастлив“, каза още Неймар.\n\n\n                    ", "date": "2017.11.21", "title": "Неймар винаги слушал баща си"}
{"url": "http://www.monitor.bg/a/view/73627-%D0%93%D0%B5%D0%BE%D1%80%D0%B3%D0%B8-%D0%9C%D0%B8%D0%BB%D0%B0%D0%BD%D0%BE%D0%B2-%D0%B0%D1%83%D1%82-%D0%AE%D0%B2%D0%B5-%D1%82%D1%80%D0%B5%D0%BF%D0%B5%D1%80%D0%B8-%D0%BE%D1%82-%D0%91%D0%B0%D1%80%D1%81%D0%B0/", "text": "\n                    Българският национал Георги Миланов няма да играе утре вечер за ЦСКА (Москва) при домакинството на „Бенфика“ от Шампионската лига. Халфът е получил контузия в глезена на левия крак по време на двубоя срещу СКА (Хабаровск) през уикенда и със сигурност пропуска мача. Травмата е сериозна, като според треньора на ЦСКА Виктор Гончаренко дори може да се наложи операция. Заради контузия аут е и защитникът Алексей Березуцкий.Безспорно дербито на вечерта пък ще бъде в Торино, където „Ювентус“ приема „Барселона“. Треньорът на италианския колос, който се представя колебливо от началото на сезона, Масимо Алегри призна, че е притеснен. „Получаваме твърде много голове, играта ни в защита не е на ниво, а срещу отбор като „Барселона“ това може да е фатално“, заяви спецът.  от 19 ч. ЦСКА (М) – Бенфика (по Ring.BG); 21:45 ч. Базел – Манчестър Юн ПСЖ – Селтик, Андерлехт - Байерн от 19 ч. Карабах – Челси (по bTV Action); 21:45 ч. Атлетико (М) – Рома (по Ring.BG) Спортинг – Олимпиакос, Ювентус – Барселона (по bTV Action)\n\n\n                    ", "date": "2017.11.21", "title": "Георги Миланов аут, „Юве“ трепери от „Барса“"}
{"url": "http://www.monitor.bg/a/view/35316-%D0%A3%D0%95%D0%A4%D0%90-%D0%B8%D0%B7%D0%B1%D1%80%D0%B0-%D0%B8%D0%B4%D0%B5%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B2%D0%B5%D0%BA%D0%B0/", "text": "\n                    Няколко дни преди да бъде обявен \"Идеалният отбор на 2017 година\", европейската футболна централа публикува на официалния си сайт перфектната сборна селекция от началото на века. Тя е съставена от играчите, които най-много пъти са попадали в \"Идеалния отбор на УЕФА\" през последните 16 години. В тази единадесеторка има шестима испанци, петима играчи на „Барселона“ и трима на „Реал“ (Мадрид). На вратата е Икер Касияс, който 6 пъти е попадал сред най-добрите за годината. Пред него в защита са Филип Лам (5 пъти), Карлес Пуйол (6), Серхио Рамос (6) и Жерард Пике (5). В халфовата линия с най-много отличия е Андрес Иниеста – 6, а компания му правят Шави (5) и Стивън Джерард, който три пъти е бил сред най-добрите за годината. Абсолютен рекордьор в целия отбор пък е Кристиано Роналдо с 11 отличия. Партньори в атаката пък са му Лео Меси (8) и Тиери Анри (5). \n\n\n                    ", "date": "2017.11.21", "title": "УЕФА избра идеалния отбор от началото на века"}
{"url": "http://www.monitor.bg/a/view/32336-%D0%97%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%BE%D0%B1%D0%B2%D0%B8%D0%BD%D1%8F%D0%B5%D0%BC-%D0%B2-%D0%BC%D0%B5%D0%B3%D0%B0%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%A4%D0%98%D0%A4%D0%90/", "text": "От световната централа мълчат за фаталните съвпадения\n                    Мегаделото за корупция във ФИФА все повече заприличва на криминален филм, след като втори от ключовите обвиняеми намери смъртта си.Вицепрезидентът на мексиканската национална телевизия Televisa, за която работи и Христо Стоичков, Адолфо Лагос е бил разстрелян на улицата в неделя вечерта. 69-годишният бос е карал колело, като е бил придружен и от ескорт от охранители. Въпреки това той е бил атакуван от двама въоръжени нападатели с мотоциклет, които са успели да го прострелят, а впоследствие Лагос е починал от раните си в близката болница.Лагос е директно замесен в корупционния скандал във ФИФА, като бе един от обвинените за даване на подкупи за получаване на права за излъчване на телевизионни мачове. Любопитното е, че той е вторият човек, свързан с този корупционен скандал, който губи живота си в рамките на няколко дни. Миналия вторник държавният прокурор на Аржентина Хорхе Делон сам сложи край на живота си, като се хвърли под влак.Както е ясно, в САЩ тече гигантски съдебен процес с общо над 100 обвинения срещу 42-ма високопоставени служители на ФИФА, които са прибирали подкупи по различни схеми. Най-сериозни са обвиненията за избора на Катар за домакин на Мондиал 2022. Сумата на подкупите е близо 200 милиона долара. На практика обвиняемите са от почти всички континенти. Припомняме, че след гръмването на скандала президентът на ФИФА Сеп Блатер и целият му антураж подадоха оставки, а за шеф на световната футболна федерация бе избран Джани Инфантино. Първоначално италианецът с швейцарско гражданство изяви готовност за пълно съдействие по делото, за да се изчисти имиджът на централата. След старта на същинския процес в Ню Йорк обаче от ФИФА отказват всякакъв коментар за хода на депото и свързаните с него трагични инциденти. \n\n\n                    ", "date": "2017.11.21", "title": "Застреляха на улицата обвиняем в мегаделото срещу ФИФА"}
{"url": "http://www.monitor.bg/a/view/84163-%D0%97%D0%BB%D0%B0%D1%82%D0%B0%D0%BD%D0%BE%D0%B2%D0%B0-%D0%B0%D1%83%D1%82-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    Българската националка Жаклин Златанова е получила тежка контузия и няма да играе до края на сезона, съобщават испанските медии. Баскетболистката на „Сарагоса“ е със скъсани предни кръстни връзки на лявото коляно и е аут до края на настоящия сезон.Българката е получила травмата в мача на националния ни тим срещу Украйна в Киев от европейските квалификации на 15 ноември. Тогава нашите записаха втора поредна загуба с 50 т., този път с 44:94, а Златанова игра само 7 минути. Тя не бе в групата за мача с европейския шампион Испания, загубен у дома с 42:92, заради болки в ахилеса, койтоЗлатанова се завърна в игра в края на лятото, след като по-рано през годината се омъжи и роди дъщеричка.Това е поредна тежка контузия за една от най-талантливите ни баскетболистки. През 2012 г. тя претърпя операция на разкъсания си ахилес, която е извади от игра за 8 месеца. В началото на 2014-а пък се подложи на операция на лявото коляно, заради скъсана предна кръстна връзка и сега отново на същото място ще трябва мине нова хирургическа интервенция.\n\n\n                    ", "date": "2017.11.21", "title": "Златанова аут до края на сезона"}
{"url": "http://www.monitor.bg/a/view/23496-%D0%94%D0%B8%D1%81%D1%86%D0%B8%D0%BF%D1%8A%D1%82-%D0%BF%D0%BE%D0%B6%D0%B0%D0%BB%D0%B8-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B3%D1%80%D0%B0%D0%BD%D0%B4%D0%BE%D0%B2%D0%B5/", "text": "3 клуба изгоряха с по 1000 лева за нецензурни скандирания\n                    Дисциплинарната комисия към БФС пожали столичните грандове „Левски“ и ЦСКА-София за провиненията след 16-ия кръг в Първа лига. Двата клуба ще трябва да платят общо 4600 лева за нарушаване на правилата от агитките през уикенда.„Сините“ са санкционирани с 1800 лева за нерегламентирано използване на факли и димки. По-голямата част от сумата – 1000 лева, пък е за превърналото се в рецидив след всеки кръг наказание за нецензурни скандирания. То бе въведено в разгара на сезона по настояване на Комисията по етика и феърплей и целта е „да се спазват моралните норми по стадионите и да се избягва употребата на нецензурни реплики и обиди по адрес на съперника, съдията, противниковите фенове или ръководството на БФС“. Тази глоба на практика се налага след всеки кръг, а след този с по хилядарка олекнаха още ЦСКА-София и „Берое“.Иначе „червените“ отнесоха глоби и за множеството пиротехника по време на равенството 1:1 с „Ботев“ (Пд). Освен това с персонални санкции са администраторът Димитър Вутов и кондиционният треньор Томас Нойберт. Двамата влязоха в разправия с играчи на „канарчетата“ и със съдията Волен Чинков веднага след края на срещата и са наказани за един мач – предстоящото гостуване на „Локо“ (Пд) този уикенд. Вутов ще плати и 250 лева, а Нойберт – 500 лв.В същото време новият спортен директор на „Левски“ Асен Букарев не се посвени да отправи критики към треньора Делио Роси. Силният човек на „Герена“, който смени Даниел Боримиров, бе на среща със собственика Спас Русев, за да сподели вижданията си за развитието на „сините“. „Нищо фатално не е станало, но трябва да се вземат мерки. „Левски“ трябва да изглежда коренно различно като игра и това трябва да е в главата на Делио Роси, това е негова задача“, сподели Букарев. Следващото изпитание пред „Левски“ е домакинство на „Верея“, като изискванията на ръководството са за атакуващ футбол и изразителна победа на „Герена“.\n\n\n                    ", "date": "2017.11.21", "title": "Дисципът пожали столичните грандове"}
{"url": "http://www.monitor.bg/a/view/2610-%D0%95%D0%BC%D0%B8%D0%BB-%D0%9A%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D1%81%D0%BA%D0%B5%D0%BF%D1%82%D0%B8%D1%87%D0%B5%D0%BD-%D0%BA%D1%8A%D0%BC-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%9F%D0%B5%D0%BD%D0%B5%D0%B2/", "text": "\n                    Членът на Изпълнителния комитет на БФС Емил Костадинов се изказа скептично към кандидатурата на Любослав Пенев за президентския пост във футболната централа. Коща коментира пред БНТ, че не е убеден дали бившият му съотборник може да се справи, ако спечели изборите. Костадинов също така подчерта, че няма да се правят спънки на Пенев, а отказът за приемането на документите му не е скандален, просто защото става въпрос за процедурно разминаване. „Малко съм учуден от факта, че в последните дни се писа, че някакъв документ не е бил приет в БФС. Явно не са наясно как стоят нещата организационно и по документи. След заседанието на Изпълкома, което ще бъде около 15 декември, ще се обяви датата за следващия конгрес и след това вече всеки, който желае, може да си подаде кандидатурата. Всеки има право да говори и прави, каквото си иска. Нямам представа дали Пенев може да се справи, не съм убеден“, коментира Костадинов. Към момента единствено от щаба на Любослав Пенев са обявили официално, че той ще се впусне в борбата за президентския пост. Голямата въпросителна остава дали Борислав Михайлов ще се кандидатира за четвърти мандат.\n\n\n                    ", "date": "2017.11.21", "title": "Емил Костадинов скептичен към кандидатурата на Пенев"}
{"url": "http://www.monitor.bg/a/view/85607-%D0%A0%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%B1%D0%B0%D0%B7%D0%B8%D1%82%D0%B5-%D0%BD%D0%B0-%D0%A6%D0%A1%D0%9A%D0%90/", "text": "\n                    Вече няма пречки конкурсът за базите на ЦСКА да бъде насрочен, обявиха от Министерството на спорта. Днес дружеството „Сердика спортни имоти“, към което бяха прехвърлени стадион „Българска армия“ и тренировъчната база в Панчарево, официално беше вписано в Търговския регистър. От регистъра бяха издали указания, че 10 от необходимите документи липсват, но от ведомството на Красен Кралев реагираха експресно и изчистиха недоразумението. Оттук насетне в кратки срокове се очаква спортното министерство да обяви официално конкурса за \"Армията\" и Панчарево. Поне на този етап се очертава базите да бъдат отдадени за 10 години, но след приемане на новия Закон за спорта ще се стигне до удължаването на този срок, вероятно до 3 десетилетия. Към момента мераци за съоръженията са изявили сегашният ползвател ЦСКА-София и аматьорският ЦСКА 1948.Другият важен въпрос за наследството на фалиралия армейски клуб – този с плащането на 8-те милиона за емблемата и останалите активи, продължава да се бави заради съдебни спорове.\n\n\n                    ", "date": "2017.11.21", "title": "Регистрираха дружеството за базите на ЦСКА"}
{"url": "http://www.monitor.bg/a/view/756-%D0%92%D0%B5%D1%81%D0%B8-%D0%91%D0%BE%D0%BD%D0%B5%D0%B2%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%9A%D0%BE%D0%BB%D0%B5%D0%B4%D0%B0-%D1%81-%D0%9E%D0%BB%D0%B0%D1%84/", "text": "\n                    Две години, след като получи грамота от „Дисни“ за озвучаване, певицата Веси Бонева отново ще даде гласа си назаем на Ана от „Замръзналото кралство“. Късометражната лента, продължение на едно от най-оборотните заглавия в каталога на продуцентския гигант, ще се появи на голям екран у нас още тази седмица. „Коледа с Олаф“ ще се излъчи премиерно на 24 ноември, минути преди „Тайната на Коко“, която също ще направи дебюта си в киносалоните у нас. „От малка имам силно влечение към актьорското майсторство. Посещавала съм уроци в продължение на няколко години паралелно с пеенето и пианото. Бях поканена на кастинг за главната роля на Анна във филма “Замръзналото кралство” и още докато гледах трейлъра на английски, разбрах, че тази роля е много близо до моята същност и трябва да дам всичко от себе си, за да ме изберат. Толкова силно повярвах и се вживях в образа на Анна, че се случи най-хубавото. Да участвам в такъв голям проект на “Дисни”, беше истинско предизвикателство за мен”, обясни Бонева малко след като спечели престижното отличие. Приз от „Дисни“ през 2015 г. получи и Момчил Степанов, който дублира друг от главните герои в продукцията – Кристоф.\n                    ", "date": "2017.11.21", "title": "Веси Бонева празнува „Коледа с Олаф“"}
{"url": "http://www.monitor.bg/a/view/18040-%D0%91%D0%B8%D0%BE%D0%BD%D1%81%D0%B5-%D0%BF%D0%B5%D1%87%D0%B5%D0%BB%D0%B8-%D0%BF%D0%BE-105-%D0%BC%D0%B8%D0%BB%D0%B8%D0%BE%D0%BD%D0%B0-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Поп дивата Бионсе печели най-много сред певиците в САЩ, показва класация на сп. “Форбс“. За изминалата година звездата е генерирала печалби в размер на 105 милиона долара, като в тази сума влизат приходите от продажбите на последния й албум Lemonade, от концертните турнета и от модната й линия за дрехи. Сребърния медал в класацията грабна британската певица Адел. Трета е Тейлър Суифт, за която това е стъпка назад – миналата година именно тя оглавяваше списъка с печеливши певици. Тази година изпълнителката на Shake It Off е спечелила около 44 милиона долара, но се очаква бъдещите месеци да бъдат по-успешни за старлетката, заради новия й албум и предстоящото турне в негова подкрепа. Четвърта в списъка на най-високо платените певици е канадката Селин Дион с 42 млн. долара. Челната десетка се допълва още от поп звездата Дженифър Лопес (38 млн. Долара), Риана (36 млн. долара), Бритни Спиърс (34 млн. Долара) и Барбара Стрейзанд (30 млн. долара).\n                    ", "date": "2017.11.21", "title": "Бионсе печели по $105 милиона на година"}
{"url": "http://www.monitor.bg/a/view/41137-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D1%80%D0%B0%D0%B6%D0%B4%D0%B0-%D1%82%D1%80%D0%B8-%D0%BB%D1%83%D0%B4%D0%B8-%D1%80%D0%B5%D0%BF%D0%BE%D1%80%D1%82%D0%B5%D1%80%D1%87%D0%B5%D1%82%D0%B0/", "text": "При изневяра двамата са категорично, че ще се разведет\n                    Месец след като Алекс Богданска и Дани Петканов си казаха заветното „да“ в любовното гнездо на „ВИП Брадър“, двамата вече обмислят опцията за три наследника. Талисманът на националите ни по баскетбол и Лудия репортер от предаването на Милен Цветков се надяват първата им рожба да е мъжка. Мечтата си за голямо семейство манекенката загатна и с кадър в порфила си във Фейсбук. На снимката 23-годишната красавица позира пред отворен багажник на кола със седем малчугана вътре. „Семейство Петканови след 5 години“, гласят думите й към поста. „Лошото“ единствено е, че си мислиш, че ще „минеш“ с толкова малко деца. Плюс 2, 3 поне. Или футболен отбор или нищо!“, побърза да я контрира Даниел.Влюбените вече делят един покрив и са категорични, че при разкрита нова изневяра ще се разведат моментално. Петканов споделя, че не би преживял да го наранят отново по този начин. „Хората бяха толкова свирепи, че аз се чудех какво толкова лошо им се е случило, та да ме мразят така. Те ми отправяха смъртни обиди, замеряха ме с храна, брат ми каза, че съм срам за семейството. Беше ме страх да излизам навън“, изповяда се пред сп. LOVE style Александра. Припомняме, че през 2016 г. Петканов се отказа от нежната си половинка, след като разбра, че тя му слага рога периодично. Той потърси отмъщение с публично унижение и за кратък период от време скандалът успя да изстреля Алекс „с пръст в уста“ към звездния небосклон.След като заживяха под зоркото око на Големия брат двамата рестартираха любовните си отношения, въпреки че моделът прекрачи прага на Къщата като обвързана жена. В опит да изчисти името си, манекенката отдаде изневерите си на чиста доза любопитство. Миската, която се разписа с участие в „Непобедимите 3“, призна, че е била щастлива с Петканов, но е лягала с други, за да види дали някой не може да я зарадва повече. Младоженците отричат слуховете, че за сватбата си във „ВИП Брадър“ са взели чек за 200 000 лева. Част от спечеления си хонорар обаче двамата ще заделят за новия си дом. \n\n\n                    ", "date": "2017.11.21", "title": "Богданска ражда три луди репортерчета"}
{"url": "http://www.monitor.bg/a/view/36142-%D0%A6%D0%B8%D0%B3%D1%83%D0%BB%D0%B0%D1%80%D0%B8-%D0%BE%D1%82-%D1%82%D1%80%D0%B8-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0-%D0%B2-iv-%D0%9C%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%92%D0%B0%D1%81%D0%BA%D0%BE-%D0%90%D0%B1%D0%B0%D0%B4%D0%B6%D0%B8%D0%B5%D0%B2/", "text": "\n                    Рекордните 28 участници от 18 държави и 3 континента – Европа, Азия и Америка, ще участват в четвъртото издание на Международния конкурс за цигулари „Васко Абаджиев“.\n\nКонкурсът ще се проведе от 23 до 26 ноември 2017 г. в залата на Музикалното училище „Любомир Пипков“ в София. Прослушванията ще бъдат в три тура, като последният ще е с оркестър. Гала концертът на лауреатите е от 18 часа на 26 ноември (неделя) в залата на Музикалното училище.\n\nОрганизаторите от Клуб ЮНЕСКО „Леонардо да Винчи“-София се гордеят и със значителното родно присъствие сред цигуларите – трима българи, както и един наш музикант с белгийски паспорт. Престижното международно жури е с председател проф. Ангел Станков, а в него влизат още проф. Елизабет Кроффич от Университета по музика и сценични изкуства във Виена, проф. Хабиб Каялех (Швейц), проф. Йосиф Радионов, проф. Недялчо Тодоров и д-р Лауритс Ларсен (Дания). По традиция д-р Ларсен ще предостави най-новия модел струни за всички участници и членове на журито от компанията си Larsen Strings. Той ще осигури и награда от 500 евро за най-добро изпълнение на Kаприз на Паганини.\n\nНаградният фонд е в размер 3300 евро, а допълнителна награда от 500 евро на името на Стефан Балкански осигурява Антония Балканска-Ливайн за най-добро изпълнение на Бетовен.\n\nЦелта на конкурса, който се провежда веднъж на две години, е възраждането на националната и международна памет за големия цигулар Васко Абаджиев (1926-1978) и поощряването на развитието на младите цигулкови таланти – своеобразни наследници на духа на Абаджиев.\n\nЛауреат на първото издание през 2011 г. беше изключителният германски талант Щефан Тарара, във второто победата си поделиха Даичи Накамура (Яп) и Любов Стеколщикова (Рус), а третото издание беше спечелено от украинката Мария Краснюк.\n                    ", "date": "2017.11.21", "title": "Цигулари от три континента в IV Международен конкурс „Васко Абаджиев“"}
{"url": "http://www.monitor.bg/a/view/85448-%D0%9C%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B1%D0%B5%D0%B4%D0%B8-%D1%84%D0%BE%D1%82%D0%BE%D0%B3%D1%80%D0%B0%D1%84-%D0%B7%D0%B0-%D0%B2%D0%B8%D0%B4%D0%B0-%D1%81%D0%B8/", "text": "\n                    Актуалната Мис България Тамара Георгиева стана най-обсъжданата жена у нас след като сложи короната. Бум на негативни реакции заля Фейсбук след като блондинката спечели конкурса, а тя търси вината във фотограф. „Всеки има свой профил, в който се харесва най-много. Аз също имам. Всеки, който разбира от анатомия знае, че лицето е различно от различната страна. Снимката е снимана много лошо, а фотографите трябва да те изкарат в най-добра светлина, а не да се възползват от нещо, да го пресилят, за да имат популярност“, заяви пред Нова тв тя. Зевзеците в социалните мрежи стигнаха дотам, че сравниха Георгиева с баба Яга и я нарекоха новата Мис Крокодил, след като с това прозвище се славеше Антония Петрова. „Мис България си стана конкурс за вътрешна красота.“, пък отсече писателката Гери Турийска. 24-годишната дизайнерка е категорична, че коментарите по неин адрес не могат да я обидят, защото присъствието й прави по-голямо впечатление от носа й. \n\n\n                    ", "date": "2017.11.21", "title": "Мис България набеди фотограф за вида си"}
{"url": "http://www.monitor.bg/a/view/79014-%D0%9A%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%BF%D1%80%D0%BE%D0%B4%D0%B0%D0%B4%D0%B5-500-%D0%BA%D0%BD%D0%B8%D0%B3%D0%B8-%D0%B7%D0%B0-2-%D1%87%D0%B0%D1%81%D0%B0/", "text": "\n                    Сексоложката Наталия Кобилкина продаде 500 бройки от новата си книга „33 дни до мечтата“, която бе представена в столичен клуб. Събитието мина под формата на двучасов семинар-резюме на творчеството на жената, която вкара в градския фолклор фрази като „гледаш как един мъничек, намръщен членчик с няколко нежни докосвания става мощен пулсиращ жезъл“. Творбата е нещо като наръчник за овладяване на енергиите и пътя на позитивната трансформация за двата пола. Откъс от нея пред тълпата от отчаяни съпруги и кандидат-дресьорки на лоши момчета прочете водещата на Cool...T по bTV Петя Дикова.\n\nВчера Кобилкина представи книгата си и в Пловдив, а премиерата във Варна ще се състои на 26-ти, по време на мащабния семинар - \"Живот-Мечта\". Очаква се в него да се включи и съпругът на Наталия – Такис Дретакис. Доскоро рускинята го взимаше на делови срещи със себе си заради безпогрешната му интуиция и преценка за хората. „Той е много добър като ментор, говори интересно за отношенията от мъжка гледна точка, както и практически съвети за бизнеса дава много добри. През ноември, когато е рождения ми ден, ще направим заедно много мащабно събитие, но не мога да издам още нищо сега.“, категорична е повелителката на либидото. \n                    ", "date": "2017.11.21", "title": "Кобилкина продаде 500 книги за 2 часа "}
{"url": "http://www.monitor.bg/a/view/3548-%D0%9D%D0%B0%D0%B4-72-000-%D0%B3%D0%BB%D0%B5%D0%B4%D0%B0%D1%85%D0%B0-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5/", "text": "\n                     Екранизацията по романа на Милен Русков „Възвишение“ продължава да е най-гледаното заглавие у нас през ноември. Различният поглед към събитията от 1872 г. преди и след Арабаконашкия обир не спира да привлича вниманието на зрителите, като равносметката в цифри десет дни след премиерата надхвърля 72 000 души. По традиция най-активни са зрителите в София, веднага след тях се нареждат Велико Търново и Варна, следвани от Плевен, Пловдив, Карлово, Каварна и Стара Загора.\n\nВ страната продължава и кампанията, която дава възможност на групи гимназисти да се възползват от специална отстъпка и да посетят прожекция по избор през седмицата. Тази идея се осъществява и с подкрепата на Министерството на образованието, а повече информация ученици и учители могат да намерят на .\n                    ", "date": "2017.11.21", "title": "Над 72 000 гледаха „Възвишение“ "}
{"url": "http://www.monitor.bg/a/view/72793-%D0%90%D0%BD%D1%82%D1%83%D1%80%D0%B0%D0%B6-%D0%BE%D1%82-80-%D0%B4%D1%83%D1%88%D0%B8-%D0%BE%D0%B1%D0%B3%D1%80%D0%B8%D0%B6%D0%B2%D0%B0-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D0%B2-%D0%A1%D0%BE%D1%84%D0%B8%D1%8F/", "text": "Шоуто й в „Арена Армеец“ започва с премиерата на биографичен филм\n                    Антураж от 80 души ще обгрижва Лепа Брена по време на Best Of концерта й в „Арена Армеец“ на 18 декември. Техници, сценографи и балет ще пристигнат ден по-рано от западната ни съседка, а часове преди да запее Ti si moj grеh с българския трикольор в ръка звездата ще кацне у нас с персоналните си асистент, стилисти, коафьор и гримьор.\n\n\n\nна сцената жената, чието име по паспорт е Фахрета Яхич. За пръв път пред родна публика тя ще представи сина си Стефан Живойнович, с който ще направят дует.\n\nСъбитието ще започне с премиерата на 30 минутен биографичен филм, в който ще бъдат включен и кадри от историческия лайв на Брена на стадион „Васил Левски“ през 1990 г. За целта певицата наскоро призова всички споделили магията на този ден да й помогнат изпращайки архивни материали и записи на мейл . „Винаги съм щастлива, когато ми предстои да се видя с българската публика. Относно този концерт трябва да призная, че тогава бях доста изненадана, тъй като не вярвах, че съм придобила такава популярност тук. Когато минахме с хеликоптера над стадиона, си\n\n\n\nи затова са се събрали толкова много хора“, обясни наскоро пред човек на „Монитор“ Лепа Брена. Ентусиастите, изпратили най-добрите видео находки от лайва, ще имат шанса да стиснат ръката на любимката си бекстейджа и да влязат като нейни специални гости в „Арена Армеец“. Билети се продават в eventim.bg на цена от 20 до 55 лв.\n\n \n                    ", "date": "2017.11.21", "title": "Антураж от 80 души обгрижва Лепа Брена в София "}
{"url": "http://www.monitor.bg/a/view/2628-%D0%A1%D1%82%D0%B5%D1%84%D0%BA%D0%B0-%D0%AF%D0%BD%D0%BE%D1%80%D0%BE%D0%B2%D0%B0-%D0%B8-%D0%92%D1%8A%D0%BB%D0%B4%D0%BE%D0%B1%D1%80%D0%B5%D0%B2-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B2-%D0%A1%D1%8A%D0%BB%D0%B7%D0%B0-%D0%B8-%D1%81%D0%BC%D1%8F%D1%85/", "text": "\n                    Пиесата „Тектоника на чувствата“ на един от най-големите съвременни френски драматурзи Ерик-Еманюел Шмит, поставена от режисьора Недялко Делчев в Драматичен театър „Стефан Киров“ – Сливен, ще има своята софийска премиера на 30 ноември в „Сълза и смях“. С този спектакъл се откри тазгодишният Есенен театрален салон в града на Сините камъни. В него на сливенска сцена отново излиза великолепната Стефка Янорова, която започна актьорската си кариера именно там преди повече от 20 години. Тя си партнира със Стефан Вълдобрев, Пламена Гетова (гостуващи актьори), Вяра Начева, Николина Велчева и Ивайло Киров. Сценографията е на Петър Митев.\n\n„Тектоника на чувствата“ разказва история за една възможна, но несъстояла се голяма любов, за пропуснатия шанс за близост с човек, който би могъл да бъде твоята идеална половина, за страха и емоционалното ни неумение да бъдем с другия. Тектониката – това е метафора за могъщите плочи, които държат света, благодарение на напрежението между тях. Когато напрежението между мъжа и жената стигне определени нива, стават земетръси. Колкото чувството е по-силно, колкото хората са по-мащабни, толкова колизията е по-разрушителна и често – фатална. Но всяко крушение е и един голям урок...\n\nПиесата в превода на Снежина Русинова-Здравкова завладява с елегантно чувство за хумор, като тръгва от една леко игрива, провокативна плоскост, за да се стигне до „взривяващ“ финал. И щом става дума за любов, всеки може да намери себе си в някой от героите.\n                    ", "date": "2017.11.21", "title": "Стефка Янорова и Вълдобрев с премиера в „Сълза и смях“"}
{"url": "http://www.monitor.bg/a/view/32654-%D0%9A%D0%B0%D0%BA-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%9D%D0%B8%D0%BA%D0%BE%D0%BB%D0%B0-%D0%9C%D0%B0%D0%BD%D0%B5%D0%B2-%D0%BC%D0%B5%D0%B6%D0%B4%D1%83-%D0%B4%D0%B2%D0%B5-%D0%BA%D0%BE%D1%80%D0%B8%D1%86%D0%B8/", "text": "„Животописни истории” разказва приключенията на художника в изкуството и извън него\n                    Най-прекият път към сърцето на Париж понякога се оказва... пустинята Сахара. Подобно „велико” гeографско откритие може да скандализира учените, но в света на изкуството всичко е възможно. С пейзаж, роден сред нажежените пясъци, преди 55 години Никола Манев печели златен медал от конкурса Chenevard на Академията за изящни изкуства във френската столица. По онова време днешният именит живописец е първокурсник, но отличието го праща на финала на следването. В програмата има куп изпити от теорията и историята на изкуството, но Манев не се явява на нито един, защото златният медал му позволява да вземе диплома без други проверки. Интригуващото е, че точно година преди да спечели този конкурс той получава двойка по живопис в Художествената академия в София и еТози и куп други сюжети са включени в новоизлязлата книга „Животописни истории. Биография на Никола Манев” от журналистката Елена Кръстева. Луксозният том с твърди корици и десетки репродукции, издаден от „Сафо”, се предлага на цена от 35 лева.„Книгата е плод на десетките ми професионални срещи като журналист във вестник „Монитор”, които през годините прераснаха в приятелство с Никола Манев”, казва авторката. Отправна точка за нея е какви картини оставя художникът не само върху платното с четката, а и в живота си. А сред тях са арест по време на бунтовете срещу Дьо Гол през 1968-а, мистични преживелици в Сиена, любовни истории, приключения в щата Тексас, срещи с маймуни и хора в Рио де Жанейро, портокали в Хавана, кристали в Чирпан, ухажване на италиански митничари.си с характерното си сладкодумие и чувство за хумор. Признава, че е егоцентрик и не изпитва съжаление от факта, че е жертвал семейството в името на живописта.„Картината е като жената - придърпва те към себе си и ти пречи да вървиш напред. Затова гледам да не се привързвам”, заявява без колебание той.За повече от половин век в изкуството Никола Манев е нарисувал поне 5000 картини и е наредил близо 140 изложби. Не крие, че и сега има желание да направи ретроспекция: „За да си видя физиономията на стената. Майстора казваше - „да си закачиш акъла на стената“, но не знам ще имам ли сили. Като се закача на стената, почвам да разбирам какво правя! Дотогава рисувам и обръщам картината с лице към стената.“„Животописни истории” може да се намери в книжарниците „Нисим” и „Български книжици”, както и на \n\n\n                    ", "date": "2017.11.21", "title": "Как се събира Никола Манев между две корици"}
{"url": "http://www.monitor.bg/a/view/83002-%D0%9C%D0%B8%D0%BB%D0%B5%D0%BD%D0%B0-%D0%90%D0%BD%D0%B4%D0%BE%D0%BD%D0%BE%D0%B2%D0%B0-%D1%81%D0%BD%D0%B8%D0%BC%D0%B0-%D0%BD%D0%B0-%D0%91%D0%B0%D0%B1%D0%B0-%D0%92%D0%B8%D0%B4%D0%B0-%D1%84%D0%B8%D0%BB%D0%BC-%D0%B7%D0%B0-%D0%99%D0%BE%D0%B0%D0%BD-%D0%A0%D0%B8%D0%BB%D1%81%D0%BA%D0%B8/", "text": "\n                    Крепостта Баба Вида стана декор в новия български игрален филм, посветен на св. Йоан Рилски. „Филмът \"Пастир\" е много стара моя идея, която щеше да отлежава още дълго време, ако към нея не се бе присъединила моята сестра Невена като съсценарист и продуцент“, разказа режисьорът на лентата Милена Андонова. „Пастир“ е изцяло художествено произведение, базирано на исторически факти. Продукцията трябва да е готов през есента на 2018 г. „Сценария написахме по известните жития на Йоан Рилски, но създаването му като цяло се оказа доста сложен процес - споделя Милена Андонова. - Идеята ни бе да се направи филм за вярата и връзката на човека с нашия Създател“.\n\nНай-великият светец на българската земя, преподобният Иван Рилски, се е родил около 876 г. в Скрино, в гънките на Осоговската планина край р. Струма. Бил е съвременник на княз Борис и неговия син Владимир, на цар Симеон Велики и на Симеоновия син - цар Петър.\n\nСценарият спечели държавна подкрепа от Националния филмов център. Копродуцент е БНТ. „Макар и получили тавана на държавното финансиране, то е недостатъчно, за да произведем един съвременен филм с много декори, голям реквизит, снимаме на много места, доста от тяхно труднодостъпни, пресъздаваме далечна историческа епоха. Всичко това значително оскъпява продукцията“, обяснява Невена Андонова. До края на тазгодишния снимачен сезон, който завърши във Видин, екипът е снимал в Източните Родопи, край с. Маджарово, край река Арда, в Централна Стара планина, Централен Балкан, до Велико Търново - край Кладнишкия водопад. В началото на 2018 г. снимките ще бъдат подновени.\n\nВ ролята на отшелника Йоан ще видим Деян Жеков, млад актьор, на когото предстои да завърши НАТФИЗ. Във филма „Пастир“ участват младите актьори Петър Дочев от Младежкия театър, Елена Телбис от Народния. Една от централните роли на висш духовник - изцяло измислен персонаж, е поверена на Георги Тенев - драматург, писател и водещ в БНТ. Във филма е и „тежката артилерия“ на българското кино – актьорите Руси Чанев, Цветан Алексиев, Валентин Ганев, Диана Добрева. В малка роля ще видим и режисьора Иван Павлов.\n\nВ „Пастир“ няма масови сцени – те са само в един-два кадъра, но въпреки това филмът изследва духа на епохата и духа на хората, благодарение на които сме оцелели като народ, нация и държава. „Опитваме се да отговорим на въпроса накъде вървим. Посоката на пътя е в нашите ръце. И ако не се замислим коя е основата на нашето битие като българи, ние ще загинем – разсъждава Милена Андонова. - Именно това са мотивите да се захванем с реализацията на този филм, въпреки изключителните трудности“.\n                    ", "date": "2017.11.21", "title": "Милена Андонова снима на Баба Вида филм за Йоан Рилски"}
{"url": "http://www.monitor.bg/a/view/6015-%D0%9E%D0%BA%D0%B8%D1%87%D0%B8%D1%85%D0%B0-%D0%A1%D1%82%D0%BE%D1%8F%D0%BD%D0%BA%D0%B0-%D0%9C%D1%83%D1%82%D0%B0%D1%84%D0%BE%D0%B2%D0%B0-%D1%81-%D0%B4%D0%B8%D0%B0%D0%BC%D0%B0%D0%BD%D1%82%D0%B8/", "text": "\n                    С диамантена огърлица голямата Стоянка Мутафова си тръгна от бляскавата церемония на Happy Awards, организирано от сп. „Мери“. В духа на „щастливите“ награди, госпожа Стихийно бедствие спретна комичен моноспектакъл. В импровизираната постановка тя разказа как крадци са обрали всичките й бижута, тъй като дъщеря й Муки държала съкровищата на достъпно място в гардероба. Катя и Здравко от „Ритон“ пък бяха отличени за най-щастлив дует у нас. Изпълнителите на „Елате ни на гости“ получиха плакет с поставка за снимки със 100-каратов диамант и бутилка благословено от западноевропейския митрополит Антонии вино. Награди от церемонията получиха още директорката на двореца в Балчик Жени Михайлова и дизайнерът Атанас Парушев. Музикален поздравяв към присъстващите на събитието отправиха Кристина Димитрова, Искрен Пецов, Мая Нешкова, Рени и други. \n\n\n                    ", "date": "2017.11.21", "title": "Окичиха Стоянка Мутафова с диаманти"}
{"url": "http://www.monitor.bg/a/view/59531-%D0%9D%D0%B8%D0%BA%D0%BE%D0%BB%D0%B0%D0%B9-%D0%9E%D0%B2%D1%87%D0%B0%D1%80%D0%BE%D0%B2-%D1%81%D1%82%D0%B0%D0%BD%D0%B0-%D0%BF%D0%BE%D1%87%D0%B5%D1%82%D0%B5%D0%BD-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%BD%D0%B0-%D0%97%D0%BB%D0%B0%D1%82%D0%BE%D0%B3%D1%80%D0%B0%D0%B4/", "text": "\n                    Проф. Николай Овчаров бе удостоен със званието „Почетен гражданин на Златоград“ за заслугите му в проучване на миналото на родопския град и за развитието на културно-историческия туризъм в Родопите. Археологът получи това признание на тържествено заседание на Общинския съвет.\n\nТази година е особено специална за Златоград, защото е обявена за Година на Делю хайдутин. Вчера се честваха 240 години от неговото рождение и 40 години от изпращането на прочутата песен „Излел е Делю хайдутин“ в Космоса. По този повод на централния площад в града бе открит паметник „Златоград и Космоса“.\n\nЗлатоград е освободен от османско иго заедно с целокупното ни отечество през 1878 г., когато руският генерал Михаил Черевин влиза тук с войските си. Но Берлинският мирен договор отново предава тези земи под турско управление до октомври 1912 г., когато полк. Владимир Серафимов и неговият Средногорски полк освобождават Средните Родопи, за да бъдат приобщени към българската държава.\n                    ", "date": "2017.11.21", "title": "Николай Овчаров стана почетен гражданин на Златоград"}
{"url": "http://www.monitor.bg/a/view/83898-%D0%9C%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%9D%D0%B8%D0%BD%D0%B0-%D0%94%D0%BE%D0%B1%D1%80%D0%B5%D0%B2-%D1%83%D1%87%D0%B8-%D0%9C%D0%B0%D0%B9%D0%BA%D1%8A%D0%BB-%D0%9C%D0%B0%D0%BB%D0%B0%D1%80%D0%BA%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8/", "text": "\n                    Бърз урок по български е получил Майкъл Маларки от майката на Нина Добрев Михаела Константинова. Докато снимал с Нина в „Дневниците на вампира“ актьорът не проявил интерес към езика ни, но наскоро спечелил ролята на роден нарко дилър в комедия с Жан Клод Ван Дам. „Обадих й се с молба да ми помогне с акцента. Нина ме прехвърли към майка си, за която езика е роден. Тя ми обърна сериозно внимание, за което съм й много благодарен.“, обясни за bTV Маларки. В началото на септември той бе у нас като специален гост на Comic Con Aniventure заедно с част от каста на „Игра на тронове“. Още тогава екранния Ензо обеща да се върне през ноември в София за концерт. Столичният Sofia Live Club е сред първите спирки на европейското турне, с което Майкъл представя албума си Mongrels.\n\n„Свирех в три рок банди, преди майка ми да ме форсира да се явя на изпит за Лондонската академия за музика и драматични изкуства. Преди това китарата беше най-добрия ми приятел. В това училище срещнах и бъдещата си съпруга, тя бе продуцент в един медицински сериал. Беше любов от пръв поглед. Заедно сме вече 11 години, което е голямо постижение за динамичен бизнес като нашия, в който никой не те пита дали имаш дете за гледане вкъщи.“, обясни Майкъл.\n\n \n                    ", "date": "2017.11.21", "title": "Майката на Нина Добрев учи Майкъл Маларки на български "}
{"url": "http://www.monitor.bg/a/view/75578-%D0%A0%D0%BE%D0%BA-%D0%B8-%D1%81%D1%83%D0%B8%D0%BD%D0%B3-%D0%B4%D0%BE%D0%BD%D0%B5%D1%81%D0%BE%D1%85%D0%B0-19-%D0%BA%D1%83%D0%BF%D0%B8-%D0%B2-%D0%A0%D1%83%D1%81%D0%B5/", "text": "\n                    Русенци с 19 отличия във всички дисциплини през изминалия уикенд. На първото събитие по рода си \"Суинг и Рок Старс\" в Русе и в страната на 18 ноември имаше над сто участника, 17 от които, русенци. Имаше представители от още пет български града, както и участници извън рамките на страната. Организатори на първото по рода си състезание у нас са клубовете „Суинг Денс Русе“ и „Рок Старс“ с ръководителки Надежда Иванова и Елеонера Калинова.В надпреварата имаше 12 дисциплини във всяка, от които домакините доказаха, че са от най-добрите и блеснаха в очите на многобройното жури.а в зала \"Дунав\", публиката беше толкова многобройна, че трибуните се оказаха недостатъчни да ги поберат.Празничната обстановка в залата, която създадоха организаторите, меко казано смая всички присъстващи. Вечерта, стотици звезди блеснаха на дансинга на Мюзик бокс, тъй като лайф Клуб канто не можа да побере всички. Гостоприемните домакини направиха нощта още по-празнична, любезно обслужваха всички гости и се забавляваха заедно с танцуващите суинг и рок звезди от събитието.Рокендролът е един от най-атрактивните танцови спортове. Това е невероятна комбинация от акробатика и танц и единственият танцов спорт, в който момчетата изпъкват със сила на фона на своите нежни половинки. През последните години,\"Рок Старс\" и \"Суинг Денс\" Русе са първите домакини и организатори на подобно събитие в България, което несъмнено ще бъде превърнато в традиция.“Рок Старс Русе“ съществува повече от 3 години и е стара моя мечта“, пък обяснява началото на клуба създателят му Надежда Иванова.с надеждата да въхнови младите хора и децата в града с магията на танца. Самата Надежда е дългогодишен състезател по акробатичен рок и ритъмът във вените й продължил да звучи дълго след като прекратила спортната си кариера.„Първите хора, които дойдоха в клуба по акробатичен рокенрол естествено бяха момичета, заради битуващия мит, че всички танци са едва ли не женски спорт.Затова ми беше изключително трудно да успея да убедя и младежите, че акробатичния рокенрол е спорт като бокса и футбола и това, че едно момче умее да танцува в никакъв случай не го прави по-малко мъжествен. За част от съчетанията ни се изисква сериозно мускулно натоварване, на което малцина професионални спортисти могат да издържат“, категорична е Иванова. Всъщност проблем с желаещите да танцуват мъже треньорката обаче не среща при друга инициатива, която Надежда Иванова реализира преди няколко години. Изкусителното миньонче е основател на първия в града клуб по суинг. Така към днешна дата в „Суинг Денс Русе“ са танцували над 80 човека – всички те млади и креативни хора, забавляващи се в свободното си време с това да възродят култа към ретро танците.Именно затова партитата им в стил 30-те години на миналия век пълнят клубовете в Русе с нови ина парчетата на Краля Елвис Пресли.Другата треньорка Елеонора Калинова също има сериозно спортно минало. Тя е бивша гимнастичка, акробатка и настоящ треньор по спортна гимнастика и затова разбира възпитаниците си, вълнува се от проблемите им и успява да ги запали по спорта, така както е била запалена самата тя преди години.„Нашите деца са истински таланти, много упорити. И всеки път се удивявам как толкова млади хора могат да се вълнуват от спорт и изкуство, вместо по цял ден да висят пред компютри или таблети. Този спорт е хармонично и уникално само по себе си съчетание между танц и акробатика и именно това събуди моята страст към него“, обяснява Калинова. \n\n\n                    ", "date": "2017.11.21", "title": "Рок и суинг донесоха 19 купи в Русе (ВИДЕО)"}
{"url": "http://www.monitor.bg/a/view/31500-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-22-%D0%BD%D0%BE%D0%B5%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Овен 21 март – 20 априлДнес ще трябва да се докажете пред себе си и пред другите. Влизате в битки за права, свободи и лична територия на влияние. Сега е момента да защитите и интерсите на тези, с които ще вървите напред, които обичате и се надявате в бъдеще да живеете и работите заедно. Следвайте принципна политика. Ако сте обещали нещо, не се отказвайте и не бягайте от отговорност. Колкото и неприятни неща да предстоят посрещнете ги с гордо вдигната глава. Вземете изпит и се явете на конкурс, независимо условията. Нищо няма да ви се даде даром.Р-4П-5Л-5К-4З-4  Телец 21 април - 20 майДнес може да постигнете много и то в различни посоки на живота и личния си интерес. Действайте без протакане. Подпишете нов договор, търсете съмишленици, опитайте да спечелите някого за личната си кауза и за битките, които водите. Пътувате, проведете срещи на място, вижте условията, в които работят и живеят тези, с които предстои да имате ангажименти. И не забравяйте, че това е идинственият ден в месеца, в който храната изцяло се превръща в енергия. Няма да напълнеете колкото и да изядете. Р-6П-6Л-5К-5З-5  Близнаци 21 май – 21 юниСтегнете се, посрещнете с вдигната глава проблемите и радостите, които предстоят. Родените в първите дни на зодията ще срещнат големите си опоненти и конкуренти. От днес Слънцето ще ви гледа в опозиция от знака на Стрелеца. Признати от всички аторитети ще се изправят срещу вас, ще се наложи да се доказвате, да отстоявате позици и лична територия на влияние. И ако направите една крачка назад, бъдете сигурни, че ще ви принудят още да отстъпите. Не се двайте без бой, търсете си правата и опитайте да привечете съюзници.  Р-5П-4Л-5К-4З-4  Рак 22 юни – 21 юлиРодените във втората декада ще изпитват натиск от страна на родители и близки. И на работното място ще трябва да отстоявате позициите си. До утре на обед ще имате проблеми с документи, осигуровки и общи средства. Ще променяте плановете си, ще висите по опашки, ще се ядосвате и изпадате в неприятни ситуации. Хубавото в този ден е, че калкото и да изядеш няма да напълнееш. Намерете време и място за гала обед или вечеря, независимо какво се случва наоколо. Откраднете си минути на релакс в забързаното ежедневие. Щадете се.  Р-4П-4Л-4К-4З-4  Лъв 22 юли – 22 августдокато другите водят тежки битки и изпадат в несъстоятелност, Лъвът ще постигне всичко с финес на масата за преговори. За разсейване на противника масата трябва да е отрупана с лакомства. Днес не се пълнее, диетите са противопоказни. Сега е момента да направите своя ход, да убедите един да ви съдейства, друг да се откаже да ви вреди и пречи на амбициите, а трети да ви обича. Отстоявайте принципна политика, представете основните си козове и опитайте да обезоръжите конкуренцията. Действайте.  Р-6П-6Л-5К-5З-5 Дева 23 август – 22 септемвринес имате шанс да спечелите конкурс, да подпишете нов договор и да прокарате проектите си. Проблемът за хората с идеи, с патенти и открития е, че някой ще се опита да им ги открадне и присвои. Бъдете внимателни, пазарете се, не се давайте без бой. Сега е момента да подсигурите живота си и този на децата. Потърсете съдействие от юридически лица, за да не ви излъжат с неравностойни договори. Родените в първите дни на зодията може да спечелят много, но и да загубят, ако са неподготвени или се предоверят.  Р-6П-4Л-5К-4З-5  Везни 23 септември – 22 октомвриЩе водите тежки битки. На работното място ви готвят капан, у дома проблемите следват един след друг, а и в любовта нещо не върви. Концентрирайте се, подредете приоритетите и действайте без протакане, ако не искате да ви отнемат позиции и територии на влияние. Изискването е да сте целенасочени и принципни и да не шикалкавите. Търсете съюзници, трудно ще се справите сами. Поставете условита си, защото и другите ще действат ултимативно. Намерете време и за хубаво похапване, днес не се пълнеее.  Р-4П-4Л-4К-4З-4  Скорпион 23 октомври – 22 ноемвриОт днес Нептун, планетата на висшето вдъхновение и прозрение тръгва в директна посока в знака на хармоничните ви Риби. Ще получите неочакван подтик да тръгнете в една или в друга посока. Доверете се на инстинктите, тръгнете към това, което неустоимо ви привлича. Имате шанс да заемете претижна позиция в обществото, да спечелите нечие сърце и подкрепата на хората, с които живеете и работите съвместно. С някаква особена лекота ще направите удобни и желани от околните личните си намерения и амбиции.  Р-6П-6Л-6К-6З-6  Стрелец 23 ноември – 21 декемвриДен на големи победи, с които ще си спечелите и големи задължения и някаква сладка отговорност. Днес в 02ч. 56 мин. по Гринуич Слънцето навлезе в знака на Стрелеца. Стегнете се, идва време и да почерпите, а специално днес храната изцяло се превръща в енергия, така че не се пълнее. Хапнете каквото и колкото ви се яде, направете своя ход в отдавна мечтаната посока и не се отказвайте от мечтите си. Сега а момента да се довериш на усещнията и импулса и да бъдеш себе си. Привлечете нови партньори, влезте в нова среда.  Р-6П-6Л-5К-5З-4  Козирог 22 дещкемри – 20 януариРодените във втората декада са на прага на тежък и важен избор. Направете крачката, за която сте се подготвили. Има неща, които вече не може да отлагате. Този ден ви зарежда с енергия и интусиазъм. Лесно може да се тръгне в една или в друга посока, да се гради или руши. Ще ви се наложи да влезете и в двете роли и на едно място да прекратите отношения, а на друго да създадете нови. Поставяте условия и утиматуми. Съветът към околните е да не ви провократ, за да не си изпатят. Около вас мирише на колендро, идва буря.  Р-5П-5Л-4К-4З-4  Водолей 21 януари – 19 февруариДоверете се на инстинктите и следвайте гласа на интуицията. В този ден и йогите се осланят на инстинките и правят това, към което нещо ги влече неустоимо. Търсете контакт с тези, за които мислите, направете прадложения, използвайте всяка взможност за внедряване в подходяща за амбициите ви среда. Може да намерите неочаквани съюзници, дори и сред враговете. В действие се включва шестото ни чувство за хора и ситуации. Ще постигнете това, което в миналото не се е давало. Не е ден за диети и ограничения. Бъдете себе си.  Р-6П-6Л-5К-6З-5  Риби 20 феврари - 20 мартДен на рокади и неочаквани промени в ситуацията около вас. Подгответе се да реагирате адекватно и бързо на нещата, които се случват. Може да извадите голям късмет, но и да затънете в дългове. От днес Слънцето ще ви гледа в пречупващ аспект от знака на Стрелеца, но пък Нептун от вашия знак тръгва в директна посока и отпушва творческото ви вдъхновение. Очаквайте опити за оказване на натиск. Намерете начин да се изплъзнете, но и да направите своя ответен удар. Защитете патенти и идеи, за да не ви ги откраднат. Хапнете си наволя.  Р-5П-4Л-6К-5З-5 Честит Рожден Ден!Личната ви година е седмица. Излизате от отлив и от период на тежки изпитания. Ще си отдъхнете, ще се почувствате свободни от някакво неприятно задължение и власт. Тази Коледа ще ви донесе нещо специално. Ще се отворят нови възможности и шансове. Чакайте награди за миналите старания и страдания. Планирйте за 2018 г старта на нови лични инициативи.Родените днес са призвани да побеждават и да реализрат на практика свои и чужди идеи. Винаги може да разчитат на подкрепата на родените около 1 ноември. Ще реализират и мечтите на предците си. На всеки 12 г животът им ще претърпява блгоприятни промени и ще постигат максималното. На 24г. може да се оженят и да имат дете.Заченатите днес ще бъдат необикновени личности, ще привличат силни приятели и ще имат силни врагове. Ще предизвикват генерални промени в живота на околните. Където и да се появят ще оказват въздействие на средата в една или в друга посока. Не пийте ако ще правите бебето, а ако сте болни се откажете.  \n\n\n                    ", "date": "2017.11.21", "title": "Хороскоп за 22 ноември, сряда"}
{"url": "http://www.monitor.bg/a/view/87407-%D0%93%D1%8A%D1%80%D1%86%D0%B8%D1%82%D0%B5-%D1%81%D0%BF%D1%80%D1%8F%D1%85%D0%B0-%D0%B4%D0%B0-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%A6%D0%B8%D0%BF%D1%80%D0%B0%D1%81/", "text": "\n                    Ново проучване на общественото мнение, проведено от Университета на Македония за телевизия „Скай“, установи, че консервативната партия „Нова демокрация“ има по-висок рейтинг от този на управляваща СИРИЗА на премиера Алексис Ципрас, пише в. „Екатимерини”. На трето място е новият лявоценстристки алианс, съставен от редиците на ПАСОК и „То Потами“, измествайки националистическата „Златна зора“, която за първи път от години остана на четвърто място в социологическите анкети.\n\nПроучването показва, че 30,5% от респондентите подкрепят „Нова демокрация“, докато СИРИЗА може да разчита на подкрепата на 18,5% от гръцките избиратели. Лявоцентристкият алианс събира 8,5% от подкрепата на гражданите, а „Златна зора“ – 7 процента. Резултатите от проучването бяха разпространени няколко часа, след като Фофи Генимата, лидер на социалистическата партия ПАСОК, бе избрана за водач на новия лявоценстристки алианс в Гърция.\n\nВ същото време работещите в атинското метро обявиха днес поредна 24-часова стачка в знак на протест срещу приватизационните планове на правителството, съобщиха гръцките медии. Стачката предизвика транспортен хаос, тъй като хиляди атиняни бяха принудени да отидат на работа с автомобилите си.\n                    ", "date": "2017.11.21", "title": "Гърците спряха да харесват Ципрас"}
{"url": "http://www.monitor.bg/a/view/24441-%D0%A0%D1%83%D1%81%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B8%D1%8F-%D0%BE%D0%B1%D0%BB%D0%B0%D0%BA-%D0%BD%D0%B0%D0%B4-%D0%95%D0%B2%D1%80%D0%BE%D0%BF%D0%B0/", "text": "\n                    Русия призна, че е регистрирала радиоактивно замърсяване на части от територията си в края на септември и началото на октомври, потвърждавайки съобщенията на няколко европейски агенции за наблюдение на радиоактивността, предаде Франс прес.\n\nРуската метеорологична служба Росгидромет съобщи, че всички наблюдателни станции в Южен Урал са зафиксирали повишени концентрации на изотопа рутений-106, като най-висока концентрация е била установена от станцията в село Аргаяш. То е разположено на 30 км от ядрения комплекс Маяк, пострадал през 1957 г. от една от най-тежките ядрени аварии в историята и служещ днес за място за преработка на отработено ядрено гориво, отбелязва агенцията.\n\n\"Радиоизотопът Рутений-106 беше засечен от наблюдателните станции в Аргаяш и Новогорний\" между 25 септември и 1 октомври, уточнява Росгидромет в сводката си за състоянието на околната среда на територията на Руската федерация в периода 6-13 октомври 2017 година. Уточнява се, че в Аргаяш е зафиксирана \"крайно висока концентрация\" на рутений-106, превишаваща 986 пъти показателите, регистрирани предишния месец.\n\nВ съобщението на Росгидромет, цитирано от ТАСС, се посочва също, че в края на септември и началото на октомври радиоактивни частици от Южен Урал може да са попаднали в Европа в резултат на пренос на въздушни маси.\n                    ", "date": "2017.11.21", "title": "Русия призна за радиоактивния облак над Европа "}
{"url": "http://www.monitor.bg/a/view/76048-%D0%9C%D0%B5%D0%BB%D0%B0%D0%BD%D0%B8%D1%8F-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BA%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%B5%D0%BB%D1%85%D0%B0-%D0%B2-%D0%91%D0%B5%D0%BB%D0%B8%D1%8F-%D0%B4%D0%BE%D0%BC/", "text": "\n                    Мелания Тръмп продължи традицията първата дама да посреща коледното дърво в Белия дом, съобщи АП. Това се превърна в истинско събитие, на което присъстваха десетки медии и много хора.\n\nДървото е балсамова ела с височина почти шест метра. То е избрано от служители на Белия дом още през септември с национален конкурс. Победители в него станаха Джим и Даян Чапман, които имат развъдник. Те даряват елхата на Белия дом.\n\nКвартет свиреше коледни мелодии, докато теглената от кон декорирана каруца с елхата преминаваше по алеята към Белия дом.\n\nСлед като Мелания Тръмп и синът й Барън символично го одобриха, дървото беше пренесено в Синята зала, където е традиционното му място.\n                    ", "date": "2017.11.21", "title": "Мелания посрещна коледната елха в Белия дом"}
{"url": "http://www.monitor.bg/a/view/17795-%D0%9D%D0%B0-%D1%81%D1%80%D0%B5%D1%89%D0%B0-%D1%81-%D0%90%D1%81%D0%B0%D0%B4-%D0%9F%D1%83%D1%82%D0%B8%D0%BD-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D1%8F-%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%B2-%D0%A1%D0%B8%D1%80%D0%B8%D1%8F/", "text": "\n                    Руският държавен глава Владимир Путин анонсира края на военната операция в Сирия. Заявлението му прозвуча по време на среща с президента на арабската република Башар Асад в Сочи, предаде Газета.ру.\n\n„Разбира се, още сме далече от пълна победа над тероризма, но що се отнася до нашата съвместна работа по борба с терористите на територията на Сирия, то тази военна операция наистина завършва“, предават агенциите точните думи на Путин. Той посочи, че „окончателната точка“ скоро ще бъде поставена. От своя страна Асад отбеляза, че „благодарение на руската армия Сирия е била спасена като държава“. Президентът на арабската република е на работна визита в Сочи, където обсъди с руския си колега основните принципи на политическия процес по урегулиране на кризата в Сирия. По думите на домакина, този процес „безусловно трябва да се осъществява под егидата на ООН“. Двамата лидери обсъдиха и провеждането на конгрес на народите на Сирия, чиито домакин може да стане Сочи. По време на разговорите Путин представи пред госта си ръководния състав на Министерството но отбраната и на Генералния щаб на Въоръжените сили, се казва в съобщение на Кремъл. След беседата руският президент оцени преговорите като „много обстоятелствени“. Той посочи, че са били разгледани всички аспекти, свързани с нормализиране на ситуацията в арабската република. Путин припомни пред госта си и за предстоящата среща в тристранен формат с президентите на Турция и Иран. Руският държавен глава съобщи още, че във вторник ще разговаря по телефона с американския си колега Доналд Тръмп. По-късно говорителят на Кремъл Дмитрий Песков потвърди, че е планирана беседа между лидерите на Русия и САЩ.\n\nМеждувременно външният министър Сергей Лавров заяви, че понякога „Вашингтон използва терористическите групировки в арабската република  за постигане на свои цели“, предаде ТАСС. Дипломат №1 на Русия обаче посочи, че двете страни са установили „достатъчно устойчиво взаимодействие по Сирия“.\n                    ", "date": "2017.11.21", "title": "На среща с Асад Путин обяви края на операцията в Сирия"}
{"url": "http://www.monitor.bg/a/view/6644-%D0%92%D0%B8%D1%81%D0%BE%D0%BA%D0%B0-%D1%80%D0%B0%D0%B4%D0%B8%D0%B0%D1%86%D0%B8%D1%8F-%D1%85%D0%B2%D1%8A%D1%80%D0%BB%D0%B8-%D0%A0%D1%83%D1%81%D0%B8%D1%8F-%D0%B2-%D0%BF%D0%B0%D0%BD%D0%B8%D0%BA%D0%B0/", "text": "\n                    Екстремално високи нива на радиоактивния изотоп рутений-106 (Ru-106) са били фиксирани в Челябинска област в края на септември и началото на октомври т.г. Това съобщава ТАСС, позовавайки се на материали на Росхидромет, публикувани на сайта на ведомството.„В периода от 25 септември до 1 октомври превишението на сумарната бета-активност в пробите на радиоактивните аерозоли са фиксирани на всички постове в Южен Урал“, се казва в сводката. А в пробите от пунктовете за наблюдение в Аргаяш и Новогорний е открит и изотоп Ru-106, който се равнявал съответно на 76 100 и 53 300 микробекерели на кубически метър. Това превишило показателите от предишния месец 986 и 440 пъти и е съответствало на „екстремално високо ниво на замърсяване“. Тези стойности се отнасят за периода 6-13 октомври, като експерти допускат, че радиоактивни частици са могли да попаднат от Южен Урал в Европа.Метеорологическата обстановка в района тогава се е определяла от обширен антициклон с център на действие Бяло море, който практически се е доближил до антициклон в централната част на Западен Сибир. В резултат на това в южната част на Западен Сибир, в Прикаспийския район и в Предкавказието са възникнали условия за пренос на въздушни маси от територията на Южен Урал и Южен Сибир в района на Средиземно море и в северна Европа, констатира от Рисхидромед. В документа се отбелязва, че в споменатия период продукти на разпадане на рутений-106 са фиксирани в  Татарстан, във Волгоград и в Ростов на Дон.Германското федерално ведомство за защита от радиация (BfS) съобщава за повишено съдържание на изотопа във въздуха от 29 септември до 3 октомври. Немските специалисти обаче посочват, че концентрацията на веществото е била крайно незначителна и не е представлявала заплаха за здравето на хората. От BfS не изключва вероятността източник на изотопа да е предприятие в Южен Урал. В същото време от Росатом заявиха, че предприятията от атомния отрасъл на Русия не бива да се разглеждат като източник на радиационното замърсяване. Зам.-губернаторът на Челябинска област Олег Климов също опроверга твърденията на европейските експерти. Местните власти нарекоха „истерия“ съобщенията за мощно изтичане на радиация край Челябинск и посочиха, че никой не е бил евакуиран.    Рутений-106 се използва при лъчева терапия и в процеса на преработване на ядрено гориво, уточняват специалисти. \n\n\n                    ", "date": "2017.11.21", "title": "Висока радиация хвърли Русия в паника"}
{"url": "http://www.monitor.bg/a/view/56980-%D0%93%D0%BE%D0%BB%D0%B0-%D0%B4%D0%B0%D0%BC%D0%B0-%D0%BE%D1%82%D0%B8%D0%B4%D0%B5-%D0%BD%D0%B0-%D0%BF%D0%B0%D0%B7%D0%B0%D1%80-%D0%B2-%D0%BC%D0%BE%D0%BB%D0%B0/", "text": "\n                    Експеримент в търговски център в американския щат Мериленд доказа, че хората, въпреки наблюдателността си, могат да не забележат очевидни неща. Младо момиче се разходи абсолютно голо в мол, пълен с хора, а много от случайните минувачи дори не забелязаха. Идеята е на Джен Сийдъл, която от години се занимава с бодиарт. Тя и дъщеря й изрисували специално нает модел, за да изпробват наблюдателността на хората и как ще реагират на творението им. Истински били само шапката, шалът и ботушите. Някои мъже и жени, които се разминават с Джен и модела й в търговския център забелязват, че има нещо странно в дрехите на момичето и поглеждат с учудване. Други разбират каква е истината чак когато Джен им обяснява случващото се. Резултатът от експеримента е качен в Instagram.\n\n\n                    ", "date": "2017.11.21", "title": "Гола дама отиде на пазар в мола (СНИМКИ)"}
{"url": "http://www.monitor.bg/a/view/32551-%D0%9D%D0%B0%D1%82%D0%B0%D0%BB%D0%B8-%D0%9F%D0%BE%D1%80%D1%82%D0%BC%D0%B0%D0%BD-%D0%B8%D0%BC%D0%B0%D0%BB%D0%B0-100-%D0%B8%D1%81%D1%82%D0%BE%D1%80%D0%B8%D0%B8-%D1%81%D1%8A%D1%81-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7/", "text": "\n                    Актрисата и носителка на \"Оскар\" Натали Портман може да разкаже \"100 истории\" за непристойно поведение и тормоз в Холивуд, които лично е преживяла. 36-годишната Портман разкрива, че многократно се е сблъсквала със сексуален тормоз във филмовата индустрия. \"Когато историите за сексуални посегателства се разчуха, си помислих: \"Имам късмет, че не съм преминала през това\". Когато обаче се замислих, осъзнах, че макар над мен да не е упражнявано физическо насилие, съм била дискриминарана и тормозена по всевъзможни начини в работата си\", споделя Натали. Портман дори посочва конкретна история, когато е била поканена в самолет с продуцент. Когато се е качила на борда, актрисата е установила, че той е приготвил легло.\n\n\"Нищо не се случи, не ми посегна. Казах, че ситуацията ме кара да се чувствам неудобно и мнението ми беше уважено. Това обаче не е ОК.\n                    ", "date": "2017.11.21", "title": "Натали Портман имала 100 истории със сексуален тормоз"}
{"url": "http://www.monitor.bg/a/view/22875-%D0%AE%D0%BD%D0%BA%D0%B5%D1%80-%D0%95%D0%B2%D1%80%D0%BE%D0%BF%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%BF%D1%80%D0%B5-%D0%B7%D0%B0%D1%80%D0%B0%D0%B4%D0%B8-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "В Берлин приканват социалдемократите за „голяма коалиция“\n                    Председателят на Европейската комисия Жан-Клод Юнкер е разговарял два пъти в последните дни с германския канцлер Ангела Меркел и следи обстановката в Германия отблизо, съобщи говорител на комисията. Европа няма да спре в този период, добави говорителят. Ще продължим с предварително обявените предложения, свързани с икономическия и монетарния съюз в началото на декември, поясни той. Германия навлезе в криза след провала на преговорите за съставяне на ново коалиционно правителство, оглавено от Меркел.Междувременно патовата ситуация в Берлин остава, като все по-често се чува вариантът да има нови избори, макар Меркел и консерваторите да се опитват да избегнат това развитие на ситуацията. Шефът на канцеларията на германската канцлерка Ангела Меркел и министър за специални поръчения Петер Алтмайер призова политическите партии да решат в следващите три седмици дали могат да съставят стабилно правителство и да изведат Германия от политическата безизходица, предаде Ройтерс.\"В следващите три седмици трябва да се постигне яснота дали може да има стабилно правителство въз основа на този изборен резултат\", каза пред телевизия Цет Де Еф Алтмайер, който също изпълнява длъжността министър на финансите. Според него е ясно, че консерваторите на Меркел имат мандат да управляват и партиите трябва да подкрепят призива на президента Франк-Валтер Щайнмайер да поемат отговорност и заедно да положат усилия за съставяне на правителство. Тази седмица Щайнмайер се среща с лидерите на основните партии. При това лидерът на социалдемократите Мартин Шулц ще говори с президента в четвъртък. \"Ние оставаме обвързани с нашата отговорност да осигурим стабилно и надеждно правителство на страната\", каза Алтмайер. Той отправи завоалиран призив към социалдемократите да преосмислят своя отказ да съставят правителство с Меркел. \"Трябва да дадем на социалдемократите възможност да помислят\", каза Алтмайер.Председателят на Бундестага Волфганг Шойбле се изказа против съставяне на правителство на малцинството след провала на коалиционните преговори. Той също призова социалдемократите да не се отказват от своята политическа отговорност и да участват в консултации за съставяне на коалиция на мнозинството. Проучване показва, че над 45% от избирателите в Германия подкрепят провеждането на нови избори. В допитването, проведено за RTL и n-tv, 27 на сто искат в Германия да управлява „голяма коалиция“, а 24 на сто са за правителство на малцинството. Най-много вероятно ще се вдигне процентът гласове за „Зелените“ и те вероятно ще спечелят 12%, докато другите партии вероятно ще останат на досегашните си проценти. 53% от запитаните не се отнасят с разбиране към излизането на партията на свободните демократи от сондажите за съставяне на правителство в неделя. Шестима сирийци бяха арестувани в Германия по подозрение, че са членове на терористичната групировка \"Ислямска държава\" и планират нападение на територията на страната, предаде ДПА. Мъжете на възраст от 20 до 28 години бяха арестувани при полицейски операции срещу осем апартамента в градовете Касел, Хановер, Есен и Лайпциг. В акциите участваха 500 служители на реда, съобщава франкфуртската прокуратура.Четирима от шестимата заподозрени са пристигнали в Германия през декември 2014 г., а останалите двама - през август и септември миналата година. Всички те се престрували на бежанци. Сирийците планирали обект на нападението да бъде обществено място и да използват експлозиви и огнестрелни оръжия. Според информация, получена от следователи, клетката е планирала терористично нападение срещу коледен базар в град Есен.\n\n\n                    ", "date": "2017.11.21", "title": "Юнкер: Европа няма да спре заради Германия"}
{"url": "http://www.monitor.bg/a/view/41608-%D0%94%D0%B5%D0%B6%D0%B0%D0%B2%D1%8E-%D1%81-%D1%87%D0%B5%D1%82%D0%B8%D1%80%D0%B8-%D0%B6%D0%B5%D0%BD%D0%B8-%D0%91%D0%B8%D0%BB-%D0%9A%D0%BB%D0%B8%D0%BD%D1%82%D1%8A%D0%BD-%D0%B2-%D0%BD%D0%BE%D0%B2-%D1%81%D0%B5%D0%BA%D1%81%D1%81%D0%BA%D0%B0%D0%BD%D0%B4%D0%B0%D0%BB/", "text": "\n                    Бил Клинтън е изправен пред нов скандал и обвинения в сексуален тормоз от четири жени, пише в. „Дейли Мейл“, позовавайки се на високопоставени източници на Демократическата партия. Сегашните обвинения срещу 71-годишния бивш президент (а те съвсем не се единствени) са от периода, след като той напуска Белия дом през 2001 г. Адвокатите на жените са уведомили Клинтън, че се готвят да заведат четири отделни дела срещу него. Юристите преговарят и искат значителни плащания в замяна на мълчанието на своите клиентки. В края на 90-те години на миналия век Клинтън е платил 850 000 долара, за да уреди делото за сексуален тормоз от страна на Пола Джоунс, бивш държавен служител в Арканзас.\n\nНовите обвинения се отнасят до инциденти, които се случили преди повече от 10 години, в началото на века, когато Клинтън работил с милиардера Рур Бъркли и му помагал да прави бизнес. Четирите жени, които все още не са разкрили своята самоличност, били назначени на ниски длъжности в организацията \"Бъркли\", когато са били в края на тийнейджърските си години и твърдят, че са сексуално засегнати от бившия президент.\n                    ", "date": "2017.11.21", "title": "Дежавю с четири жени - Бил Клинтън в нов сексскандал"}
{"url": "http://www.monitor.bg/a/view/85094-%D0%A1%D1%8A%D1%80%D0%B0%D1%82%D0%BD%D0%B8%D0%BA-%D0%BD%D0%B0-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BF%D1%80%D0%B8%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B0-%D0%9C%D0%B0%D0%B4%D1%80%D0%B8%D0%B4/", "text": "\n                    Уволненият каталунски вицепремиер Ориол Жункерас изненадващо призна за законна процедурата, с която централното правителство на Испания въведе пряко управление в Барселона след обявяването на независимост на Каталуния, пише в. „Вангуардия“.\n\nЖункерас, който доскоро бе коалиционен партньор на бившия премиер Карлес Пучдемон, заяви, че е необходимо да излезе от ареста, където се намира по решение на испански съд по обвиненията в бунт и подстрекателство към размирици. Един от мотивите му е необходимостта да може да участва в кампанията за предсрочните избори, свикани от Мадрид на 21 декември.\n\nТака вицепремиерът, който беше един най-сериозните привърженици на независимостта, се присъедини към председателя на парламента в Барселона Карме Форкадел, бившия вътрешен министър Жоаким Форн и бившия говорител на каталунското правителство Жорди Турул, които заявиха, че декларацията за независимост от 27 октомври, приета от законодателния орган, е била \"чисто политически\" акт и няма правна сила.\n                    ", "date": "2017.11.21", "title": "Съратник на Пучдемон прие властта на Мадрид"}
{"url": "http://www.monitor.bg/a/view/85177-%D0%9B%D1%83%D0%B4-%D1%81-%D0%BF%D0%B8%D1%82%D0%B1%D1%83%D0%BB-%D0%BD%D0%B0%D0%BF%D0%B0%D0%B4%D0%BD%D0%B0-%D0%BB%D0%B5%D0%BA%D0%B0%D1%80%D0%BA%D0%B0-%D0%B2-%D0%A6%D0%B5%D0%BD%D1%82%D1%8A%D1%80%D0%B0-%D0%B7%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B7%D0%B4%D1%80%D0%B0%D0%B2%D0%B5/", "text": "Мъжът бил открит след 4 часа в дома на майка му, настанен е за лечение, докторката е на работа и е добре\n                    Психично-болен влезе с питбул в Центъра за психично здраве в Пловдив, където буйствал и ударил с глава една от лекарките там. След нападението мъжът избягал и бил открит от полицията 4 часа по-късно в дома на майка си в Пловдив.\n\nИнцидентът станал в понеделник сутринта и първоначално медиците в Центъра за психично здраве предположили, че човекът е наркоман и затова е толкова неадекватен. Впоследствие станало ясно, че той е с психично заболяване и еднократно е лежал в Центъра, но не е ясно след това как е проследявана болестта му. По време на нападението е бил с психомоторна възбуда.\n\n„Беше много страшно, защото чувахме как мъжът ръмжи като мечка. Беше много неспокоен. Крещеше имена на лекари, които не работят при нас и викаше, че ще ги убие”, разказаха очевидци на случилото се. Те се обадили във Второ районно управление в полицията, но междувременно мъжът с питбула нападнал една от лекарките.\n\nСамо д-р Теодора Арабаджиева имала смелостта да се изправи пред него и да се опита да го укроти. Освен че крещял и буйствал, непознатият влизал от кабинет в кабинет да търси известни само на него лекари. В един момент мъжът ударил с челото си по главата д-р Арабаджиева. Бързата намеса на сестра, която издърпала настрани лекарката, предотвратила по-тежък инцидент. След нападението мъжът избягал и бил намерен по-късно в дома на майка си, откъдето в 14 часа в понеделник бил превозен с три патрулни коли на полицията обратно до Центъра за психично здраве, за да бъде лекуван по Закона за здравето.\n\n„Настанен е веднага в мъжкото отделение, но наистина беше някакъв страхотен ужас. От много години не сме виждали такъв ужас. Едно побесняло животно. От Второ районно полицейско управление дойдоха много бързо, но той успя да избяга”, обясниха свидетели на инцидента. Нападнатата д-р Арабаджиева е добре, не е пострадала при нападението и още във вторник е била на работното си място, уточниха от Центъра за психично здраве. Оттам отново припомниха, че есента е сезон, по време на който се обострят психичните заболявания и депресии на болните хора. Смяната на климата доведе до увеличаване на броя на самоубийствата в Пловдив и препълни местната психиатрия с пациенти с тежки есенни депресии и изострени шизофрении. \n\n \n                    ", "date": "2017.11.21", "title": "Луд с питбул нападна лекарка в Центъра за психично здраве"}
{"url": "http://www.monitor.bg/a/view/56570-%D0%A4%D0%B5%D0%BD-%D0%BD%D0%B0-%D1%81%D0%B5%D1%80%D0%B8%D0%B0%D0%BB%D0%B0-%D0%9F%D0%BE%D0%B4-%D0%BF%D1%80%D0%B8%D0%BA%D1%80%D0%B8%D1%82%D0%B8%D0%B5-%D0%B3%D0%BB%D0%B5%D0%B4%D0%B0%D0%BB-%D0%B3%D0%BE-%D0%B2-%D0%BD%D0%BE%D1%89%D1%82%D0%B0-%D0%BD%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B0-%D0%B8%D0%BC/", "text": "Над 3 часа продължи разпита на съпругата на Венци Караджов – Каля в съдебната зала\n                    Подсъдимият за разстрела на родителите си Божура и Цветан Караджови полицай Венцеслав Караджов е бил един от върлите фенове на родния криминален сериал „Под прикритие”. Именно епизод от този си любим филм той гледал с жена си Каля по време на убийството на майка си и баща си. Това заяви в съдебната зала съпругата на подсъдимия Каля Караджова. Нейният разпит продължи повече от 3 часа и тя категорично отрече мъжът й да е излизал навън на 15 май 2016г. вечерта, когато са били убити родителите му.По думите й вечерта валяло и тъй като тя трябвало да нахрани кучето им – немската овчарка Рино, взела семейния пикап и отишла до дома на убитите на ул. „София” 68А. Кучето било вързано в тяхната част от двора на къщата, в която били разстреляни възрастните хора. Каля не чула и не видяла никой в същата вечер в къщата на Цветан и Божура. Взела пикапа, защото валяло, а уплътнението му било повредено и водата влизала в таблото в купето. Затова решила да го паркира в гаража на ул. „София” 68А. След като нахранила кучето, се върнала пеша до апартамента, в който живеела с мъжа си, сина им Алекс и с майка си.На път срещнала приятелка, с която поговорили. После се прибрала и приготвила вечеря за сина и майки си, а за себе си и Венци – салати и мезенца. „Ние с него не вечеряме. Било е неделя, значи с мъжа ми сме гледали „Под прикритие”. Следяхме сериала и не изпускахме серия”, обясни Каля. По време на разпита тя отговори на прокурор Стефани Черешарова на най-разнообразни въпроси, свързани с пистолетите на мъжа й, дали синът й е стрелял с тях, с кой от двата си пистолета е ходел на работа, както и кога за последно е говорила на руски език.„Била ли сте в държава, в която руският език е официален?”, я попита прокурор Черешарова. „Не не съм била”, отговори Каля, след което последва нов въпрос: „Кога за последно сте си писали писмо с руско другарче?”. На това Каля заяви: „Когато бях чавдарче и пионерче. Преди повече от 20г. В момента съм на 41г.”. По време на разпита й стана ясно, че две години преди разстрела синът й Алекс бил три дни в спешното отделение. Момчето загубило паметта и разсъдъка си, започнало да говори несвързано, защото ставало свидетел на честите скандали, които вдигали възрастните Караджови на младите. Причината за кавгите бил имотът на ул. „София” 68А, купен и застроен с пари от гурбета на младите в Англия. Венцеслав обаче записал имота на името на баща си, което провокирало дългогодишните скандали и съдебни дела.Процесът срещу Венцеслав Караджов продължава в сряда и четвъртък. \n\n\n                    ", "date": "2017.11.21", "title": "Подсъдимият полицай за убийството на родителите си - фен на сериала „Под прикритие”"}
{"url": "http://www.monitor.bg/a/view/89351-%D0%A2%D1%8A%D1%80%D1%81%D1%8F%D1%82-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D0%B5-%D0%BE%D1%82-9-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    Полицията във Варна обяви, че издирва непълнолетно момиче, което е в неизвестност от 9 ноември.\n\nТийнейджърката Микаела Джабарска е на 15 години, висока е около 150 см, със слабо телосложение. Очите й са кафяви, а косата - дълга, тъмно кестенява, често прибрана в кок. Момичето е в неизвестност от 9 ноември, 2017 година, когато е напуснала дома си в Девня. Била е облечена с черно шушляково яке и черни ботуши. За последно Микаела е видяна във варненския ж.к. „Владислав Варненчик“, близо до блок 402. Апелът на полицията към гражданите, които имат информация за местонахождението на Микаела Петрова Джабарска, е да позвънят на на телефон 112 или да подадат сигнал в най-близкото поделение на МВР.\n                    ", "date": "2017.11.21", "title": "Търсят тийнейджърка, в неизвестност е от 9 ноември"}
{"url": "http://www.monitor.bg/a/view/73306-%D0%9E%D1%81%D1%8A%D0%B4%D0%B8%D1%85%D0%B0-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B4%D0%B0-%D0%BF%D0%BB%D0%B0%D1%82%D0%B8-500-%D0%B1%D0%BE%D0%BD%D0%B0-%D0%B7%D0%B0-%D0%BD%D0%B5%D0%BF%D0%BE%D1%80%D1%8A%D1%87%D0%B0%D0%BD-%D1%80%D0%B5%D0%BC%D0%BE%D0%BD%D1%82/", "text": "Наводнение от преди 8 години заплашва със запорир сметките на местната администрация\n                    500 хил. лв. глоба с лихвите ще трябва да плати Община Кюстендил на фирма „Люко – К“ ООД София за извършени възстановително-укрепителни дейности след наводнение, за чиято необходимост не е била уведомена администрацията, обяви кметът Петър Паунов. Решението по казуса, който е с 8 годишна давност, е на Върховният касационен съд. По думите на Паунов за първи път орган на публична власт е осъден да заплаща суми, за извършване на хипотетични дейности, без да е възлагал каквито и да е било такива и без да е уведомяван за тях. „Преди малко повече от 8 години стана наводнение, което донесе многобройни щети за региона, след като река Бистрица излезе от коритото й. Тогавашният областен управител Любомир Анчев е посочил изпълнители, сключени са договори с тях, а около половин година, след извършване на дейностите са предявени претенции от страна на фирмата за извършване на допълнителни работи“, посочиха от общинската администрация.По данни от кметската администрация, през 2012 година е заведено дело пред Кюстендилски окръжен съд, което е приключило с влязло в сила решение, защото не е било допуснато касационно обжалване. Само преди броени дни обаче е излязло определение на Върховен касационен съд, с което Община Кюстендил е осъдена да заплати повече от 290 000 лева заради неоснователно обогатяване. “Общината е осъдена за нещо, което не е възлагала, не е приемала и не е била информирана”, каза кметът Петър Паунов. Лихвите до момента са над 170 000 лева, а разноските по делото са над 20 000 лева.Според решението на Окръжния съд в Кюстендил, търговското дело е образувано по искова молба на „Люко – К“ ООД София и „Стройпроект“ ООД Силистра като съдружници в „Консорциум за инженерингови проекти и строителство“ срещу Община Кюстендил за заплащане на суми, претендирани като обезщетение за допълнително извършени строително монтажни работи - СМР, осъществени извън предмета на договора, сключен между страните на 29 декември 2009 г. на подобект „Възстановяване на общински път с. Сажденик.\nИскът е уважен от Кюстендилски окръжен съд с решение от 07 юли 2015 г. частично, като е прието, че присъдената сума се дължи не на договорно основание, а на основание на института на неоснователното обогатяване.\nС решение на Софийски Апелативен съд от 21 юли м.г. е прието, че допълнителните строително монтажни работи не са били  предвидени в момента на сключване на договора, но без тях е било невъзможно приемането в експлоатация на обекта.Едва в началото на този месец и ВКС се произнася също в полза на фирмата за извършени строително.По повод проблема Община Кюстендил, която е заплашена от запориране на сметките, е изпратила сигнал до министър-председателя Бойко Борисов, до Висшия съдебен съвет, до председателя на Върховния касационен съд, до главния прокурор, до министъра на правосъдието, до омбудсмана Мая Манолова и до областния управител на Кюстендил.\n\n\n                    ", "date": "2017.11.21", "title": "Осъдиха Кюстендил да плати 500 бона за непоръчан ремонт"}
{"url": "http://www.monitor.bg/a/view/62394-%D0%93%D0%B8%D0%BC%D0%BD%D0%B0%D0%B7%D0%B8%D1%8F-%D1%82%D0%BE%D1%87%D0%B8-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D1%81-%D1%83%D1%87%D0%B5%D0%BD%D0%B8%D1%86%D0%B8-%D1%84%D0%B0%D0%BD%D1%82%D0%BE%D0%BC%D0%B8/", "text": "\n                    Професионална гимназия в град Бяла, Русенско източва държавния бюджет за образование чрез фиктивни ученици, разкри в свое разследване Нова ТВ. След излъчването на репортажа Окръжната прокуратура в Русе се самосезира и възложи проверка на Районната прокуратура в Бяла на изнесените в журналистическия материал факти за скандални нарушения. Образувана е преписка с оглед на данни за документно престъпление.\n\nВ репортажа се посочва, че в беленската гимназия по документи учат повече от 600 деца, но реалните ученици са много по-малко, а по време на изпити залите са празни. Със скрита камера е записано как в деня, в който трябва на изпит трябва да се явят 120 задочници, не идва никой освен двама преподаватели, които попълват документация. В следващ ден идва цял училищен автобус с хора, които обаче не знаят по какъв предмет се явяват и какви изпити вече са държали. Телевизионният екип вижда празни стаи дни наред, но в протоколите пише, че изпит е проведен.\n\nПисмен сигнал за успешно завършили ученици на гимназията, които дори не са присъствали на изпитите, е постъпил в Регионалното управление на образованието /РУО/ в Русе в началото на ноември, каза пред „Монитор”/ „Телеграф” временно изпълняващият длъжността началник на РУО Росица Георгиева. По думите й проверката е започнала на 14 ноември и е необходима поне още седмица разглеждане на документацията за изпитите, за да излезе становище. В момента се описвали констативните протоколи. Директорката Иваничка Георгиева е подала молба за напускане на третия ден след началото на проверката и на 17 ноември е освободена. Ръководела училището от 2010 г. Росица Георгиева каза, че няма много впечатления от работата й, тъй като отскоро – от 5 октомври т.г., ръководи РУО в Русе.\n\n„Отивала съм на проверки в професионалната гимназия в Бяла, но като експерт. Един експерт проверява само даден сегмент от работата на училището”, каза Росица Георгиева. Тя посочи, че през тази учебна година в училището са записани 249 задочници. В дневна форма на обучение са 238 ученици, а 182 са в самостоятелна. За издръжката на един задочник гимназията получавала по 1000 лева годишно от държавата, а за редовен ученик – по около 2000 лева.\n\nЗа временно изпълняващ длъжността директор на беленската гимназия е назначен учител от същото школо. Запознати коментират, че ако проверката на прокуратурата установи документно престъпление, отговорност за това през закона ще носи не само директорката, а и преподавателите, съставили протоколите за изпитите.\n                    ", "date": "2017.11.21", "title": "Гимназия точи бюджета за образование с ученици фантоми"}
{"url": "http://www.monitor.bg/a/view/48730-%D0%9F%D1%80%D0%B5%D1%81%D1%8F%D0%BA%D0%BE%D1%85%D0%B0-500-%D0%BE%D0%BF%D0%B8%D1%82%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B8-%D1%81-%D0%93%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82/", "text": "Схемата с автомобили на чужденците с БГ номера става невъзможна\n                    Нова система за автоматичен обмен на данни е установила над 500 опита за измама при сключването на застраховката „Гражданска отговорност”, научи „Монитор”.\n\nПреди седмица е завършило успешно свързването на базата данни на МВР, Гаранционния фонд, Комисията за финансов надзор (КФН) и застрахователите.\n\n\n\nе отчетен сериозен бум на опитите да се сключват задължителните застраховки „Гражданска отговорност“ със стари талони на автомобили. За първите 24 часа са засечени 472 случая, а ден по-късно опитите за измама са намалели почти 10 пъти до едва 50.\n\nОт години в застрахователния бранш се говори за т. н. \"румънски казус\". Северните ни съседи масово прилагаха хватката да купуват коли от България с подставени лица, след което да ги застраховат при български застраховател и\n\n\n\nи българска „Гражданска отговорност”. Скоро след това схемата се усвои скоростно и от гърците. Освен другите ползи и едните, и другите - в случай на щета, си търсят парите от нашите застрахователи. По същата схема се злоупотребява и с автомобили с българска регистрация и в Италия.\n\nОбменът на информация се подготвяше повече година на базата на наредба на КФН и струва на данъкоплатците няколко милиона лева. „Новата система е абсолютното и задължително условие, за да може от началото на годината да заработи и методологията за определянето на риска позната като бонус-малус, коментира Светла Несторова, председател на УС на Асоциацията на българските застрахователи. Нововъведението ще поощрява изрядните шофьори, които ще плащат по-евтино задължителната застраховка, за разлика от тези, които допускат нарушения на пътя.\n\nСпоред други представители от бранша\n\n\n\nМетодологията, изграждана от гръцкото поделение на Ernst&Young, все още не е представена. Освен това зам.-председателят на застрахователният надзор Ралица Агайн обеща голямо обществено обсъждане, а са необходими и още няколко процедурни стъпки.\n\nИнтеграцията през седмицата между институциите и застрахователите доведе и до проблеми при последните, показа проверка на „Монитор”. Системата не позволяваше подновяване или сключване на нова полици при двама от най-големите застрахователи не само на задължителната „Гражданска отговорност”, но и при „Каско” и медицинските застраховки. При един от тези брокери\n\n\n\nна застрахования, която се ксерокопира. Според наредбата на КФН брокерите вече трябва да изискват и големия талон на автомобила. Друга новост е, че застрахованият вече трябва да присъства и физически в офиси при сключването на застраховката. Според непотвърдена информация в офисите на посредниците ще се монтират и камери, които ще доказват, че лицето само се е застраховало, т. е. „този, които застава на гишето, на негово име ще е застраховката“.\n                    ", "date": "2017.11.21", "title": "Пресякоха 500 опита за измами  с \"Гражданска отговорност\""}
{"url": "http://www.monitor.bg/a/view/66221-%D0%98%D0%BD%D0%B6%D0%B5%D0%BD%D0%B5%D1%80%D0%B8-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BD%D0%B0%D1%87%D0%B8%D0%BD%D0%B8-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D1%83%D0%BF%D0%BA%D0%B8%D1%82%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0/", "text": "\n                    Дупките по пътищата скоро може да са само спомен от миналото благодарение на учени, които разработват магистрали, способни са се ремонтират сами, предаде ДПА.\nВ нов изпитателен център край Кьолн учени проучват нови материали, с които пътищата ще станат по-устойчиви и безопасни.\nТестовият комплекс, чието изграждане струва около 13 милиона евро (15 милиона долара), разполага с участък с дължина един километър, на който мога да се тестват всякакви видове високотехнологични материали.\n\nЕкспертите тук работят върху най-различни видове поправки на пътища в лошо състояние, включително самовъзстановяващи се повърхности със стоманени фибри в пътното платно, които затоплят асфалта. Друг проект пък се занимава с \"умни\" мостове, оборудвани със сензори, които отчитат амортизацията в реално време.\nРъководителят на проекта Щефан Хьолер каза, че е имало огромна нужда от новия център. Пътищата трябва да се адаптират по-бързо към повишеното използване и климатичните промени, които могат да разрушат платното.\n\nИнженерите трябва да намерят решение на тези проблеми сега, а не след 30 години, каза Хьолер. Досега изследването на пътищата и техните реакции бе изключително бавно. В някои случаи на иновациите им трябват 30 години, за да си пробият път през системата.\n\nУчените край Коьлн целят да ускорят този процес.Една от най-интересните области на проучванията е използването на електрическата индукция, позната ни от печките за готвене, за затопляне на метални частици в битумни повърхности от пътя.\nКато се мине с индукционна машина, която е нещо като голям магнит, през повърхността на пътя, частициите в повърхността се загряват и бързо се слепват, а цепнатината изчезва.\n\nТази форма на \"самоизлекуване\" изисква човешка намеса, но според учените такива повърхности ще траят по-дълго, отколкото асфалта. Подобни \"саморемонтиращи\" се пътища са изпробвани в Холандия и Китай.Някой може да каже, че пътищата не се поправят сами, тъй като е нужна и човешка намеса, за да бъдат отново във форма.\nТе обаче се поправят по-бързо и такива пътища не трябва да бъдат затваряни с дни за ремонт.\n\n\nДруга обещаваща идея е да се използва лятната пътна горещина, предизвикана от слънцето, за производство на електроенергия. Това предвижда под асфалта да бъдат монтирани тръби с вода, която слънцето да загрява. През зимата пък предварително загрята вода може да се пуска по тръбите, за да се намали ледът по пътищата и да се използва по-малко сол.\n                    ", "date": "2017.11.21", "title": "Инженери разработват начини за \"самолечение\" на дупките по пътищата"}
{"url": "http://www.monitor.bg/a/view/46993-%D0%A5%D0%B0%D1%80%D1%87%D0%B8%D0%BC-%D0%BF%D0%BE-645-%D0%BB%D0%B2-%D0%BF%D1%80%D0%B8-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "Почти 50% от разходите ни по време на почивка отиват за храна из родните кръчми\n                    Харчим средно по 645 лв. при пътуване в чужбина, докато разходка из България ни излиза двойно по-евтино – 353 лв.. Това показват последните данни на Националния статистически институт (НСИ) за периода юли – септември 2017 г.\n\nВ същото време едно бизнес пътуване у нас ни излиза едва 164 лв., а зад граница сумата скача на 1086 лв.\n\nСпоред данните през третото тримесечие на годината\n\n \n\n\n\n \n\nПреобладаващата част от тях – около 82% са пътешествали само в родината, 14,5 на сто единствено зад граница, а 3,2% от сънародниците ни са си позволили да се поглезят с екскурзии както у нас, така и в други държави.\n\nОказва се, че спрямо месеците юли – септември 2016 г. пътуващите нашенци са с над 31%, като предпочелите България се увеличават с близо 33 на сто. С 43% пък се покачва броят на хората, почивали единствено и само в чужбина. Българите, които пък са си позволили да пътуват и у нас и зад граница намаляват с една пета. Традиционно най-много са пътували българите на възраст между 25 и 44 години – 948 хил. души.\n\nОт НСИ обясняват, че повечето от пътуванията ни са с цел почивка или екскурзия. На второ място се нареждат посещенията при близки и роднини, а най-малък дял заемат професионалните ангажименти.\n\nПрез третото тримесечие на годината като самостоятелни са били регистрирани 2,441 млн. пътувания. Най-често нашенците са тръгвали на път\n\n \n\n\n\n \n\nВ чужбина обаче по-рядко рискуваме да пътуваме „на сляпо“ без предварително да сме си подсигурили спането. Въпреки това обаче делът на хората, които минават граница без да знаят къде ще отседнат е все още голям – 66 на сто. В тази цифра влизат и тръгналите на гости при близки и роднини. Рзервациите пък за екскурзиите в чужбина най-често правим през туроператорите.\n\nСтатистиката сочи още, че когато пътуваме из родната ни най-много пари даваме за храна. Оказва се, че близо 50% от парите, които сме предвидили да похарчим ги оставяме в ресторанти и кръчми. На второ място се нарежда спането, а след това транспортът. Ситуацията в чужбина е малко по-различна. Там едва 33% от средствата си даваме за ядене. Повече пари обаче даваме за транспорт, което е напълно нормално предвид големите разстояния и самолетните билети. По-малък дял заема и хотелското настаняване.\n                    ", "date": "2017.11.21", "title": "Харчим по 645 лв. при пътуване в чужбина"}
{"url": "http://www.monitor.bg/a/view/76580-%D0%9B%D0%B8%D1%85%D0%B2%D0%B8%D1%82%D0%B5-%D0%BF%D0%BE-%D0%BA%D1%80%D0%B5%D0%B4%D0%B8%D1%82%D0%B8%D1%82%D0%B5-%D0%B8-%D0%B4%D0%B5%D0%BF%D0%BE%D0%B7%D0%B8%D1%82%D0%B8%D1%82%D0%B5-%D1%81%D1%8A%D1%89%D0%B8%D1%82%D0%B5-%D0%B8-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "От 2018 г. превеждаме пари за 20 секунди\n                    Лихвите по кредитите и депозитите ще останат на същите нива и догодина. Това прогнозира председателят на Асоциацията на банките в България (АББ) Петър Андронов. По думите му банковата система е в най-добрата си позиция от 10 години насам.\n\nСпоред него въпреки предходните прогнози, че лихвите ще започнат да растат през следващата година, поне към момента няма индикации тези очаквания да се сбъднат.\n\n„По думите на Марио Драги, ако инфлацията не мине устойчиво целивите 2%, лихвите няма да бъдат вдигнати през следващата година“, коментира Андронов. Това от своя страна\n\n \n\n\n\n \n\nдостигнати през последната година.\n\nПетя Димитрова, главен изпълнителен директор на една от родните банки уточни, че Федералният резерв на САЩ и Централната банка на Великобритания вече са направили първи стъпки към повишаването на лихвите, което неизбежно ще се случи и при нас след време. Според нея обаче това ще стане плавно, като процесът в Европа няма да започне през 2018 г. Все пак Димитрова е убедена, че в по-дългосрочен план тенденцията ще е към повишаване на лихвите.\n\nОтносно кредитирането експертите посочиха, че през есента на миналата година то за първи път е излязло на положителна територия от 2014 г., като тенденцията ще се запази и занапред.\n\nАндронов посочи, че реалният темп на растеж на отпуснатите заеми е по-голям от отчетения, но посочените резултати са по-ниски, заради размера на портфейлите от необслужвани кредити. Той допълни, че реалният ръст достига 5%, а\n\n \n\n\n\n \n\nПодуправителят на Българската народна банка (БНБ) Нина Стоянова припомни, че предстои приемане на нов Закон за платежните услуги и платежните системи, който е изпратен за първо четене в Народното събрание. „С него се въвеждат нови видове платежни услуги, извършвани изцяло в интернет среда, както и нови изисквания за сигурност на плащанията“, посочи Стоянова.\n\nВ сферата на малките плащания през следващата година, ще говорим за т. нар. \"незабавни плащания\" (instant paуments), каза Стоянова. Те представляват следваща стъпка в развитието на пазара на платежни услуги в ЕС, отчитаща промяната на потребителското поведение и приложението на иновативни технологии. Предвижда се процесът от иницииране на плащането от наредителя до получаване на средствата по сметката на получателя да се извършва в рамките на максимум 20 секунди.\n\n \n\n\n\n \n\n7 дни в седмицата и 365 дни годишно. Направено проучване от БНБ сочи, че много от банките в страната изразяват желание да използват тази услуга при стартирането й през ноември 2018 г. или на по-късен етап.\n                    ", "date": "2017.11.21", "title": "Лихвите по кредитите и депозитите същите и догодина"}
{"url": "http://www.monitor.bg/a/view/51431-%D0%A4%D0%B8%D1%80%D0%BC%D0%B8%D1%82%D0%B5-%D0%B7%D0%B0-%D0%B1%D1%8A%D1%80%D0%B7%D0%B8-%D0%BA%D1%80%D0%B5%D0%B4%D0%B8%D1%82%D0%B8-%D1%8F%D1%81%D0%BD%D0%BE-%D0%B4%D0%B0-%D0%BA%D0%B0%D0%B7%D0%B2%D0%B0%D1%82-%D0%BA%D0%BE%D0%BB%D0%BA%D0%BE-%D0%B2%D1%80%D1%8A%D1%89%D0%B0%D0%BC%D0%B5/", "text": "\n                    Фирмите за бързи кредити задължително трябва да предоставят още преди отпускането на заема пълна информация за всички условия и най-вече за сумата, която ще трябва да върнем в края на периода. Това заяви председателят на Комисията за защита на потребителите (КЗП) Димитър Маргаритов в ефира на BiT.\n\n„Търговците са задължени коректно да представят условията, преди да се сключи договорът. Да кажат, че ако вземеш например 1000 лв., ще трябва да върнеш 1500 лв. след шест месеца или една година. Трябва да се подписват договори, за да може тези клаузи черно на бяло да са написани”, каза Маргаритов.\n\nКомисията е извършила анализ на общите условия на над 50 небанкови финансови институции, като в резултат от това са премахнати съдържащи се в тях неравноправни клаузи. Пример за некоректна уговорка е при предсрочна изискуемост на кредита да се начислява лихвата за целия период, а не само за времето, в което е ползван кредитът. Правени са и опити за начисляване на незаконни такси за уведомление, че сте просрочили с един ден падежа на вноската си.\n                    ", "date": "2017.11.21", "title": "Фирмите за бързи кредити ясно да казват колко връщаме"}
{"url": "http://www.monitor.bg/a/view/62396-%D0%9F%D0%B0%D1%80%D0%B8%D0%B6-%D1%81%D1%82%D0%B0%D0%B2%D0%B0-%D1%81%D0%B5%D0%B4%D0%B0%D0%BB%D0%B8%D1%89%D0%B5-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%B1%D0%B0%D0%BD%D0%BA%D0%BE%D0%B2-%D0%BE%D1%80%D0%B3%D0%B0%D0%BD-%D0%95%D0%92%D0%90/", "text": "\n                    Европейската банкова асоциация (ЕВА), чиято централа е в Лондон, ще напусне британската столица заради предстоящото излизане на Обединеното кралство от ЕС и ще бъде преместена в Париж, предадоха AFP и Reuters.Париж и Дъблин са получили еднакъв брой гласове след три кръга гласуване, в които участваха министри на финансите от 27-те държави членки, оставащи в ЕС след излизането на Обединеното кралство. Затова се наложи победителят да бъде определен на случаен принцип и естонският председател на срещата изтегли името на френската столица, посочиха дипломатически източници. Франкфурт, водещ финансов център на ЕС, където се намира и Европейската централна банка, загуби надпреварата на по-ранен етап.Това решение ще помогне установяването на повече от 150 работни места в столицата и ще повиши привлекателността на Париж, уточняват от френското посолство в София.\n\n\n                    ", "date": "2017.11.21", "title": "Париж става седалище на Европейската банкова асоциация"}
{"url": "http://www.monitor.bg/a/view/25341-%D0%9B%D0%BE%D0%B2-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8-%D1%85%D1%83%D0%BB%D0%B8%D0%B3%D0%B0%D0%BD%D0%B8-%D0%B2-%D0%BA%D0%BB%D0%B0%D1%81/", "text": "Запознават подрастващите с нормите на поведение по време на мач\n                    Акция “футболно хулиганство” вече тече в някои столични училища, като инспектори от СДВР водят обучения на учители и ученици свързани с различните спортни мероприятия. Една от целите е повишаване нивото на информираност на школските ръководства, педагогическия и непедагогически персонал за индентифициране на „футболните хулигани“ сред непълнолетните ученици. От друга страна усилията са насочени към превенция на проявите на агресия от страна на спортните фенове и най-вече на най-яростните представители на футболните агитки.\n\nИнициативата е съвместна между СДВР и Регионалното управление по образование (РУО) в София.\n\n\n\n\n\nно записванията продължават и другите училища все още имат възможност да се присъединят, обясни пред “Монитор” Марияна Стоилова от РУО-София.\n\nВ обученията участват гимназисти, сред които има членове на спортни фен групи, както и деца от прогимназията.\n\nТака инспекторите от СДВР говорят за правилата на поведение по време на мач например, които изключват злоупотреба с алкохол или дрога, сбивания, вадене на ножове, хвърляне на бомби, чупене на седалки, излизане на стадиона и др. “Футболното хулиганство безпокои цялото общество. Всеки един родител и учител би се притеснил за здравето и живота на децата”, коментира Стоилова.\n\nВъпросните лекции могат да се провеждат в часа на класа или пък ученици от различни класове да се съберат на обща беседа, обясни още Стоилова и добави, че организацията е различна.\n\nКакто “Монитор” вече писа,\n\n\n\n\n\nпрез изтеклата 2016-2017 учебна година, свързани с физическо посегателство и психически тормоз. Броят е с 455 повече от предходната година. Най-често учениците са използвали вербална агресия помежду си – 2805 пъти, която включва всякакъв тип обиди, псувни и цинизми, които учениците си разменят. 2111 пъти пък се е налагало учителите да въдворяват ред при сбиване или друга физическа разправа между деца и младежи.\n                    ", "date": "2017.11.21", "title": "Лов на футболни хулигани в клас "}
{"url": "http://www.monitor.bg/a/view/89687-%D0%91%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D0%B2-%D1%88%D0%B5%D1%84%D0%B0-%D0%BD%D0%B0-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "Борисов: Държавите от региона имат шанс за напредък през следващите две години\n                    \nТри основни цели стоят пред ЕС, представи Антонио Таяни по време на дискусията си с БГ студенти в СУ „Свети Климент Охридски”, която се проведе в рамките на визитата на шефа на ЕП у нас. По думите му първата е намаляване на незаконната миграцията, втората - да се преборим с тероризма, а третата - намаляване на младежката безработица. Според него трябва да се работи също и за стимулиране на малките предприятия, да се подпомага земеделието, както и за образованието. Таяни отказа да коментира как ЕП гледа на националистите във властта, а поводът бе питане на младежите от ДПС. Той заяви, че хората на позиция като неговата не могат да се месят или произнасят по вътрешните проблеми на дадена страна. Те осъществявали контрол само при нарушаване на човешките права или пък при проблеми с демокрацията.\n\n\n                    ", "date": "2017.11.21", "title": "Шефът на ЕП за евродоклада: Поздравявам ви за напредъка (ОБНОВЕНА)"}
{"url": "http://www.monitor.bg/a/view/53259-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%A1%D1%82%D0%BE%D0%BF%D0%B0%D0%BD%D1%81%D0%BA%D0%B0-%D0%B0%D0%BA%D0%B0%D0%B4%D0%B5%D0%BC%D0%B8%D1%8F-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%B4%D0%B8%D0%BF%D0%BB%D0%BE%D0%BC%D0%B8/", "text": "\n                    Министерството на образованието и разпоредило специална комисия да извърши проверка има ли в Стопанската академия в Свищов търговия с дипломи за висше образование. Това става ясно от официално обръщение на ръководството на ВУЗ-а, публикувано на сайта на университета. Поводът за проверката са поредица от репортажи в предаването „Господари на ефира”, в които баща и син Христови топят свищовския ВУЗ, като едно от местата, където срещу заплащане всеки може да си купи валидна, но фалшива диплома за завършено висше образование. Според Христови в схемата участвали директно хора от ръководството на ВУЗ-а. В своето становище от СА „Д.А.Ценов” са категорични, че твърденията изобщо не отговарят на истината.\n\n„До настоящия момент Висшето училище не е потърсено от нито една институция за предоставяне на информация относно случая. Ние декларираме готовност за оказване на пълно съдействие на компетентните органи за изясняване на истината и изчистване името на Стопанската академия. Извършена е вътрешна проверка на документацията, свързана със записването на студенти, воденето на протоколи, регистрирането и издаването на дипломи и заплащането на семестриалните такси за обучение за 2016 и 2017 г. оказано е пълно съдействие на комисията от МОН, която извърши цялостна проверка на документацията по: записване на студентите за 2016 и 2017 г., воденето на протоколи за полагането на семестриални и държавни изпити, защита на дипломните работи, както и на записите, извършени в Книгата за регистриране на издадените дипломи и в Главната книга за издадените дипломи, и таксите платени през целия курс на обучение за двете години. със заповед на ректора е отстранено от Висшето училище лицето Ангел Христов Христов, студент III курс, спец. Стопански и финансов контрол, задочна форма на обучение. Отстраняването е за нарушаване на законността в страната и за нарушаване престижа на Висшето училище. Предприети са действия за сезиране на прокуратурата за извършено престъпление от посоченото лице”, се казва в становището на ръководството на Стопанската академия. В края на сановището „академиците” се заканват да търсят отговорност по съдебен път към всички, нанесли вреди в резултат на отправените клеветнически твърдения.\n                    ", "date": "2017.11.21", "title": "Проверяват Стопанска академия  за търговия с дипломи"}
{"url": "http://www.monitor.bg/a/view/46528-%D0%98%D1%81%D0%BA%D0%B0%D1%82-%D0%97%D0%B0%D0%BB%D0%B0%D1%82%D0%B0-%D0%BD%D0%B0-%D1%81%D0%BC%D0%B5%D1%85%D0%B0-%D0%B2-%D0%A0%D1%83%D1%81%D0%B5-%D0%B4%D0%B0-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D0%BE%D1%82%D0%BD%D0%BE%D0%B2%D0%BE/", "text": "\n                    Залата на смеха и другите атракциони от близкото минало в Младежкия парк в Русе да заработят отново поиска в писмо до кмета общинският съветник от групата на „Патриотите, ВМРО и Глас народен” Мариета Волф. Тя пита дали ще бъдат възстановени виенското колело, самолетчетата, въртележката и картингът, свързани с детските спомени на много русенци.\n\nУникалната Зала на смеха в някогашния увеселителен кът в Младежкия парк не работи повече от 30 години. Останала е само сградата, която в момента е превърната в склад. Малки и големи са се забавлявали тук със собствените си отражения в кривите огледала и с въртящия се под в средата, който при определени обороти е изхвърлял към меките стени насядалите по него.\n\nДругите съоръжения пък напълно са премахнати. Последни са демонтирани самолетчетата пред Залата на смеха. В целия парк в момента има две-три детски площадки, от които тази пред заведението „Баба Яга” е в много окаяно състояние.\n\nВ проведена наскоро анкета за атракциите от близкото минало русенци са класирали на първо място Залата на смеха. На второ са поставили сладкарницата на високата 204 метра телевизионна кула, на трето – Плаващият басейн на кея, на четвърто и пето място – съответно Виенското колело и Гондолите в Младежкия парк.\n                    ", "date": "2017.11.21", "title": "Искат Залата на смеха  в Русе да заработи отново"}
{"url": "http://www.monitor.bg/a/view/56394-81-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%96%D0%B5%D0%BD%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%B4%D0%BE%D0%BC%D0%B0%D0%BA%D0%B8%D0%BD%D1%8F/", "text": "\n                    81% от българите смятат, че най-важната роля на жената е да се грижи за дома и семейството. Това сочи ново проучване на „Евробарометър” за половото равенство в страните от ЕС. На противоположно мнение са почти всички жители на Швеция. От тях едва 11% смятат, че най-важната роля на жената е да гледа семейството. Като цяло в ЕС 54% смятат, че не това е най-важната роля на жената. Също така 81 % от българите смятат, че най-важната роля на мъжа е да печели пари. В същото време в Швеция едва 10% разсъждават по същия начин.\n\nБългария попада и в челната четворка на общества, които смятат, че е по-вероятно жените да взимат решения, базирани на емоциите си – 83% са отговорили с „да”, което е равно на данните за Чехия и Словакия.\n\nЗа 62% от българите е приемливо мъжете да плачат, което е най-ниският процент в ЕС. На противоположното мнение са 32%. Отново на срещуположния полюс е Швеция, където за 99% от анкетираните е приемливо мъжете да плачат, а за едва 1% - не е.\n\nСпоред изнесените данни България е на първо място по полови стереотипи в ЕС. Склонността към полови стереотипи е най-ниска в Швеция (3%), Дания (4.4%) и Холандия (4.6%). Колкото по-на изток отиваме, толкова повече се покачва индексът за полови стереотипи, сочи проучването на \"Евробарометър\".\n\nГоляма част от българите смятат, че в политиката у нас е постигнато полово равенство. 64% от нашите сънародници са отговорили с „да” на този въпрос. С най-висок процент в това отношение са отговорили жителите на Дания – 75%.\n\nЛюбопитно е, че в другата крайност, на последно място, се намира Франция. Едва 32% от населението смята, че в политиката в страната е постигнато полово равенство. След тях са Унгария – 35%.\n\nБългарите отговорят положително и на въпроса дали има полово равенство в работната среда у нас – 67% са отговорили положително на този въпрос. В дъното класацията тук отново са французите, от които 29 на сто смятат, че има полово равенство на работното място.\n                    ", "date": "2017.11.21", "title": "81% от българите: Жената трябва да е домакиня"}
{"url": "http://www.monitor.bg/a/view/42272-%D0%91%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0%D1%82%D0%B0-%D1%81-%D1%83%D0%BC%D0%B5%D1%80%D0%B5%D0%BD%D0%B8-%D0%BD%D0%B0%D0%B3%D0%BB%D0%B0%D1%81%D0%B8-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D0%B5%D0%BA%D0%B8%D0%BF/", "text": "\n                    Българчетата предпочитат да решават проблемни ситуации сами, вместо в екипна работа. Това показват резултати от иновативния модул „Решаване на проблеми в сътрудничество“ изследването PISA за 2015 година.Целта на задачата е била да изследва доколкото 15 и 16-годишните ученици в 51 държави са склонни да работят в екип при решаване на проблем. Всяко едно от децата съставя екип от още двамата или трима виртуални участници, който трябва да ръководи по време на състезание тип викторина. Чрез общуването си с останалите участници ръководителят разкрива дали е склонен да си сътрудничи с други хора. „Българчетата имат умерени умения за работа в екип, но много ясно формирани нагласи и готовност за това“, обясни Светлана Петрова от Център за оценяване в предучилищното и училищното образование. Резултатите показва, че при среден успех от 500 точки, българчетата са постигнали средно 444 точки. С най-висок резултат са учениците от Сингапур, където средният успех е бил 561 точки, а най-нисък в Тунис – 382 точки. Изследването показва, че момичетата у нас са получили с 32 точки повече от момчетата. Учениците, които са бягали от час пък са изкарали с 18% по-ниски резултати от редовните в клас.\n\n\n                    ", "date": "2017.11.21", "title": "Българчетата с умерени  нагласи за работа в екип"}
{"url": "http://www.monitor.bg/a/view/42777-%D0%A1%D1%8A%D0%B4%D0%B8%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B3%D0%B8%D1%8F-%D0%BD%D0%B0-%D0%92%D0%A1%D0%A1-%D1%81%D0%BA%D0%BE%D1%87%D0%B8-%D0%BD%D0%B0-%D0%9B%D0%BE%D0%B7%D0%B0%D0%BD-%D0%B7%D0%B0-%D0%BD%D0%BE%D0%B2%D0%B0-%D1%87%D0%B8%D1%81%D1%82%D0%BA%D0%B0-%D0%B2%D1%8A%D0%B2-%D0%92%D0%9A%D0%A1/", "text": "\n                    Съдийската колегия на Висшия съдебен съвет поряза категорично искането на председателя на Върховния касационен съд Лозан Панов за нова чистка в съдебната институция. Искането на Черния лебед в Темида, както стана известен Панов, пък предизвика първите по-яростни дебати от избирането на новия състав на ВСС.До скандалите се стигна след като в допълнителна точка към дневния ред на заседанието на кадровиците на Темида Панов предложи намаляване на броя на върховните съдии чрез съкращаване на 4 незаети щатни бройки – две в гражданската колегия и по една в наказателната и търговската колегии. Искането за поредна чистка във върховния съд Черния лебед на Темида оправда с абсурдни аргументи – като това, че населението на страната намалявало, броят на делата – също, а и трябвало да се даде пример на другите съдилища.„Един върховен съдия получава около 6 хил. лв. Тези средства могат да бъдат използвани за 12 заплати на районни съдии, например в СРС“, пробва се да вкара популизъм в предложението си Панов. Той нарече отрицателното становище на Комисията по атестиране и конкурси (КАК) за исканите съкращения безпринципно и немотивирано и безпардонно заяви, че ВКС може да работи и с по-малко съдии.Като доказателство направи и аритметична сметка, че броят на върховните съдии – 110 във ВКС и 103 във ВАС, бил голям за малката ни страна. Нелепото му изказване пък провокира вълна от негативни коментари и остри критики от мнозинството членове на съдийската колегия към ВСС.„Аз много добре знам как работят върховните съдии, не знам дали вие знаете какво е тежко наказателно дело, поне едно на месец, а сме гледали и по 13-14 дела на месец. Само един от нас да се разболее, да има проблем със семейството, да има малки болни деца и закъсваме. Аз много добре знам как съдиите идват в събота и неделя. Не говорете, че в момента ВКС може да работи по някакъв начин с по-малко хора“, заяви кадровикът Севдалин Мавров, бивш дългогодишен съдия във ВКС. Той отбеляза с ирония, че Панов много добре си е подготвил изказването предварително.„Не е подготвено, точката е допълнителна“, опита да се оправдае Панов. „ВКС е последна инстанция, работата е много  сложна и отговорна, тя не се изразява с количеството на делата. Наказателната колегия е работела при свръхнатовареност – с цената на нашето здраве, имало е случаи, когато не сме вземали отпуски и през лятото сме работили, за да решим дела в срок. Всеки върховен съдия може да потвърди това. Не бих си позволила да посягам на ВКС“, заяви и кадровикът Вероника Имова, също бивш дългогодишен съдия във ВКС. „Не е ли време да си поставим въпроса какво значи натовареност във върховните съдилища. Основната им дейност е тълкувателната, не само броят на делата определя обема на работа“, каза представляващият ВСС Боян Магдалинчев, бивш зам.-председател на ВАС и дългогодишен съдия там.„Г-н Панов, позволихте си да кажете, че решението на КАК е без мотиви и безпринципно, но членовете на КАК са върховни съдии във ВКС. Не съм съгласен, че мотивите на КАК са безпринципни. Не приемам да се броят делата във ВКС и така да се измерва натовареност. Вие прекрасно знаете каква друга работа имат върховните съдии – даване на становища, отговаряне на въпроси на съдилища, участие в работни комисии и работни групи по законопроекти, преподавателска дейност и всичко това е увеличено в пъти сега\", заяви категорично кадровикът Красимир Шекерджиев, бивш съдия във ВКС. Той отбеляза, че всеки четвъртък върховните съдии заседават и по тълкувателни дела.„Дали вашите съждения за съкращения са ясни на колегите. Имало ли е общо събрание или пленум, чух се с колегите и отговорът беше – не. Искането ви е само да съкратим бройки, а не да бъдат отворени в друг съд. Реформа правена с тези аргументи по този начин не е правилна“, каза още Шекерджиев. „Има непопулярни мерки, които не се харесват. Ако се направи референдум, дали да се увеличат данъците, какво ще стане?“, оправда се Панов. При гласуване на искането му за съкращения то бе подкрепено освен от него и от неговата вярна поддръжничка в съдийската колегия на ВСС Атанаска Дишева, бивш съдия във ВАС.\n\n\n                    ", "date": "2017.11.21", "title": "ВСС поряза Панов за нова чистка във ВКС (ОБНОВЕНА)"}
{"url": "http://www.monitor.bg/a/view/59943-100-%D0%BD%D0%BE%D0%B2%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%B6%D0%B8%D0%BB%D0%B8%D1%89%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    100 нови социални жилища да бъдат изградени в столичните райони „Красна поляна“ и „Слатина“, предлагат общински съветници от ГЕРБ и РБ. Решението за изграждането на домовете за социално слаби предстои да бъде гласувано от Столичния общински съвет в четвъртък.Вносителите на предложението отбелязват, че на в тези райони живеят голям брой социално слаби хора. „Новите жилища трябва да удовлетворяват потребностите на нуждаещите се и да отговарят на всички законови норми, както и да се вписват максимално в заобикалящата ги среда, да са рационално проектирани и естетически издържани“, посочват общинарите в доклади си до СОС.  Ако решението бъде гласувано, кметовете на районите ще трябва да изготвят проекти къде и как да бъда позиционирани новите домове за социално слаби.Междувременно нови камери да бъдат поставени на територията на столичните пазари „Герена“, „Дружба-1“ и „Хаджи Димитър“, предложи зам.-кметът по финансите Дончо Барбалов. Общата стойност на видеоблюдението, което трябва да следи за нарушители по пазарните площадки е 70 хил. лв. Искането от изпълнителният директор на „Пазари Север“ ЕАД е постъпило в Столичния общински съвет с мотива, че чрез камерите ще бъдат защитени допълнително служителите и клиентите на пазарите. Освен това с новото наблюдение ще бъде за защита и превенция от кражби, както и за подпомогането за разкриването на престъпления.\n„Пазари Запад“ ЕАД вече направиха собствена система за постоянно видеонаблюдение със собствени средства. За да подсигурят сигурността на търговците и клиентите са инсталирани 32 камери на всички пазарни площадки.\n\n\n                    ", "date": "2017.11.21", "title": "100 нови социални жилища в столицата"}
{"url": "http://www.monitor.bg/a/view/6035-%D0%9E%D1%82%D1%86%D0%B5%D0%BF%D0%B2%D0%B0%D1%82-%D0%BF%D0%B0%D1%80%D0%BA%D0%B8%D0%BD%D0%B3%D0%B8%D1%82%D0%B5-%D0%B4%D0%BE-%D0%9D%D0%94%D0%9A-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Два паркинга до НДК ще бъдат ползвани само за нуждите на българското председателство на ЕС. Кметът на София Йорданка Фандъкова предлага местата за престои на автомобили на улиците „Баба Неделя“ и „Шандор Петьофи“ за първите шест месеца на другата година, да не бъдат за обществено ползване. Градоначалникът смята, че по този начин Столичната община ще осигури максимална степен на сигурност в пространството около Двореца на културата. „Провеждането на този голям и важен за страната ни форум изисква от държавата предприемането на редица от мерки за гарантирането сигурността на гражданите и участниците“, отбелязва Фандъкова.\nЗам.-кметът по транспорт пък Евгени Крусев предлага Центъра за градска мобилност да предостави на доброволците, ангажирани с Председателството, 230 безплатни електронни карти за всички линии на градския транспорт. Картите ще струват на общината над 70 хил. лв. По време на БГ Председателството се очаква София да бъде посетена от над 20 000 делегати, а основната задача на доброволците е да ги ориентира при предвижването им в различните части на града. „Доброволците ще са първите лица, които чуждите делегации ще виждат при пристигането им в нашата столица. От изключителна важност е те да имат възможност за гъвкави решения при преминаването от една до друга точка в града“, заявява Крусев. Отделно доброволците ще получат карти за различните линии, които при нужда да раздават на европейските гости.\nРешението дали двете предложения ще станат факт е в ръцете на Столичния общински съвет, които ще заседава в четвъртък.\n                    ", "date": "2017.11.21", "title": "Отцепват паркингите до НДК за европредседателството"}
{"url": "http://www.monitor.bg/a/view/78680-%D0%9C%D0%92%D0%A0-%D0%BF%D1%83%D1%81%D0%BA%D0%B0-%D0%BD%D0%B0-%D1%82%D1%8A%D1%80%D0%B3-%D1%81%D1%82%D0%B0%D1%80%D0%B8%D1%82%D0%B5-%D1%81%D0%B8-%D0%BA%D0%BE%D0%BD%D0%B5/", "text": "\n                    МВР е в процедура по обявяването на търг за продажба на конете, които вече не са годни за екплоатация от силовото ведомство. Става въпрос за около десетина животни, които са на отчет към конната полиция в СДВР. Те вече са остарели и не отговарят на условията на вътрешното министерство. Породите са специално селектирани и най-вероятно въпреки възрастта си, ще бъдат продадени на добри цени. Сумите обаче все още не са ясни.\nПолицейските коне са високи, имат правилен екстериор, с подходящ нрав, понасят масови мероприятия, хора около себе си и са изключителноп издръжливи н странични дразнители. Те са обучени да свикват на гърмежи, на огън, знамена, плакати, барабани и викове.\nГрупа „Конен ескадрон“ е към специализираните полицейски сили на СДВР е единствената в България, която разполагта с четириногите животни.\nХора и коне там са научени да работят в перфектен синхрон, за който тренират упорито години наред. Обучението на конете започва от 3-годишна възраст, а когато станат на 18-20 години, вече са готови за „пенсиониране“. Сред обявените обществени поръчки от МВР в момента се вижда, че полицията не спира да се грижи за конете. Там са обявени процедури за набавяне на специални протектори, седла и качествена храна.\n\n\n                    ", "date": "2017.11.21", "title": "МВР пуска на търг грохналите си коне"}
{"url": "http://www.monitor.bg/a/view/63248-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%BD%D0%B0%D0%B5%D0%BC%D0%B0-251-000-%D0%B4%D0%BA%D0%B0-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0-%D0%B7%D0%B0-%D0%B4%D0%B0-%D0%B4%D1%83%D0%BF%D1%87%D0%B8-%D0%B7%D0%B0-%D0%B3%D0%B0%D0%B7/", "text": "Фирмата му „Русгеоком БГ“ преговаряла с арендатори\n                    Газовият барон Сашо Дончев не се отказва от намерението си да дупчи Житницата на България – Добруджа за газ и след като местните попариха мераците му за сондажи в района, той е решил да заобиколи отказа им. За целта земеделски производители и арендатори в землището на община Генерал Тошево получили персонални писма от фирма „Русгеоком БГ” с искане за наем на земите им от общо 251 000 дка. Кампанията на газовия барон отново разбуни местното население, научи „Монитор”. Компанията „Русгеоком БГ“ обаче пет пари не дава за общественото недоволство и протестите против добива на газ в Добруджа и предстоящия референдум на 17 декември, коментират местните.\nНа 14 ноември земеделците, които обработват ниви в предполагаемите места за сондажни площадки, са получили персонални покани от „Русгеоком БГ” да отдадат земята под наем на компанията. В писмата фирмата обяснява, че планира „изграждане и временно ползване в рамките на няколко месеца на 7 сондажни площадки, попадащи в землищата на селата Калина, Рогозина, Спасово, Чернооково и Сърнино. Общата площ на концесионното искане е 251 хиляди декара. Площта се дава на база размер на находището и обхваща дълбочинния интервал от 2 000 – 2 700 м”, пише в писмото от „Русгеоком”, подписано лично от изпълнителния директор Христо Станев.\n\nТерените, които „Русгеоком” иска да наеме временно от всеки арендатор са от порядъка на 60 – 70 дка.  От фирмата канят зърнопроизводителите да предложат „в рамките на разумното” какви обезщетения искат, на база среден годишен добив и цена на зърно.\nПроучване на „Монитор” установи, че нито един зърнопроизводител в община Генерал Тошево не е откликнал и няма да откликне на поканата на „Русгеоком БГ”, тъй като в момента тече процедура по обжалване на доклада по ОВОС, а освен това предстои и местният референдум на 17 декември.\n                    ", "date": "2017.11.21", "title": "Сашо Дончев наема 251 000 дка  в Добруджа, за да дупчи за газ"}
{"url": "http://www.monitor.bg/a/view/11123-%D0%A1%D0%B5%D0%BA%D0%B8%D1%80%D0%B0-%D0%B7%D0%B0-%D0%B4%D0%B6%D0%B8%D0%B3%D0%B8%D1%82%D0%B8%D1%82%D0%B5-%D0%BD%D0%B0-%D0%BF%D1%8A%D1%82%D1%8F-%D0%B3%D0%BB%D0%B0%D1%81%D1%8F%D1%82-%D0%B6%D0%B5%D1%81%D1%82%D0%BE%D0%BA%D0%B8-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F/", "text": "\n                    Жестока секира очаква нарушителите на правилата за движение по пътищата. В момента се обдъжда драстично завишаване на санкциите за джигитите, стана ясно от коментар на транспортния министър Ивайло Московски.\"Всички институции полагат и към момента и предстои да се положат допълнителни усилия, за да се преборим със смъртта по пътищата. Всички системи за безопасност, които притежава едно превозно средство, не биха били достатъчни, ако водачът, който го управлява няма в поведението си инстинкт за самосъхранение\", каза в ефира на bTV Московски, коментирайки спешната среща в неделя, свикана от премиера Бойко Борисов заради катастрофите с много жертви край Микре. \"Участъкът край Микре е много опасен и когато се приемат рискови изпреварвания, се случват такива неща. Дори аз съм пострадал в катастрофа точно там. Ударът беше сериозен, колите се движеха с 80/90 и една кола реши да изпреварва колона, но не успя и ни удари челно. Водачът й бе с два счупени крака. Аз бях със 4 счупвания на ръката. Всички бяхме потрошени\", призна Московски. \"Имаме огромен призив към всички водачи на моторни превозни средства максимално да спазват правилата и да мислят за живота на хората на пътя. Ние губим толкова много хора всеки божи ден от такива катастрофи, че не ни трябват природни катаклизми. Губим и много млади хора, на които им предстои да получат много от живота\", каза още той. \"Както вече казахме, ще искаме автобусите да имат видеорегистратори. Ще задължим превозните средства, които нямат фабрични колани, да се оборудват с такива. Решихме да ограничим годините на превозните средства, които извършват обществен превоз. Ще бъдат преразгледани много от наказанията за превишена скорост - мислим на момента вече да се свалят номерата на аботмобилите\", добави министърът. Той заяви, че не знае защо родните водачи спазват правилата за движение по пътищата в чужбина, а тук забравят за всички закони и забрани. \"Може би там санкциите са по-сурови, явно и тук трябва да са\", призна министърът.Междувременно стана ясно, че България е на първо място по загинали на пътя на глава от населението в ЕС. На 1 млн. жители на страната ни през 2016 година се падат 99 жертви на пътни произшествия – почти двойно повече от средното за ЕС, показват данни на Евростат, които се оповестяват на фона на поредицата от тежки катастрофи през последните дни,  които само в Ловешко взеха над 10 жертви.\nВеднага след нас в черната статистика за най-смъртоносните пътища е Румъния с 97 загинали в катастрофи на милион жители, а доста по-назад остават Латвия и Полша (по 80), Гърция (75) и Хърватия (73). Най-безопасни са пътищата в Швеция с едва 27 жертви на милион жители, Великобритания (28) и Холандия (32).Като общ брой на загиналите в катастрофи Франция е на първо място през 2016 година с почти 3500 жертви. Близки са и данните за Италия, Германия и Полша – все големи държави с огромна пътна мрежа. На този фон 7-милионна България отчита над 700 починали след инциденти на пътя. От Евростат посочват, че общо за ЕС се наблюдава устойчива тенденция катастрофите и жертвите в тях да намаляват. Отличници са Португалия, Латвия, Литва, Испания, Гърция и Словения, които за 20 години са намалили жертвите на пътя с две трети.\nДанните на статистиката са от 1991 г. насам, като през тази година у нас на пътя са загинали 1114 души.  Най-тежка е 1994 година с почти 1400 жертви на катастрофи.  За по-дълго под 1000 загинали нашата страна пада едва след 2002 година, а рязък спад има от 2010 година с исторически минимум от 601 загинали през 2012 година и 2013 година.От тогава насам войната по пътищата у нас се развихря отново. Така и по показателя загинали в катастрофи на милион души преди няколко години България е над средното, но не и на печалното първо място. Към 2017 г. обаче ред държави са направили по-безопасни пътищата си, докато в България, по всичко личи,  все още всяко пътуване крие ненужно голям риск.\nСпоред данните на КАТ само в девет пътни участъци за първите девет месеца на 2016 година са станали над 1000 катастрофи. В тях са загинали 40 души, а над 100 са ранените. Причините са от една страна опасен път със завои, висок трафик, струпване на пътни възли в комбинация с висока скорост и неправилно изпреварване.Само 8% от жертвите на пътя в ЕС са загинали на магистрали. 37% са в градовете, а 55% по селските пътища. 46% от жертвите са изгубили живота си в коли, 21% - като пешеходци, 14% са мотористи, 8% са велосипедистите. Европейската комисия отбелязва, че на всеки убит на пътя, се падат много повече сериозно пострадали със сериозни последствия за здравето. \n\n\n                    ", "date": "2017.11.21", "title": "Секира за джигитите на пътя, гласят жестоки наказания"}
