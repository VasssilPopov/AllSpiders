{"url": "https://www.monitor.bg:443/bg/a/view/hranim-praseto-samo-v-specialni-drehi-178081", "text": "Стопаните ще трябва да отиват да хранят прасетата си облечени в дрехи, които ще използват само за целта. Това е една от мерките за биосигурност в кочините тип „заден двор“, които обмисля земеделското министерство за намаляване на рисковете от епидемии, научи „Монитор“. За личните стопанства регистрацията на животновъдни обекти ще бъде административно облекчена, но при стриктно спазване на условията за биосигурност, които са свързани с намаляване на броя на отглежданите прасета за угояване (не повече от 3), които да обитават оградени за целта места От ведомството припомнят, че стопаните, приложили мярката доброволно клане на животните, са декларирали отказ от отглеждане на домашни прасета до края на септември 2020 г. За фамилните ферми се предвижда да се отглеждат също ограничен брой животни - до 10 свине майки и приплодите им, но не повече от 200. Друга мярка по отношение на биосигурността при тях е на входа и изхода на сградите за отглеждането им да са изградени дезинфекциращи филтри, да са обособени места за дезинфекция на транспортните средства, сградите и помещенията да бъдат защитени от достъп на други животни, птици, гризачи и насекоми. Изисквания са разписани и за местата, където се съхраняват фуражите и торът. Нови свинекомплекси да могат да се строят на разстояние не по-малко от 10 километра от съществуващите е друга мярка за намаляване на опасността от епизоотии. С цел надграждане на биосигурността по Програмата за развитие на селските райони (2014 - 2020 г.). Това е мярка 6.3 „Стартова помощ за малки земеделски стопанства“. До края на годината се предвижда разработването и стартирането на изцяло нова мярка 5 - „Възстановяване на селскостопански производствен потенциал, претърпял щети в резултат на природни бедствия, и въвеждане на подходящи превантивни мерки“. От МЗХГ уточниха за “Монитор“, че в началото на ноември се свиква заседание на Комитета за наблюдение на ПРСР, на което ще бъде представен проект на мярката. След одобрение на предложения текст от социално-икономическите партньори тя ще бъде включена в предложение за изменение и допълнение на Програмата към службите на ЕК. Мярката е насочена в две направления: подкрепа за инвестиции в превантивни мерки за ограничаване на последствия от епизотии и инвестиции за възстановяване на производствения потенциал, нарушен от настъпилите събития (закупуване на животни). Тя ще бъде прилагана поради установените в страната през последните няколко години огнища на силно заразни болести по дребните преживни животни, свине и птици. За целта е необходимо да бъде определен и съответният бюджет, което За индустриалните ферми са въведени допълнителни изисквания чрез въвеждане зони за биосигурност за всяка отделна производствена група. Предвиждат се и нови норми за засетите фуражни култури (буферна зона) в непосредствена близост до фермите, както и мерки за по-бързото унищожаване на животните при констатиране на заболяване чрез инсинератори. „От всяка гледна точка е добре да има буфер между животновъдни обекти от един и същи вид - 10 км е може би някакъв минимум, повече е по-добре, примерно на една област да има един животновъд, което е добре, защото така се намалява гъстотата на животните от дадената популация в района“, коментира предложените мерки д-р Полина Хаджистоева, председател на Асоциацията на свиневъдите у нас. Според нея колкото по-малко животни има в един район, толкова по-добре.", "date": "2019.10.15", "title": "Храним прасето само в специални дрехи"}
{"url": "https://www.monitor.bg:443/bg/a/view/kitajsko-smetalo-podobrjava-finata-motorika-na-malchugani-177872", "text": "Древното китайско сметало „абакус“ и практика за по-бързо устно смятане, използвани по време на заниманията по ментална аритметика от методистите в един от центровете в София, помагат за подобряване фината моторика на децата. Иновативният метод за развитие на децата у нас стана популярен през последните две години. Менталната аритметика задейства и развива и двете полукълба на мозъка и спомага да се подобри паметта (краткосрочна, дългосрочна и фотографска), да се формира логическо мислене и децата да се научат да се концентрират лесно. За да бъде обучението интересно за детето, педагозите от развиващия център редуват интелектуалното натоварване с интерактивни занимания и подвижни игри. За целта експертите са адаптирали класическата методика за бързо смятане с абакус и са включили в занятията системи за поощрения и геймификация - игрови и състезателен елемент към сериозната програма на обучение. В тези занимания децата се запознават с героя Смарти. В първото ниво, той отива на космическа мисия, за да спаси причудливите си приятели от надвиснала опасност. Всяко ниво има съвсем различна приключенска обстановка. Децата преминават през различни предизвикателства, които са свързани в общ сценарий, а на края на всяко ниво получават сертификат от компанията. Важен елемент за максимални успехи е „тренажорът“ – това е специална програма на бранда, която позволява децата да се упражняват извън центъра и да подобряват възможностите си. Програмата за 2-годишно обучение по ментална аритметика е разработена за деца от 4 до 12 години и е разделена на модули.", "date": "2019.10.15", "title": "Китайско сметало подобрява фината моторика на малчугани"}
{"url": "https://www.monitor.bg:443/bg/a/view/sinyt-na-veneta-rajkova-izdava-kniga-178080", "text": "Десетгодишният син на Венета Райкова – Патрик, следва стъпките на известната си майка и ще се разпише с първата си авторска книга на пазара. Това съобщи самата водеща на „Папараци“. горда е Райкова. Тя призна, че момчето е прекарало цяло лято в наливането на сюжетните нишки върху страниците на книгата му. Тя самата пък първоначално била против синът й да пише книга, но останала впечатлена от упоритостта, с която Патрик се захванал със заниманието си. Междувременно Райкова отново спазва традицията за организирането на книжни премиери на празници. Първият си роман „Триумфът на кучките“ тя представи навръх 8 март. Както вече стана ясно пък Патрик ще направи премиерат ана „Джордж и вълшебните камъни“ точно на 11-ия си рожден ден. Тв водещата дебютира като писател през 2016 г. като оттогава досега изстреля шест романа към рафтовете на книжарниците.", "date": "2019.10.15", "title": "Синът на Венета Райкова издава книга"}
{"url": "https://www.monitor.bg:443/bg/a/view/miranda-ker-stana-majka-za-treti-pyt-178075", "text": "Моделът Миранда Кер гушна третата си рожба. Според информация на Celebrity Insider, красавицата с австралийски корени е дала живот на момченце. Щастливата новина обаче все още не е потвърдена нито от нея, нито от съпруга й – основателят на SnapChat Евън Шпигел. Въпреки че често зареждаше последователите си онлайн с кадри от бременността си, Кер беше изключително потайна около наследника си, като до последно избягваше да коментира пола и избраното име на бебето. Това е второто й дете от настоящия й съпруг. По-голямото – Харт, се роди през лятото на 2018 г. Кер има син и от бившия си любим – Орландо Блум. Детето се казва Флин и е на 8 годинки.", "date": "2019.10.15", "title": "Миранда Кер стана майка за трети път"}
{"url": "https://www.monitor.bg:443/bg/a/view/oficialno-uefa-povdigna-obvinenija-sreshtu-bylgarija-i-anglija-178099", "text": "Официално от УЕФА повдигнаха обвинения срещу България и Англия след снощния мач между “лъвовете” и британците. От централата ще ни разследват по четири изброени точки. Първата е за “расистко поведение” по член 14 от Дисциплинарния правилник на УЕФА. Втората е: хвърлени предмети - по член 16. Третото разследване ще е за проява на неуважение при националния химн. Последната точка, която ще бъде разгледана детайлно от вещите органи, е свързана с повторения на големия екран - член 42 от Правилника за сигурност и защита. Англичаните също ще бъдат проследени - по две точки: проява на неуважение при националния химн и недостатъчен брой пътуващи стюарди.   УЕФА ще разследва всички изброени предполагаеми инциденти, като датата все още не е оповестена.", "date": "2019.10.15", "title": "Официално: УЕФА повдигна обвинения срещу България и Англия"}
{"url": "https://www.monitor.bg:443/bg/a/view/balykov-s-pozicija-sled-rasistkija-skandal-178098", "text": "Селекционерът на България Красимир Балъков публикува своята позиция след вчерашния мач с Англия и последвалите нападки по негов адрес, че подкрепя расизма.  Чуждестранни медии скочиха на Бала, след като думите на специалиста след мача относно поведението на публиката бяха преиначени.   Дами и Господа, Категорично осъждам и отхвърлям расизма като норма на поведение, която противоречи на съвременните човешки отношения. Това е предразсъдък, идващ от миналото, който трябва да бъде изкоренен завинаги. Лично аз съм работил като треньор в редица български отбори с много тъмнокожи играчи. Никога не съм правил разлика между футболистите спрямо цвета на кожата. Напротив - винаги с желание и загриженост съм се включвал в редица инициативи в подкрепа на бедстващи и хора в нужда, подпомагал съм организации, които работят във връзка с каузи, свързани с равенството и помощта за хора в неравностойно положение. Думите ми преди мача с Англия, че расизъм в България няма, бяха насочени към вътрешното ни първенство. Единични случаи може би, но като цяло в глобален мащаб, категорично такъв проблем не е съществувал. Огромното мнозинство от публиката не участва в това. Така бе и на мача с Англия. Искам да кажа нещо много ясно: при положение, че е имало обиди на такава основа, аз като селекционер на националния отбор поднасям своите извинения на английските футболисти и всички, които се чувстват засегнати. В същото време се обръщам към хората, които използват обидни квалификации спрямо мен в личната ми фейсбук страница, че това е некоректно, а думите ми са извадени от контекст и ако това не спре, ще предприема правни действия в своя защита. Красимир Балъков\"", "date": "2019.10.15", "title": "Балъков с позиция след расисткия скандал"}
{"url": "https://www.monitor.bg:443/bg/a/view/bela-torn-specheli-nagrada-za-porno-film-178060", "text": "Бела Торн, която младите зрители помнят като Сиси в продукцията на „Дисни“ „Раздвижи се“, спечели първата си награда като режисьор. Мнозина останаха изненадани, че червенокосата красавица направи дебюта си зад камера с порно филм, като именно той й донесе и отличието от фестивал на еротичен сайт, който се проведе в Германия. Проектът се казва Her & Him, като самата Торн обяснява, че е черпила вдъхновение за него от „Ромео и Жулиета“ на Шекспир. Действието във филма пък проследява 20-годишен младеж, който се натъква на изненадващо съобщение на телефона на приятелката си. Така, двамата прекъсват сутрешните си занимания, за да се отдадат на секс в стил BDSM. Актьорите във филма са Адела Дейнджър (Danger, в превод – опасност) и Смол Хендс (Small Hands, в превод – малки ръце). Относно късометражката си, Торн обяснява, че първоначалният замисъл е бил да реализира коледен филм на ужасите. Освен всичко, това е и първият ми филм като режисьор, затова беше любопитно, че има толкова много секс в него“, коментира актрисата. Неотдавна самата тя публикува и свои еротични снимки онлайн. Причина за това обаче се оказаха заплахите на хакер. „За последните 24 часа бях заплашвана с голите ми снимки. Чувствам се отвратително, чувствам се наблюдавана. Сякаш някой взе нещо ценно от мен, което бе предназначено само за един специален човек. Прекалено дълго оставях мъжете да се възползват от мен и ми писна. Публикувам тези снимки, защото това е мое решение и никой не може да диктува живота ми. Ще спя по-спокойно тази нощ, защото контролът е обратно в моите ръце“, коментира тогава Торн в социалните мрежи по повод кадрите.", "date": "2019.10.15", "title": "Бела Торн спечели награда за порно филм"}
{"url": "https://www.monitor.bg:443/bg/a/view/130-rejndjyri-trygnaha-ot-stara-zagora-za-afganistan-178088", "text": "  130 военнослужещи /116 мъже и 14 жени/  заминаха след тържествен ритуал по изпращане за Афганистан в рамките на операцията на НАТО „Решителна подкрепа“. 39-български контингент е съставен основно от служещи  във военно формирования 48 430 на гарнизон в Града на липите.Контингентът включва рота за охрана от 116 униформени /105 мъже и 11 жени/, екип от съветници за обучение  на афганистанските сили за сигурност ,група за охрана и групи от специалните и специализирани части. По време на мисията българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия. Командването на контингента е поверено на полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана – капитан Росен Начев от военно формирование 48 430 - Стара Загора. Повечето от рейнджърите имат зад гърба си по минимум две участие в мисии. В церемонията по изпращането се включиха  зам.-началникът на отбраната генерал-лейтенант Димитър Илиев, командващият на СКС генерал- лейтенант Любчо Тодоров и  командирът на Сухопътните войски генерал-майор Михаил Попов. Националният командир на контингента , полк. Горанов получи специален подарък-знамето на Стара Загора и от името на министъра на отбраната икона с образа на свети Георги победоносец. „Сертификацията, през която преминахте само преди дни, показа, че сте подготвени за изпълнение на задачите, с които ще бъдете натоварени в Афганистан. Предстои по-трудното – да дадете категорична изява на силния си характер, да демонстрирате високия си боен дух, воинска дисциплина и професионализъм.“, отбеляза на изпроводяк  генерал-лейтенант Димитър Илиев .", "date": "2019.10.15", "title": "130 рейнджъри тръгнаха от Стара Загора за Афганистан"}
{"url": "https://www.monitor.bg:443/bg/a/view/polfrijman-se-izmykna-ot-busmanci-ostava-u-nas-do-reshenieto-na-vks-obzor-snimki-178094", "text": "Осъденият за убийството на студента Андрей Монов Джок Полфрийман напусна центъра за временно настаняване на чужденци в Бусманци. До това се стигна, след като австралиецът изкара близо месец в общежитието, тъй като, след като беше пуснат от Централния софийски затвор, се оказа, че няма валиден паспорт. След напускането на Бусманци Полфрийман ще остане на адрес в София. Това заяви самият австралиец на илизане от общежитието, но каза, че все още не занел къде ще бъде, защото щели да го приютят приятели. Полфрийман напусна сградата на центъра в Бусманци малко преди 19.30 часа във вторни - видимо доволен и с каубойска шапка в ръка. На развален български австралиецът заяви, че щял да плати кръвнината на близките на своите жертви - кога и как не появсни. Лансира и версията, че ако не \"трябвало да си оправя документи в Австралия\", Австралиецът допълни и че не се страхува да стои в София, защото \"вярвал в българския народ, който тези 12 години ме е защитавал\". \"Полфрийман ще бъде освободен днес (вторник) и ще трябва да се явява всяка седмица в районно управление на МВР\", заяви пък по-рано директорът на дирекция „Миграция“ ст. комисар Николай Николов, който даде кратък брифинг пред вратите на центъра. От думите му стана ясно, че а паспортът на австралиеца ще е в българските власти до окончателното произнасяне на съда. Преди дни състав на Върховния касационен съд разгледа искането на главния прокурор Сотир Цацаров за възобновяване на процеса по предсрочно условно освобождаване на Полфрийман. Според обвинител №1 решението за пускането на свобода на австралиеца е взето от незаконен съдебен състав, за който има данни, че има сериозни обвързаности с БХК – НПО-то, което даде положителна оценка за поправянето на австралиеца зад решетките. Самата организация пък беше уличена от бащата на убития студент Христо Монов, че е което Полфрийман управляваше от килията си. Върховните съдии имат 2 седмици срок да се произнесат по казуса. Покрай делото във ВКС бе проведена цяла медийна кампания в защита на Полфрийман, в която се включи дори шефът на Върховния съд Лозан Панов (виж вдясно). Пред медиите Николов опроверга и появилите се спекулации, че е правен обиск в помещението, в което е бил настанен Полфрийман, и че държавата се опитвала да му отнемем паспорта.  „Не е правено претърсване, правена е рутинна проверка“, каза още Николов и уточни, че Джок Полфрийман е имал телефон с камера, който е забранен от правилника, той обаче го е счупил сам. При него са открити още три телефона. Сагата с Полфрийман във вторник стартира в информация, че като са носели със себе си папка с документи. Австралиецът беше освободен предсрочно от затвора с решение на Софийския апелативен съд и след това беше настанен в центъра за чужденци в Бусманци на 20 септември, тъй като нямаше валидни документи. Пред центъра в Бусманци се появиха и представители на БХК, както и адвокатът на австралиеца, след което - около 19 часа, Полфрийман беше пуснат да излезе от общежитието.  В края на миналата седмица главният прокурор Сотир Цацаров обяви, че Полфрийман ще може да напусне Бусманци, ако получи личните си документи, а часове по-късно австралиецът публикува във Фейсбук снимка на издадения му от австралийските власти пасаван, който е с дата на издаване 22 септември 2019 година. По думите на вътрешния министър в понеделник адвокатът на Джок Полфрийман е внесъл искане да бъде освободен от дома в Бусманци и да бъде настанен на външен адрес. \"Процедурата е в ход, трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички условия са изпълнени и ако това е така, Полфрийман ще бъде пуснат на външен адрес\", допълни Младен Маринов.", "date": "2019.10.15", "title": "Полфрийман се измъкна от Бусманци,  остава у нас до решението на ВКС (ОБЗОР+СНИМКИ)"}
{"url": "https://www.monitor.bg:443/bg/a/view/kral-hvana-vlak-za-dyrjavno-poseshtenie-178053", "text": "За пръв път в историята кралят на Белгия Филип и кралица Матилда се отправиха на държавно посещение с влак, съобщи министерството на външните работи на Белгия.   Крал Филип, придружаван от съпругата си и голяма делегация, пристигна на тридневно посещение в Люксембург. От грижа за околната среда държавният глава е решил да измине с влак разстоянието от около 200 километра. В програмата за първия ден на посещението се предвижда гостите и домакините да вървят пеш, се допълва в съобщението. Не се отбелязва как белгийският крал ще се придвижва в останалите дни на гостуването. Преди няколко дни принцеса Есмералда, представител на белгийското кралско семейство, бе сред задържаните в Лондон природозащитници. Белгийските власти в последните години са сред водещите в Европа по обсъждане и прилагане на мерки за преход към природосъобразен живот.", "date": "2019.10.15", "title": "Крал хвана влак за държавно посещение"}
{"url": "https://www.monitor.bg:443/bg/a/view/ministyr-angelkova-razgovarja-s-shefa-na-der-touristik-za-centralna-evropa-178091", "text": "Министърът на туризма Николина Ангелкова проведе във Франкфурт работна среща с д-р Инго Бурместер, изпълнителен директор на концерна DER Touristik за Централна Европа. Тя е на работно посещение в Германия, където с представители на международния туроператор обсъди инициативи за увеличаване на туристите към България и пренасочване на туристическите потоци към страната ни в ситуацията след обявения фалит на най-стария световен туроператор „Томас Кук“. Германия е ключов пазар за българския туризъм, тя се нарежда в топ 3 на страните, от които България посреща най-много гости. За нас е изключително важно да привлечем германските посетители чрез разнообразни продукти и услуги, така че да увеличим туристите в месеците май, юни и септември, заяви министър Ангелкова. Тя посочи още, че страната ни е позната като стабилна дестинация за организиран туризъм и е много важно туроператорите от ранга на DER Touristik да насочат програмите си към България за сезон 2020 и за следващите години. Летният туризъм формира около 60% от общите туристически посещения в България, отбеляза министър Ангелкова и подчерта, че туризмът е национален приоритет и благодарение подкрепата от българското правителството за 2020 г. ще действа специален механизъм за насърчаване на организирания туризъм през маркетинга и рекламата към структуроопределящите за страната туристически пазари. Идната седмица в България се очакват представители на DER Touristik за подготовката на сезон 2020 г, стана ясно на срещата. От своя страна д-р Инго Бурместер заяви, че България е много важен пазар за компанията. Страната Ви е красива и приятелски настроена, ние искаме да работим с нея и да стабилизираме чартърите към България, каза той. Министър Ангелкова благодари за полезната среща и подчерта, че очаква бъдещата ползотворна съвместна работа да увеличи значително германските туристи у нас през следващата и идните години. Преди седмица министър Ангелкова бе на работно посещение в Берлин, където проведе работни срещи с Улрих Нусбаум, държавен секретар в Министерството на икономиката и енергетиката на Федерална република Германия и с представители на ръководствата на TUI Group и Schauinsland-Reisen GmbH.", "date": "2019.10.15", "title": "Министър Ангелкова разговаря с шефа на DER Touristik за Централна Европа"}
{"url": "https://www.monitor.bg:443/bg/a/view/mihajlov-hvyrli-ostavka-razsledvat-go-za-korupcija-obob-sht-enie-178090", "text": "Гигантски международен скандал и сътресения в българския футбол предизвика евроквалификацията между България и Англия, загубена от играчите на Красимир Балъков с 0:6. Заради расистки скандирания от трибуните мачът бе прекратен на два пъти, а държавата видя в държанието на феновете протест срещу президента на БФС Борислав Михайлов, който в крайна сметка бе принуден да подаде оставка. Сутринта премиерът Бойко Борисов бе категоричен, че Михайлов трябва да си понесе отговорността заради петното, което бе хвърлено на България. „България е сложена на челни страници като расистка държава заради група олигофрени или заради недоброто ръководене на БФС като протестни действия към него, коментира Борисов. - Не искам по никакъв начин правителството в лицето на спортното министерство да бъде ангажирано с този председател на футболния съюз, ясно и точно. Страшно преекспонираха нещата. Имаше няколко олигофрени, които даваха хитлеристки знаци и фланелката с надпис \"No Respect\". Ние не коментираме изстъпленията на английските хулигани из София и не даваме оценки, че това е цветът на английската нация. Нека те да бъдат малко по-смирени в изказванията, когато става въпрос за България, защото сме най-толерантната държава. Има една граница, която не ми е приятна... Не може държавата да е обвързана с поведението на един човек“, допълни Борисов. Политическа реакция имаше и от министър-председателя на Англия Борис Джонсън, който призова за сериозни санкции и мерки. Веднага след призива на Борисов за оставка от БФС съобщиха, че подобно нещо не се планира. Малко след това обаче Михайлов все пак беше принуден да подаде оставка, а оттеглянето му ще се официализира на заседанието на Изпълкома на централата в петък. С това обаче екшънът не свърши – служители на ГДБОП нахлуха в централата на БФС в „Бояна“. Акцията им е част от мащабно разследване за корупция и престъпления срещу спорта, заяви Румяна Арнаудова – говорител на главния прокурор Сотир Цацаров. По-късно премиерът Борисов уточни, че по разследването срещу Михайлов и БФС се работи отдавна и акцията няма общо с расисткия скандал.", "date": "2019.10.15", "title": "Михайлов хвърли оставка, разследват го за корупция (ОБОБЩЕНИЕ)"}
{"url": "https://www.monitor.bg:443/bg/a/view/borisov-proverkata-na-bfs-e-rezultat-ot-dobrata-rabota-na-gdbob-i-nap-178092", "text": "Проверката на БФС е резултат от добрата работа на ГДБОП и НАП. Това каза премиерра Борисов в Шумен, където посети колежа към Медицинския университет във Варна. Премиерът разгледа сградата и разговаря със студенти.  Утре да не каже някой, че се меся във футболния съюз. Ние говорим за респект, за чистотата на взимането на съдийски решения, ненамесата в работата им. Те не се вслушаха и мислеха, че си правим пиар с колегите. Аз исках да съм ги предупредил, за да не може някой от ФИФА да ни прави забележка\", каза още Борисов. той даде да се разбере, че няма да се толерира договарянето на мачове.  \"Това е реакцията на дълго време вършена работа. Разпоредих на Захариева да извика английския посланик и да предаде, че не сме съгласни да се слагат флаговете под общ знаменател. Самата Великобритания също имаше проблем с расизма, техните фенове подмятаха банани, не ние сме го измислили това. Срамуваме се, не може да допуснем медии да коментират по този начин България.\"  \"В отборите ни има повече цветнокожи отколкото на Острова. В нашия национален отбор има трима тъмнокожи футболисти и в техния също са трима, къде има расизъм. Изведнъж излизат и почват да ни дават оценка хора, които са доказани в расизма\", коментира Борисов. Той даде да се разбере също така , че сме абсолютно против расизма и, че не сме били расисти като нация. За пример даде това, че сме спасили евреите, когато другите са ги горили в пещ.  Борисов заяви, че смята да задържи мед. сестрите с мощна икономика.  ", "date": "2019.10.15", "title": "Борисов: Проверката на БФС е резултат от добрата работа на ГДБОП и НАП"}
{"url": "https://www.monitor.bg:443/bg/a/view/zoui-kravic-stava-jenata-kotka-178067", "text": "Зоуи Кравиц ще облече кожения костюм на Жената-котка. Звездата, която се прочу най-вече покрай участието си в хита на HBO “Големите малки лъжи“ ще изиграе антигероиня и любовна изгора на предстоящия Батман, под чието наметало пък ще се крие Робърт Патинсън. За да закове ролята на Жената-котка, дъщерята на Лени Кравиц е преборила сериозна конкуренция в лицето на Зази Бийтц („Дедпул 2“ и „Жокера“), Айза Гонзалес („Бързи и яростни: Хобс и Шоу“) и носителката на „Оскар“ Алисия Викандер. Филмът за Черния рицар ще е режисиран от Мат Рийвс, като снимките се очаква да започнат в края на тази или началото на следващата година. Премиерата пък е заложена за 25 юни 2021 г.", "date": "2019.10.15", "title": "Зоуи Кравиц става Жената-котка"}
{"url": "https://www.monitor.bg:443/bg/a/view/61-80-za-barel-petrol-za-2019-ta-i-57-90-za-dogodina-prognozira-mvf-178084", "text": "Международният валутен фонд (МВФ) коригира прогнозите си за средногодишните цени на петрола през 2019 и 2020 година, информират световните агенции. Фондът очаква за текущата година средната цена да достигне 61,78 долара за барел, а догодина да се понижи до 57,94 долара за барел. Това се посочва в доклада \"Перспективи за световната икономика\", който бе публикуван днес за есенните срещи на МВФ и Световната банка. В априлския си доклад МВФ прогнозираше цени за 2019 г. и 2020 г. от съответно 59,16 и 59,02 долара за барел. През юли Фондът очакваше цените да достигнат съответно 65,52 долара за барел и 63,88 долара за барел. Като показател за разчетите се взема средната аритметична стойност на цените на британския, дубайския и западнотексаския сорт петрол. Според доклада през 2018 г. средната цена на барел петрол е била 68,33 долара за барел. Очаква се освен това към 2023 г. петролът да поевтинее до 55 долара за барел, което отговаря на понижените перспективи за търсенето, отбелязва МВФ. Експертите подчертават, че цените на петрола силно се понижават заради рекордния растеж на добива в САЩ и слабия растеж на световната икономика и най-вече на развитите страни.", "date": "2019.10.15", "title": "$61,80 за барел петрол за 2019-та и $57,90 за догодина прогнозира МВФ"}
{"url": "https://www.monitor.bg:443/bg/a/view/agitkata-na-gostite-pomaga-na-policijata-za-pochinalija-fen-178089", "text": "Феновете на Англия оказаха сериозно съдействие на българската полиция, която разследва смъртта на 32-годишния запалянко от Острова, издъхнал в София след свръхдоза наркотици. Преди двубоя приятели на починалия сами се свързаха с шефа на охраната на стадиона, за да дадат информация. Те разкриха, че жертвата е фен на „Нюкасъл“ и дадоха имената му, както и телефони за контакт с близките му. Оказа се, че компанията е прекалила с алкохола и амфетамините, като чак няколко часа след смъртта приятелите му са разбрали за трагичните събития. Иначе и в часовете около мача не мина без нови инциденти. Фенове на Англия бяха атакувани на няколко места в София, като ултрасите на „Левски“ се похвалиха със снимка на пленени знамена от гостуващата агитка. Граждани пък разкриха, че пияни британци са пръскали с бира полицаи на бул. „Витоша“, но до арести не се е стигнало.", "date": "2019.10.15", "title": "Агитката на гостите помага на полицията за починалия фен"}
{"url": "https://www.monitor.bg:443/bg/a/view/advokatite-na-vasilev-krijat-klienta-si-s-lyji-za-peevski-178097", "text": "Знаете ли кога прокуратурата тръгна по същество в спецсъда обвинителния акт срещу Цветан Василев и още 17 души за грабежа на века „КТБ“? С почти година забавяне. А причината за тези изгубени над 365 дни е адвокатските врътки, които адвокатите на мустакатия аферист прилагаха на съда. Първата беше да накарат прокуратурата да изчете на глас в съдебната зала огромния обвинителен акт срещу Василев & Со, в който са описани голяма част от престъпленията на групата, издълбала в КТБ дупка от близо 6 млрд. лв. Е, сега номерата на тези скъпоплатени (с парите на ограбените вложители) адвокати продължават. По време на процеса във вторник за пореден път се опитаха да замотаят делото за грабежа на трезора, като правят внушения за несъществуващи факти. И така хем да губят делото на съда, като потопят процеса в допълнителни детайли, хем да откраднат още някой ден на свобода за своя клиент, който се укрива от родното правосъдие в Сърбия вече 5 години. На заседанието Константин Симеонов и Лазар Карадалиев - защитници на банкера беглец, който се хванаха като удавници за сламка за справка, която дори не е официален банков документ. Тя беше предявена още в началото на заседанието от прокуратурата на основния свидетел Бисер Лазов. Стана ясно, че тя е с дата 28 февруари 2008 г. Лазов обясни, че не е сигурен дали той е изготвил справката, но това е една от многото такива, които се изготвяли в края на деня по искане на Цветан Василев. Справката по същество представлява обобщена информация за дружествата от т. нар. Фирма на мустакатия аферист, с която е точил трезора. На въпросния лист има таблица, като в едната колона са активите в левове, долари, евро и швейцарски франка, а в другата - задължения. На някои от графите обаче има съкращения „дп“ и срещу тях цифра. Щом видяха това, в безсилието си, адвокатите на БГ Мадоф започнаха да усукват основния свидетел по процеса около двата сакрални инициала. Играта им се оказа прозрачна, защото само минути по-късно (най-вероятно получили указания я от адвокатите в спецсъда, я от общия им ментор в Сърбия) от „Фрогнюз пуснаха цял ферман, в който на дълго и широко чертаят имагинерни връзки между двете букви и депутата от ДПС и издател на „Телеграф медиа“ Делян Пеевски. Народният представител от години е трън в петата на Ваилев и хората му заради опитите си да извади на светло далаверите на олигарсите у нас и да ги пресече със законодателни инициативи. Затова какъв по-голям кеф за пресцентъра на банкера-беглец в лицето на „Фрогнюз“ от това да завъртят поредната си измислица срещу депутата? В текстът им липсва разбира се това, че свидетелят Лазов се опита неколкократно да обясни в съдебанат зала, че това не е документ, а информация, която касае само Василев и че той е нареждал дали да се впишат дадени буквени съкращения или не и само банкерът може да отговори какво значат въпросните съкращения. Адвокатите на беглеца обаче имат интерес освен да шиканират делото и да отклоняват вниманието от крадливия си клиент, защото 3 авторитетни източника вече потвърдиха, че КТБ е пирамида, а Василев - кредитен фараон. Първи бащата на валутния борд Стив Ханке заяви, че КТБ е действала като пирамида. Този факт беше огласен и от международната разследваща компания Аликс Партнърс и от авторитетния Вашингтонски арбитраж. Адвокатите много добре знаят, че Василев, който ужили вложителите с между 5 и 6 млрд. лева, го грозят 20 години затвор. Именно заради това им е изгодно да правят внушения. Всеизвестен факт е, че Делян Пеевски не е участвал в управителни или надзорните органи на КТБ, той не е бил акционер в банката. Навремето семейството му е имало кредити към КТБ, които са погасени ефективно. Понастоящем няма съдебни дела за активи на трезора. Напротив - той е автор, заедно с колегите си от ДПС Хамид Хамид и Йордан Цонев, на закона, с който бе спрян вторичния грабеж на активите на трезора, след обявяването на банката в несъстоятелност. Законът развърза ръцете на синдиците и те успяха да върнат 400 млн. лева в масата на несъстоятелността.", "date": "2019.10.15", "title": "Адвокатите на Василев крият клиента си с лъжи за Пеевски"}
{"url": "https://www.monitor.bg:443/bg/a/view/p-i-f-razkazvat-istorii-na-dve-piana-v-dobre-doshli-u-doma-178076", "text": "Група P.I.F. кани феновете да надникнат в репетиционната им по пантофи - сцената на столичния клуб „Терминал 1“ ще бъде напълно преобразена за шоуто „Добре дошли у дома“ на 2 ноември. Кресло, лампион, тапет с приказен изглед към нощна София и един човек по халат, който чете вестник с питие в ръка – това е само част от реквизита, който ще засили театралния заряд на поредния мощен рокендрол спектакъл на P.I.F. По традиция Димо Стоянов (вокал, китари), Иван Велков (китари), Христо Михалков (бас) и Мартин Профиров (барабани) откриват концертния сезон с обновен аранжимент на обичани песни като „Приказка“, „Камбаните“ и „Букет цветя“, но този път ще чуем и отдавна липсващи от сетлиста им тракове като „Горим“ и „Пътуване“ За пръв път от 10 години момчетата ще заложат на две пиана и безкомпромисни китари в музикалния си разказ. „Нежното ще е театрално нежно, твърдото ще е истински твърдо. споделя Димо. Като творчески тандем и ядро на групата от първите й стъпки на варненска сцена в aпогея на Сиатълската вълна, с Иван ще ползват пианото като основен гид към в приказния дом на P.I.F. Билети за „Добре дошли у дома“ са вече в продажба на цена от 15 лв.", "date": "2019.10.15", "title": "P.I.F. разказват истории на две пиана в „Добре дошли у дома“"}
{"url": "https://www.monitor.bg:443/bg/a/view/gdbop-nahlu-v-ofisite-na-bfs-178077", "text": "Офисите на Българския футболен съюз в Бояна бяха посетени от специализирани части на ГДБОП. Около 50 униформени служители на службата влязоха в сградата, а достъпът на медиите бе ограничен. Претърсвани бяха всички офиси на футболната централа, както и прилежащата хотелска част. Говорителят на главния прокурор Румяна Арнаудова съобщи за Дарик, че обиските са в рамките на разследване, което води Специализирана прокуратура. То е по член 321, алинея 6 от Наказателния кодекс и гласи \"Престъпления против спорта\", по-конкретно \"корупционни престъпления\".   Полицаите провериха документацията и иззеха компютърни конфигурации. Както е известно по-рано днес Борислав Михайлов подаде оставка като президент на Футболния съюз.  ", "date": "2019.10.15", "title": "ГДБОП нахлу в офисите на БФС, разследват централата за \"корупционни престъпления\" (ОБНОВЕНА)"}
{"url": "https://www.monitor.bg:443/bg/a/view/balkanite-ne-sa-zaden-dvor-178086", "text": "Добре е, че управляващите свикаха Съвета по сигурността и обсъдиха ситуацията след инвазията на Турция в Сирия, както и възможността да загубим милиарди лева от евентуални санкции. Но от друга страна не звучат успокояващо твърденията от тези дни, че ако стане напечено, можело по мирен начин с водни струи да се спрат бежанците, ако нахлуят в страната ни. Или пък, че няма начин да ги спрат, ако се втурнат няколко милиона. Това, което трябва да се направи и донякъде вече се прави е на преден план да се даде път на дипломацията.  Инвазията на Турция е укорима, защото ако има нещо, което трябва да се уреди, единствено мирният път е правилния. Но от друга страна, Евросъюзът не изпълнява поетите спрямо нашата съседка финансови ангажименти за грижите към бежанците на нейна територия, а ние също ще сме губещи от налагането на евросанкции срещу нея предвид факта, че стокооборотът ни с южната ни съседка е 5 млрд. долара. Когато в двора на съседите ти има пожар, винаги трябва да се има едно наум, че огънят може да дойде и в твоя. А сигурността на Балканите е основен приоритет за страната ни. Прав е и президентът правителството ни да настоява на следващото заседание на Съвета на ЕС за приемането на общ план за действие в случай на внезапно увеличаване на мигрантския натиск. Преди дни, на друга среща се договорихме с Гърция и Кипър да поискаме от Брюксел да спази договореностите с Турция от 2016 г. Междувременно стана известно, че кюрдите и сирийските правителствени войски са се разбрали за контрола на два основни града, така че да не се налага турските сили да влизат в тях. Друга, не по-малко лоша новина от тази за нова бежанска вълна е, че Франция ще блокира започването на преговори за присъединяването на Македония и Албания. Това е нещо, срещу, което трябва да се обединят усилията не само на нашите евродепутати, но и на политиците ни в страната. Така че, бежанците може и да си останат далеч, но Балканите не бива да останат заден двор на Европа.", "date": "2019.10.15", "title": "Балканите не са заден двор"}
{"url": "https://www.monitor.bg:443/bg/a/view/patriarh-neofit-otkaza-podaryci-za-rojdenija-si-den-178079", "text": "Патриарх Неофит, който във вторник отпразнува своя 74-ти рожден ден, отказа подаръци. Вместо това той призова гостите си да внесат сума в благотворителна кауза. Главата на Българската православна църква посрещна гости за личния си празник в Троянския манастир. Обителта има голямо духовно значение за него, тъй като в нея той е приел монашеството през 1975 година. За рождения ден на патриарха в Троянския манастир пристигнаха Великотърновският митрополит Григорий, Ловчанският митрополит Гавриил, Плевенският митрополит Игнатий, Пловдивският митрополит Николай, Варненският и Великопреславски митрополит Йоан, Неврокопският митрополит Серафим, Русенският митрополит Наум, Старозагорският митрополит Киприан, Врачанският митрополит Григорий, Видинският митрополит Даниил и Мелнишкият епископ Герасим - главен секретар на Светия синод на БПЦ. Сред гостите бяха и Величкият епископ Сионий - игумен на Троянския манастир, Белоградчишкият епископ Поликарп - викарий на патриарха, Знеполският епископ Арсений - първи викарий на Пловдивския митрополит Николай, архимандрит Василий - протосингел на Софийската митрополия, архимандрит Пахомий - ректор на Софийската духовна семинария, архимандрит Васиан Змеев - предстоятел на руското подворие в София, ставрофорен иконом Нелуц Опря - представител на румънския патриарх у нас, както и свещеници, дякони и монаси, съобщиха от Българската патриаршия. Празникът започна с тържествена литургия, отслужена от гостите духовници, и продължи с обяд в трапезарията на манастира.", "date": "2019.10.15", "title": "Патриарх Неофит отказа  подаръци за рождения си ден"}
{"url": "https://www.monitor.bg:443/bg/a/view/zadyrjaha-narkodilyri-v-dobrich-178064", "text": "При спецоперация в Добрич са задържани 6 лица за разпространение на наркотични вещества, съобщават от ОД на МВР. Акцията по противодействие на битовата престъпност, разпространение на наркотични вещества и пътно-транспортния травматизъм е проведена със сили на Областната дирекция и Първо РУ – Добрич.  Масови проверки се извършват в кварталите „Балик, „Иглика“ и „Изгрев“. Двама от задържаните са наркодилъри – младеж и девойка, научи „Монитор“ от разследващите. Останалите четирима са купувачи и са арестувани за 24 часа. През целия ден разследващите провеждаха разпити, в резултат на които четиримата купувачи признали, че са купили дрогата от младата двойка. От своя страна двамата дилъри отказали да разкрият откъде са се снабдили с наркотиците. В хода на разследването станало ясно, че младежът дилър вече има условна присъда за разпространение на наркотици и в момента е в изпитателен срок. Очаква се определяне на мярката за неотклонение на дилърите. Според източници на „Монитор“, сред шестимата задържани няма от ромски произход и не е ясно дали разпространителите имат връзка с групата на известния ромски наркобос в Добрич Росен Асенов, известен в Добрич с прякора си Сополанкото, който бе арестуван в началото на август, заедно със сина си. Спрямо сина е повдигнато обвинение за това, че като извършител, без надлежно разрешително, е придобил и държал с цел разпространение високорискови наркотични вещества – кокаин, метамфетамин, амфетамин и марихуана. В рамките на специализираната операция е задържано и 1 лице, извършител на грабеж и са съставени  35 АУАН /фишове по Закона за движение по пътищата/.  ", "date": "2019.10.15", "title": "Задържаха наркодилъри в Добрич"}
{"url": "https://www.monitor.bg:443/bg/a/view/24-godishen-se-obyrna-po-tavan-s-reno-v-poleto-178062", "text": "24-годишен се е преобърнал по таван в полето с лек автомобил „Рено“ . Инцидентът е станал между Пазарджик и село Огняново, информираха от местната Областна дирекция на МВР. Към мястото на инцидента са насочени екипи на полицията, пожарната и Спешна помощ. При пристигането униформените установили, че водачът е 24-годишният С.Н. от пловдивското село Триводици. В резултат на управление с несъобразена скорост той напуснал пътното платно и катастрофирал, като се преобърнал в крайпътна нива. Младият мъж е в тежко състояние, транспортиран е до областната болница с черепно-мозъчна травма и опасност за живота. 32- годишен шофьор на „ Рено“ от областния град пък е блъснал на пешеходна пътека възрастна пешеходка. Жената тръгнала да пресича и първият водач на друга кола й дал предимство, но идващият в това време по централния булевард „ България“ 32-годишен А.А. връхлетял върху 78-годишната Л.С. Водачът реагирал незабавно и транспортирал пострадалата жена в МБАЛ-Пазарджик, където е настанена с фрактура на рамото, но без опасност за живота..", "date": "2019.10.15", "title": "24-годишен се обърна по таван с „ Рено“ в полето"}
{"url": "https://www.monitor.bg:443/bg/a/view/preglejdat-bezplatno-za-rak-na-gyrdata-v-bolnica-nadejda-178082", "text": "Безплатните прегледи за рак на гърдата започнаха от понеделник, 14 октомври, в болница „Надежда“. Те ще продължат до 25-и, съобщиха от лечебното заведение. В рамките на две седмици ще бъдат прегледани 244 жени, които си записаха час за преглед още в първия ден на кампанията. Мирела Демирева, Диана Любенова, Ирмена Чичикова, Диляна Флорентин и Станислава Айви също ще дойдат на преглед заедно със скъпи за тях жени. Кабинетите ще отворят врати в 8.30 часа. Специалeн гост на МБАЛ „Надежда“ ще е една от пациентките на болницата - Анета Тодорова. Младата жена е диагностицирана с рак на гърдата в начален стадий. Още преди започване на химиотерапията са замразени яйцеклетки, за да бъдат съхранени репродуктивните й възможности. По време на терапията Анета получи предложение за брак в болница „Надежда“ от своя дългогодишен приятел, а днес те вече са семейство. Нана Гладуиш и екипът на фондация „Една от 8“ също ще ви очакват в болница „Надежда“. Специалният информационен кът на организацията е за жени, които са се сблъскали с диагнозата рак на гърдата. Всички „Посланици на надеждата“, които подкрепиха каузата на болница „Надежда“ за информираност и профилактика на най-разпространеното онкологично заболяване при жените, ще бъдат удостоени с почетни награди от проф. д-р Константа Тимчева – ръководител на Клиниката по медициннска онкология, д-р Георги Стаменов и д-р Анелия Рачева. Още информация за кампанията можете да откриете на интернет страницата ни: https:// /.", "date": "2019.10.15", "title": "Преглеждат безплатно за рак  на гърдата в болница „Надежда“"}
{"url": "https://www.monitor.bg:443/bg/a/view/d-r-angel-kunchev-gripyt-idva-v-sredata-na-noemvri-178078", "text": "„Вируси от два щама от А групата - H1N1 и H3N2, ще върлуват през тази зима. Това са „Бризбейн“ и „Канзас“, съобщи главният държавен здравен инспектор д-р Ангел Кунчев и уточни, че единият е от 2017-а, а другият от миналата година. „Възможни са епидемии и от щамовете от група Б - „Виктория“ и „Ямагата“. Ваксината е срещу тях. Най-вероятно ще е водещ „Канзас“ щамът“, добави експертът. По думите му грипът ще дойде в края на ноември, но се очаква пикът на епидемията да е в края на януари. „Рано е за грипа, не се е появил нито при нас, нито в другите европейски страни. В края на ноември ще започнем да установяваме отделни случаи. По Коледа и Нова година ще има определена заболеваемост. Имали сме ноемврийски и априлски епидемии, но това е изключение“, каза д-р Кунчев пред бТВ. Този сезон щели да бъдат внесени почти двойно повече ваксини, като за имунизацията е нужна предварителна заявка. „Не сме закъснели за ваксиниране. Трябва обаче да дадем на организма си 20 дни, през които да изработи имунитет, тъй като след влагането на антигена се появяват първите антитела. Трябва да имаме три седмици време преди срещата с вируса“, добави експертът.", "date": "2019.10.15", "title": "Д-р Ангел Кунчев: Грипът идва в средата на ноември"}
{"url": "https://www.monitor.bg:443/bg/a/view/grisho-iska-da-igrae-i-na-dvojki-v-parij-178061", "text": "Първата ни ракета в мъжкия тенис Григор Димитров е все по-близо до края на сезона, като се готви да играе и на двойки в последния турнир, на който ще участва - \"Мастърса\" в Париж. Надпреварата във френската столица се провежда между 28 октомври и 3 ноември. Най-добрият ни тенисист иска да играе и на двойки, с партньор Жоао Соуса. Двамата обаче към момента са първа резерва и чакат място в основната схема. Преди година Гришо достигна до третия кръг в Париж, където загуби в два сета от Марин Чилич. На дневен ред за Димитров е турнирът в Стокхолм, където той спечели дебютната си АТР титла през 2013 година. Първият съперник за Григор там ще е победителят от мача между Сам Куери и Денис Новак, който се игра снощи. Бившият номер 3 в света за последно игра в Пекин, но отпадна още в първия кръг след поражение с 0:2 от Андрей Рубльов. Втората ракета на Австрия Денис Новак пък победи Джанлука Магер с 6:1, 7:5 в квалификациите и си осигури двубой с Куери. Григор Димитров има положителен аванс срещу американеца - 3 победи от 3 мача, както и една среща с Новак, в която записва успех в три сета на Откритото първенство на Австралия. При евентуална победа на старта Гришо може да се изправи срещу 56-ия в света испанец Пабло Кареньо Буста, а в неговата половина са още Тейлър Фриц и Дан Еванс.", "date": "2019.10.15", "title": "Гришо иска да играе и на двойки в Париж"}
{"url": "https://www.monitor.bg:443/bg/a/view/italija-spira-dostavkite-na-oryjie-za-turcija-178050", "text": "„Не съществува военно решение на кризата в Сирия и нашествието трябва да бъде спряно – това казахме на посланика на Турция в Италия!“ – заяви днес пред Камарата на депутатите на Парламента в Рим министърът на външните работи Луиджи ди Майо. Дипломат №1 бе поканен в храма на законодателната власт, за да разясни плитиката на страната към ескалацията на напрежението в Северна Сирия и към навлизането там на поделения на армията на Анкара. „Балансът на жертвите на турската инвазия е неприемлив за нас и вече предизвиква унищожителен ефект в хуманитарен план!“ – подчерта външният министър пред депутатите. Ди Майо обаче постави основния акцент в словото си върху италианските доставки на оръжие и боеприпаси за Турция. Министърът даде да се разбере, че не само занапред няма да се подписват нови договори за продажба, но ще бъде спряно и изпълнението в ход на вече сключените споразумения. „През следващите часове ще сторим всичко необходимо с цел да блокираме експорта на оръжие за Турция и ще започнем щателно преразглеждаме на вече подписаните договори“ – изтъкна още дипломат №1 на Италия. Той аргументира решението с единодушния извод на членовете на италианското правителство, че Турция била единственият виновник за ескалацията на напрежението в региона и трябвало да бъде обуздана час по-скоро. Министърът на външните работи изрази също така опасения, че нахлуването на турски войски може да обезсмисли успехите от водената от цивилизования свят, включително и от Италия, продължителна война срещу Ислямска държава. В същото време Ди Майо благодари на сирийските кюрди за борбата им срещу ислямистите от ИДИЛ, заплахата от които според него оставала все така „конкретна и опасна“.", "date": "2019.10.15", "title": "Италия спира доставките на оръжие за Турция"}
{"url": "https://www.monitor.bg:443/bg/a/view/innowave-summit-2019-sybira-vyv-varna-svetila-ot-biznesa-178068", "text": "Мащабната конференция Innowave Summit 2019 ще се проведе за поредна година във Варна на 18 и 19 октомври в Двореца на културата и спорта. Форумът ще събере в морската ни столица световни брандове като Amazon, eBay, Trip Advisor, Booking, CNN, Alibaba.com, както и фондове за рисков капитал от три континента, с инвестиционно портфолио от над 100 млн. долара. \"Тази година сме подготвили нещо още по-вълнуващо. Всички посетители ще имат възможност да гледат изключителни лектори, които никога не са стъпвали в България. Беше трудна задача да убедим имена като Сед Симоув и Дрейтън Бърд \"Бащата на маркетинга“ да се включат, но съм сигурен, че всички усилия си струват. Нашата основна задача е всяка година да надграждаме, затова Innowave Summit през 2019-та ще бъде най-атрактивното издание до този момент“, споделя Димитър Василев от Български Бизнес Форуми, съорганизатор на събитието. Основният акцент е поставен върху и всички други сектори. Събитието ще се състои на 18 и 19 октомври в Двореца на културата и спорта във Варна и ще бъде поставен акцент върху ускоряването на дигиталната трансформация на българската икономика, укрепването на партньорствата в Централна и Източна Европа и Западните Балкани, както и партньорствата с европейски и световни дигитални пионери и лидери. Изложението се организира с помощта на Община Варна, областна администрация Варна, представители на бизнеса и на университетите в града и ще събере на едно място над 5000 гости, собственици и мениджъри от 28 страни, които ще имат възможността да слушат и да се срещнат с повече от 75 световно признати лектори в сферата на маркетинга, потребителското обслужване, социалните медии, технологии, иновации и други сектори. Официален гост на Innowave Summit 2019 ще бъде европейският комисар по иновации и младеж Мария Габриел. Сред най-атрактивните лектори в конференцията са имена като Джоана Райли, част от международния тренировъчен лагер на ФБР, настоящ изпълнителен директор на Censia - система за разузнаване, която използва изкуствен интелект, за да предостави на пазара на труда. Райли е сред стотте най-високо оценени дами в технологичния сектор. Носител е на приза на Калифорнийския съвет по етническо разнообразие - „Най-влиятелна жена“. Впечатление прави и името на д-р Кевин Фрайбърг - част от Топ 30 на \"Най-великите умове в сферата на ръководенето\". Сред лектори на конференцията са още Джина Лондон, водещ в CNN, Лукаш Железни - водещ британски инфлуенсър, Луиз Макдонъл - един от най-успешните Facebook маркетинг блогъри в света, Джонатан Биксби - канадски инвеститор и мултимилионер. Сред тях е креативният гений Шед Симоув. Предприемач, автор, артист, професионален мотиватор и говорител, създателя на иновативното приложение Deets, което позволява на хората да обменят данни за бизнес контакти без да имат нужда от визитки. Шед създава империя за концептуални подаръци, игри и книги, а бестселърът му, с който влиза в книгата за рекорди на \"Гинес\" за най-голям тираж, е с чисто бели страници.", "date": "2019.10.15", "title": "Innowave Summit 2019 събира във Варна светила от бизнеса"}
{"url": "https://www.monitor.bg:443/bg/a/view/artisti-na-pikseli-stavat-poslanici-v-noshtta-na-teatrite-178058", "text": "Известни лица от артистичния свят на България ще блеснат на пикселизирани фотографии (с части, „разбити“ на малки квадратчета) за седмата Нощ на театрите, която ще се състои на 16 ноември. Във вече станалия емблематичен за събитието фотографски проект „Нощни персонажи“ темата този път е „Ти промeняш играта. Играта променя теб“. Главни герои са някои от най-обичаните творци в сферата на театъра, операта и балета. Нощните персонажи на 2019-а са Мариус Куркински, Владимир Пенев, Юлиан Вергов, Владимир Карамазов, Деян Донков, Дарин Ангелов, Христо Петков, Ованес Торосян, Деян Ангелов, Ненчо Костов, Теодора Духовникова, Весела Бабинова, Луиза Григорова-Макариев, Силвия Петкова, прима-балерината Марта Петкова, премиер-солистът Никола Хаджитанев, диригентът Максим Ешкенази и оперната певица Ина Кънчева. За първи път в историята на проекта кадрите ще имат своя уникална augmented reality (добавена реалност), която през ноември в социалните мрежи благодарение на безплатното приложение ArtiVive. По традиция посланиците на Нощта – „нощните персонажи“, имат ключова роля в стратегията за комуникация с публиката. След шестте доста мащабни и много успешни изложби от предишните издания, сега проектът поднася нова серия от ефектни фотографии, специално заснети от Диляна Флорентин. Тя работи в екип с гримьора Слав Анастасов и творческата агенция The Smarts. В пикселизираните кадри за седмото издание на Нощта на театрите артистите са „хванати“ в лични, емоционални и вдъхновени състояния, в които личи промяната. Фотосите ще бъдат изложени на няколко места в София: фоайето на Камерна сцена на Народния театър, бар „Петък“ и УниКредит Студио. Ще бъдат отпечатани и в книжката на инициативата. За своята седма година в България инициативата ще събере в едно голямо и вълнуващо събитие стотици съдържания в 16 български града. За времето на своето съществуване проявата се разгърна в различни стилове, разви програма от сутринта до полунощ, даде възможност за изява на институционален и алтернативен театър, привлече зрители и участници от различни възрасти. Всичко това направи Нощта на театрите една от най-мащабните и силни театрални инициативи в България. Зад идеята на платформата „Eвропейска нощ на театъра“ стои Елеонора Роси от Франция. В тази нощ от годината театърът в 11 европейски държави едновременно се превръща в основна тема и събира по едно и също време всички, които го обичат. Освен спектакли в театралните сгради и на алтернативни места, се осъществяват и множество срещи, дискусии, изложби, концерти, разходки зад кулисите, създават се контакти и нови възможности за сближаване на театъра с неговата публика. Нощта на театрите в България е част от Календара на културните събития на Столична община за 2019 г.  ", "date": "2019.10.15", "title": "Артисти на пиксели стават посланици в Нощта на театрите"}
{"url": "https://www.monitor.bg:443/bg/a/view/sydyt-vyrna-v-kandidatska-lista-meraklija-za-obshtinski-syvetnik-178070", "text": "Пазарджишкият Административен съд възстанови в кандидатската листа за общински съветници от Българско национално обединение Борислав Даскалов. Бизнесменът и бивш спортист бе заличен като водач на листата с основанието, че не е имал постоянен и настоящ адрес в страната ни. За да оспори решението на Общинската избирателна комисия в Пазарджик Даскалов представи удостоверение от 4 октомври т.г. , издадено от община Пазарджик, което по безспорен начин установява, че Борислав Даскалов има настоящ адрес към дата 6 месеца преди датата на произвеждане на изборите за органи на местното самоуправление. Проверка показа, че името на бизнесмена е вписано в избирателните списъци на една от секциите в Средно училище“ Д-р Петър Берон“. Така административните магистрати отмениха решението на пазарджишката Общинска избирателна комисия и кандидатът за общински съветник и водач на листата на Българско национално обединение бе вписан отново.", "date": "2019.10.15", "title": "Съдът върна в кандидатска листа мераклия за общински съветник"}
{"url": "https://www.monitor.bg:443/bg/a/view/fandykova-s-plan-za-razshirenie-na-parka-na-voenna-akademija-178066", "text": "Столичната община е готова с проект за разширение на парка на Военна академия. Това съобщи кметът на София Йорданка Фандъкова във Фейсбук. „Готови сме с проекта за изграждане на нов парк в район „Оборище“ към ул. „Черковна“ заедно с храм-паметник за загиналите български войни в Първата световна война. Подготовката на терена ще започнем още тази година, а догодина стартираме изграждането. Преди година българския патриарх Неофит благослови делото и именуването на храма – „Св. Георги“, написа кандидатът за нов мандат от ГЕРБ-СДС. Градоначалникът съобщи също, че вече е обявен и конкурса за изграждане на Мемориал на загиналите войници от Първи и Шести софийски пехотни полкове.", "date": "2019.10.15", "title": "Фандъкова с план за разширение на парка на Военна академия"}
{"url": "https://www.monitor.bg:443/bg/a/view/na-ostrova-ni-objaviha-za-jivotni-178072", "text": "Невиждана атака спрямо българската държава и народ предприеха английските медии след срещата на „Васил Левски“. Редом с обвиненията в расизъм заради проявите на част от публиката на стадиона обаче, пишещите на Острова си позволиха да лепнат етикета „животни“ на всички български граждани. Със серия от публикациия в едни от най-големите британски вестници англичаните нагледно изнесоха урок по ксенофобия. „Гардиън” дори призова за крайни мерки спрямо българския национален отбор. Журналистът Барни Рони е възмутен от видяното и пише следното: „Засега никоя друга европейска нация не бива да бъде канена да играе в София. Заключвайте вратите. Оставете пластмасовите седалки да плесенясат, бетонът – да се напука. Ще има последствия за българския Футболен съюз. Може би протоколът ще бъде използван по-често. Какво представлява той така или иначе? Модел на поведение, опит за цивилизоване. Какъв протокол видяхме тук? Недостатъчен. И все пак, отвъд това, идеята, че УЕФА може наистина да спре подобни расистки протести, е смешна”, продължава пратеникът на „Гардиън”. „Добре дошли в новия свят. Дойдохме с очакване за футболен мач. Получихме жалко събитие в жалка нощ на жалък стадион срещу жалък съперник, случило се на жалкия фон на контраобвинения и вражди“, допълва Барни. В същото време европейската антидискриминационна организация FARE потвърди, че е събрала и ще предостави доказателства за прояви на расизъм от страна на българските привърженици. Председателят на организацията Пиара Поуър обясни, че след това УЕФА ще трябва да решава какво да прави. „Имахме наши наблюдатели на мача и тяхната роля в случая е главна, защото те ще са отбелязали проблемите и събрали доказателства за това, което всички видяхме по телевизията - коментира Поуър, цитирана от „Дейли Мейл”. - Не поставяме под въпрос факта, че имаше мащабна проява на расизъм и сега това ще бъде доказателството, от което УЕФА се нуждае, за да започне законово оправдано разследване на българите. Беше доста шокиращо да видим това, имайки предвид предупрежденията. Много се обсъждаше какво трябва да се случи. Трябва ли сега отборът на България да бъде изхвърлен от всички турнири? Това са много трудни въпроси, на които сега УЕФА ще трябва да отговори”, допълни Поуър. Шефката на анти-расистката организация „Kick it Out” Ройзин Ууд пък бе категорична, че следващата стъпка трябва да е изхвърляне на отбори от турнирите на УЕФА, когато се стига до сцени като тези по време на срещата с Англия.", "date": "2019.10.15", "title": "На Острова ни обявиха за животни"}
{"url": "https://www.monitor.bg:443/bg/a/view/borislav-mihajlov-podade-ostavka-178065", "text": "Президентът на Българския футболен съюз Борислав Михайлов подаде оставка, която ще бъде представена пред членовете на Изпълнителния комитет на заседанието в петък. Позицията му е следствие от създалото се напрежение в последните дни; обстановка, която е в ущърб на българския футбол и на Българския футболен съюз. \"След дългите години, прекарани на поста, и с множеството си контакти на високо международно ниво, г-н Михайлов изразява категоричната си готовност да продължава да помага за развитието на българския футбол по всякакъв начин\", се казва в официално съобщение на сайта на БФС. Припомняме, че по-рано днес премиерът Бойко Борисов призова президентът на БФС да си подаде оставката. Министърът на спорта Красен Кралев пък обяви, че докато бившият вратар не се оттегли, правителството спира да подкрепя БФС. След това излезе и информация за планирана ревизия на централата.", "date": "2019.10.15", "title": "Борислав Михайлов подаде оставка"}
{"url": "https://www.monitor.bg:443/bg/a/view/vreme-e-lozan-panov-da-reshi-dali-da-ostane-ili-da-se-ottegli-ot-posta-si-178071", "text": "Време е Лозан Панов да реши дали да остане или да се оттегли от поста си, но един страничен наблюдател, какъвто той се явява в повечето случаи, на работата на органите на съдебната власт, малко ми се струва неадекватно. Това заяви пред журналисти представляващият ВСС Боян Магдалинчев преди заседанието на съдийската колегия на кадровия орган. Той коментира скандалното обръщение на председателя на Върховния касационен съд Лозан Панов в понеделник, в което той публично зае позиция по висящото във ВКС дело за предсрочното освобождаване на убиеца Джок Полфрийман. В позицията си председателят на ВКС дава указание на колегите си Жанина Начева, Бисер Троянов и Надежда Трифонова \"максимално да съкратят срока за произнасяне\" по случая и в прав текст им заявява и посоката, в която очаква да бъде решението им. \"Не е нормално да се коментира висящо дело. В момента, в който съдебния състав се е оттеглил и е обявил, че ще се произнесе в срок до 2 месеца, никой няма право да коментира, още по-малко председател на ВКС, в чийто съд е и съдебният състав. Недопустимо е, макар да е прикрито под формата на един общ принцип. Нали знаете – ние сме такива. Но аз ще ви кажа, че имам предположение, че скоро ще излезе актът, няма да е до 2 месеца и г-н Панов го знае много добре. Не е случайно, че казва – вижте, ние говорим от пиедестала на чистите\", допълни Магдалинчев. \"Не може ти да се правиш на морален съдник, а някак си като че ли си откъснат въобще от този орган, ти си част от този орган\", категоричен е представляващият ВСС. Той коментира и намеците на Панов, че между членовете на ВСС има \"членове на бившата Държавна сигурност\". \"Ако има някой, който е член на Държавна сигурност, нека го каже изрично и поименно и да се знае. А не да намеква нещо такова\", каза представляващият ВСС. По време на заседанието на съдийската колегия Боян Магдалинчев засегна въпроса и пред колегите си и поиска от тях становище. \"Не може непрекъснато да се хвърля упрек върху ВСС, че не защитава интересите на магистратите. Не може да се дава квалификация дали става дума за елементарен казус, това ще каже съдебният състав. Мисля, че г-н Панов трябваше да каже къде беше на 17 септември и 1 октомври, когато излезе решението на Апелативния съд. Когато се нажежи обстановката, като председателстващ колегията той трябваше да бъде тук\", посочи Магдалинчев пред кадровиците. Севдалин Мавров коментира, че не може да даде становище, но се чувства обиден от изявите на председателя на ВКС.\"Изцяло не споделям изложението на председателя на ВКС. Не може един председател на ВКС да говори така. Отдавна искаме да назове с имена зависимости. За мен това е обидно, както е обидно и за състава, който ще разгледа случая\", заяви Мавров. Вечната защитничка на Панов Атанаска Дишева нарече възмущението на Магдалинчев и Мавров от поведението на Панов \"другарски съд\" и заяви, че не се чувства обидена от обръщението. \"Не се чувствам обидена от това изявление. Ако г-н Мавров не се чувства зависим, не разбирам защо се обижда\", заяви Дишева. С това дебатът приключи, тъй като в дневния ред на кадровиците нямаше внесена точка по казуса – нито като редовна, нито като допълнителна. Междувременно премиерът Бойко Борисов също бе помолен да коментира призива на шефа на ВКС Лозан Панов Джок Полфрийман да бъде освободен и дали ще се случи това. \"Щом висшият съдия го е казал. Веднага съм съгласен със съдиите. Така съм обучен, че каквото се произнесе висшия съдия да се съгласявам с него и да не го коментирам\", каза Борисов.", "date": "2019.10.15", "title": "Време е Лозан Панов да реши дали да остане или да се оттегли от поста си "}
{"url": "https://www.monitor.bg:443/bg/a/view/travis-skot-oglavi-klasacijata-na-bilbord-za-singli-178044", "text": "Рапърът Травис Скот за втори път в кариерата си оглави класацията Хот 100 на \"Билборд\" за сингли, съобщи сайтът на изданието. След като миналата година покори върха в чарта с парчето Sicko Mode, сега бившият на риалити сензацията Кайли Дженър се позиционира директно на челната позиция с новия си сингъл Highest in the Room. Певицата Лизо, която оглавяваше класацията в продължение на шест седмици, е отстъпила на второ място с парчето Truth Hurts. Следват я Шон Мендес и Камила Кабело с хита Senorita. Челната петица в Хот 100 се допълва от кънтри дуото Дан + Шей и любимецът на тийнейджърките Джъстин Бийбър със сингъла 10, 000 Hours и шотландския певец Луис Капалди с парчето Someone You Loved. С 10,000 Hours Бийбър отбелязва общо 200 седмици в Топ 10 на Хот 100. 25-годишнага звезда става най-младият изпълнител с подобно постижение, измествайки не кого да е, а ментора си Ъшър. Той беше на 26 години, когато отбеляза 200 седмици в челната десетка на класацията за сингли. Сред самостоятелните изпълнители първенец по този показател е пербата от Барбадос Риана. Тя е прекарала общо 360 седмици в Топ 10 на Хот 100.", "date": "2019.10.15", "title": "Травис Скот оглави класацията на \"Билборд\" за сингли"}
{"url": "https://www.monitor.bg:443/bg/a/view/kak-da-poznaem-dali-e-gej-178054", "text": "Здравейте, скъпи блондинкофили! Днес е вторник, което във вашия календар трябва да е отбелязано като Денят на блондинките. Отново сме на линия, този път за да ви помогнем в трудно начинание – как да разпознаем дали обектът на желанията ни всъщност не си пада по своя пол. Да започнем с това, че нямаме нищо против хомосексуалистите, напротив! В съвременния свят няма нищо странно в това един мъж да дефилира по улицата с прилепнали дънки и розова блуза с всевъзможни щампи тип череп с цветчета. Мнозина мачовци обичат да се грижат за външния си вид, да си правят прически и да си скубят веждите. Между тях и хомосексуалните мъже почти няма разлика и това води до обърквания от страна на дамите, които и без това се затрудняват в търсенето на своя принц на бял кон. Част от гейовете се разпознават лесно по маниерите и начина на говорене, но това не е гаранция. Затова подбрахме още няколко признака, които да избягвате, ако си търсите партньор в живота: Хомосексуалните мъже обичат да се снимат и да позират. Замечтан поглед встрани с преметната раничка и крака в поза щъркел в една снимка трябва да ви подскажат, че този мъж не е застанал така за да впечатли вас. Някои дори пъчат джуки като кифли, което е повече от сигурна индикация, че са отседнали на другия бряг. Нека си го признаем - гейовете са доста по-смели в избора на облекло и често са по-суетни. Както казахме, тесните дънки са за всеки. Хетеросексуалните мъже обаче не си падат по силно скъсани дънки и такива с подгъв над кокалчета, по които са луди жените. Твърде изрязани и къси блузки, от които се вижда част от коремчето, също може да ви подскажат, че той не си пада по вас. Момичетата си признават, че техните майки са най-доверените им дружки. В това няма нищо лошо, но хетеросексуалните мъже се притесняват да споделят този факт. Ако той не крие близостта си с жената, която го е дарила с живот, говори по 10 пъти с нея на ден, доверява й се в избора за облекло и прочие... Продължете с търсенето, това най-вероятно не е вашият човек. Това, което гледаме по филмите, не е лъжа – гейовете са идеалните най-добри приятели. Една от причините е, че обичат да клюкарстват и го правят с класа. Коментарите им за някоя жена могат да бъдат безпощадни, което обаче на нас тайничко ни харесва. Ако усетите хаплив език и откровени забележки дори към вас, приютете този мъж в приятелския си кръг, а не в леглото си. „Скъпа, чантата ти от новата колекция на Louis Vuitton е феноменална!“ Ако чуете това изречение, трябва да сте идиоти, за да не се усетите. Малко са хетеросексуалните мъже, които знаят Louis Vuitton, камо ли пък да разпознаят от коя колекция на бранда е новият ви аксесоар. Надали ще изненадаме някого, като кажем, че жените често използват косата си при флиртуване. Макар че по дефиниция нито един мъж, независимо от сексуалната си ориентация, няма да тръгне да премята грива, за да спечели вниманието на своята изгора, то тези, които пътуват в лявото платно обръщат сериозно внимание на тази част от визията си. Да си правят прически вече е нормално за всеки. Ако видите обаче, че някой мъж превърта кичур между пръстите си или прилежно прибира двата си косъма отстрани зад ушите – напълно е вероятно той да е гей. Същото важи и ако често експериментира с боята на косата си, още повече, ако видите цветовете на дъгата по главата му. Ако видите днес, че един мъж е заобиколен от 5-6 красиви девойки, опциите са две – или го раздава като плейбой, или (по-вероятно) е хомосексуалист. Както стана ясно по-горе, гейовете светкавично се сприятеляват с дамите поради общата им зависимост към клюките и модата. Тук от полза при разпознаването дали обектът на желанията ви е хетеро- или хомосексуалист ще ви бъде всъщност поведението на жените. Ако нито една от тях не е разголила бедро с цел да привлече вниманието на „мачото“, то просто пропуснете флирта с него. Случвало ли ви се е да видите мъж с по-добре оформени вежди от вашите? Докато това вече се приема (донякъде и не особено справедливо) за нормално за всички, то сега като компас в джунглата на многото ориентации може да ви послужи маникюрът. За хетеросексуалния индивид от мъжки пол поддържането на ноктите се свежда до честото им рязане. За мъжете, ориентирани към други мъже пък маникюрът значи много повече, като често освен, че оформят и ноктите си, прибягват и до безцветен лак. Типичното оплакване от жените е, че никога не млъкват и винаги говорят празни приказки. Е, ето че това наше качество ни влиза в употреба и тук. Мъжете, всъщност, си споделят помежду си не по-малко несъществени неща, колкото и ние. Ако видите, че някой обаче прекалява с подробностите около позите, които харесва, вечерята, която се е получила „превъзходно“ или козметиката, необходима на кучето му, то определено започнете да се съмнявате. Още повече, ако около него се е събрала голяма компания и то – съставена предимно от жени. Ако той не е спортист, но въпреки това се епилира по-често от вас, то определено потърсете любовта някъде другаде – твърде вероятно е той да не се интересува от вас, или която и да е друга жена. Гладката и обезкосмена кожа е особено необходима мярка за онези мъже, които харесват скъсаните дънки и изрязаните потничета.", "date": "2019.10.15", "title": "Как да познаем дали е гей?"}
{"url": "https://www.monitor.bg:443/bg/a/view/arestuvaha-4-dilyri-na-heroin-v-romskoto-geto-na-haskovo-178051", "text": "Жандармерия блокира ромското гето на Хасково кв. „Република“ призори заради мащабна полицейска акция срещу уличните дилъри на дрога. Арестувани са двама мъже на 36г и 38 години и две жени – на 36 и на 52 години. Четиримата са  задържани за разпространение на дрога. Базата на дилърите е била в жилище на основната улица в ромския квартал „Картечар“. Открити и иззети са близо 80 дози хероин с тегло около 60 грама, както и неразфасована бучка от същото вещество, заедно с електронна везна. Според полицията, задържаните са основни разпространители на наркотик в квартал „Република“, като в тази дейност са участвали и семействата им. Двамата мъже и двете жени са задържани за денонощия. Те ще бъдат обвинени в незаконно притежание и разпространение на опасни наркотични вещества. Работата по случая продължава, изяснява се дали в престъпната група няма и други съучастници.    ", "date": "2019.10.15", "title": "Арестуваха дилъри на хероин в ромското гето на Хасково"}
{"url": "https://www.monitor.bg:443/bg/a/view/chumata-otnese-260-jivotni-ot-rjadka-poroda-178052", "text": "260 животни от породата източнобалканска свиня са мъртви, съобщи председателят на асоциацията, занимаваща се с развъждането й, Радостина Донева пред БНР. Общата бройка на живите е около 3000. \"Вече има три огнища в стада на източнобалкански свине - две в гр. Смядово и едно в с. Веселиново, последното е от преди няколко дни“, каза Донева. Тя изрази подозрения, че заразяването е умишлено. „Не го изключвам този вариант - двете стопанства са били достатъчно близо - ако не беше умишлено заразяването, второто стадо щеше да прояви клиничните знаци доста по-рано - има един период във времето, който ме навежда на мисълта, че нещо се е случило“, допълни Донева. По думите й стопаните в трите области - Варна, Шумен и Бургас - нямат практическа възможност да реализират продукцията си, което би могло да ги доведе до фалит. „Стопаните чакат нечие благоволение - те са на колене“, заяви Донева. Двете лицензирани кланици отказват да заколят прасетата, а Агенцията по храните забрани всички свине да се отглеждат на свободна паша. „Отправила съм запитване към новия шеф на БАБХ Паскал Желязков, а сме помолили държавата да реши казуса с терените за паша, тоест в тези области да се обособят подходящи терени, които да се заградят и при тях да няма кръстосване на пътищата на различните видове - но до момента няма адекватно решение“, каза още Донева. От друга страна, породата следва да бъде отглеждана на открито, а в сега тя е затворена, което може да доведе до агресия и дори риск от други болести.", "date": "2019.10.15", "title": "Чумата отнесе 260 животни от рядка порода"}
{"url": "https://www.monitor.bg:443/bg/a/view/zadyrjaha-shefa-na-sydiite-sled-akcijata-na-gdbop-178096", "text": "Петима служители на Българския футболен съюз са били задържани след акцията на ГДБОП, която се проведе в сградата на централата. Наред с конфискуваните документи и компютри е бил задържан и шефът на родните съдии Йордан Сталев. По-рано през деня жандармерия и полиция блокираха входовете на Националната футболна база в Бояна, а операцията продължи около 2 часа. Говорител на главния прокурор Румяна Арнаудова разследването е било по подозрение за извършени престъпления против спорта и по-конкретно – корупция. По информация на NOVA сред задържаните освен председателят на Съдийската комисия Йордан Сталев е и мениджърът на съдиите Илонка Джалева. Сред арестуваните има още двама родни рефери. По-рано днес президентът на БФС Борислав Михайлов обяви намерение да депозира своята оставка в Петък, когато Изпълкомът се събира на заседание, предизвикано от скандалите около загубата 0:6 от Англия в европейските квалификации.", "date": "2019.10.15", "title": "Задържаха шефа на съдиите след акцията на ГДБОП"}
{"url": "https://www.monitor.bg:443/bg/a/view/paketcheta-za-chaj-kato-akuli-178049", "text": "Точно когато сте решили, че е безопасно да отидете в кухнята и да си направите чаша ободрителен чай, се сблъсквате...с акули. Именно такъв артикул - пакетчета за чай по подобие на страховитите хищници, предлага японска компания, съобщава сайтът Текнабоб. Нетрадиционните пакетчета на Дайшо Суйсан не само изглеждат като голяма бяла гневна акула, готова да ви отхапе кутрето, докато изискано държите чашата, но и пускат \"кръв\" във водата. Кръвта всъщност е ароматен чай с червен цвят - смес от шипка и хибискус. Ако се осмелите да \"плувате с акули\" следващия път, когато решите да си направите чай, цената за подобно \"преживяване\" е 11 долара за три пакетчета, ако живеете в Япония, и около 20 долара за чуждестранни ентусиасти.", "date": "2019.10.15", "title": "Пакетчета за чай като акули "}
{"url": "https://www.monitor.bg:443/bg/a/view/brazilija-polsha-i-sa-sht-si-trygnaha-s-medalite-ot-japonija-178057", "text": "Бразилия спечели златото, Полша се окичи със среброто, а САЩ си тръгна с бронза от турнира за Световната купа по волейбол за мъже, проведен в Япония. „Селесао“ си осигури титлата предсрочно още с победата си над домакините с 3:1, а следващия кръг се справиха и с Италия с 3:0. Световните шампиони от Полша надиграха категорично азиатския първенец Иран с 3:0 (18, 18, 16), което им гарантира второто място в класирането. Топреализатор бе натурализираният Вилфредо Леон със 17 т. (4 блокади), 15 т. добави Мачией Музай. \"Червено-белите\" спечелиха трети сребърен медал в историята си - след 1965 и 2011 г., което е и най-доброто им класиране в турнира. Американците пък стигнаха до бронза след успеха си над Египет с 3:1 (-22, 16, 14, 13) в последния си двубой от надпреварата в Хирошима. Най-резултатен бе Мат Андерсън със 17 т. (3 аса), по 14 добавиха Аарон Ръсел и Гарет Муагутутиа. Бронзът е втори в историята на тима от САЩ - след този от 1991 г.", "date": "2019.10.15", "title": "Бразилия, Полша и САЩ си тръгнаха с медалите от Япония"}
{"url": "https://www.monitor.bg:443/bg/a/view/hrana-za-400-mlrd-se-pohabjava-predi-da-stigne-do-magazinite-178048", "text": "Светът прахосва храна за 400 млрд. долара преди дори да бъде доставена до магазините, показват данни на ООН. Делът на изгубеното безвъзвратно продоволствие е 14%. Най-много храна пилеят потребителите в Централна и Южна Азия, Северна Америка и Европа, сочат данни на Организацията по прехрана и земеделие към ООН (ФАО) от 2016 г. Хората от страните в тези райони на света изхвърлят 37% от животинските продукти и една пета от зеленчуците и плодове след като са ги купили. От ФАО припомнят, че гладуващите по света са над 820 млн. души. Световните лидери постигнаха съгласие да се опитат да намалят наполовина хранителните отпадъци на ниво потребление и продажба на дребно до 2030 г. и да понижат загубите при производството на храна. Компаниите пък ще се опитат да подобрят ефективността в хранително-вкусовата индустрия. По-добро хладилно съхранение и инфраструктура също могат да помогнат за намаляване на загубите, но за справяне с проблема са нужни повече данни за веригата за снабдяване.", "date": "2019.10.15", "title": "Храна за $400 млрд. се похабява преди да стигне до магазините"}
{"url": "https://www.monitor.bg:443/bg/a/view/porno-vmesto-tok-shou-po-ruskata-televizija-178047", "text": "Порно филм вместо политическо ток шоу. Такава непредвидена промяна настъпи в ефирната програма на руския федерален тв канал НТВ в понеделник вечерта. На откровените еротични сцени свидетели станаха зрителите от град Новомичуринск, Рязанска област. В течение на 15 минути те гледаха порно, вместо политическите дебати от предаването „Мястото на срещата“. Виновни за инцидента се оказаха сътрудници на местния оператор „Теле-маг“. Те объркали кабелите по време на работи по изключване на аналоговия тв сигнал, който планово спира да работи в цяла Русия. За случилото се в централата на НТВ научили от възмутени граждани, които засипали редакцията с жалби. „Баба ми беше потресена от видяното. Дори и се обади и ме извика от работа вкъщи“, оплака се жител на Новомичуринск. Коментирайки конфуза, от ръководството на телевизията с ирония заявиха,  че жителите на другите региони на страната са останали разочаровани, тъй като еротиката била излъчена само в част от Рязанска област. „В тази връзка вече водим преговори с порно сайта PornHub, за да удовлетворим желанието на нашите зрители в цяла Русия“, обявиха на шега от НТВ.", "date": "2019.10.15", "title": "Порно вместо ток шоу по държавна телевизия"}
{"url": "https://www.monitor.bg:443/bg/a/view/shkumbata-i-trio-nema-k-vo-trygvat-na-nacionalno-turne-178046", "text": "Младите лъвчета на модерната стендъп комедия „Нема к‘во“ и ветеранът в бранша - Шкумбата, предприемат вълнуващ тур в осем български града, на осем български сцени. Стенд ъп комедиантите ще стартират от Плевен на 22 октомври и ще продължат към Петрич на 30 октомври, Враца - 7 ноември, Пловдив - 10 ноември, Бургас - 14 ноември. Габрово - 28 ноември и Варна на 29 ноември, за да завършат с голямо събитие в София. Заради пиперливият хумор обаче има възрастово ограничение за публиката, което е 16 години. Триото „Нема к'во“ са: , който се превърна в интернет сензация с малката си, но запомняща роля във филма „Да обичаш Пабло“ с Хавиер Бардем и Пенелопе Крус. Женен е за певицата Виктория Куприна, която всички познават от X Factor, и която му е основно вдъхновение за шегите на сцена.  е един от разпознаваемите водещи на радио Радио FM+, в което има свое собствено следобедно шоу - „Шоуто на Калин Кирилов“.. телеманиаците пък ще го разпознаят като Мързела от сериала „Играчи“ на bTV, както и един от финалистите в първото актьорско риалити Star Machine по TV7.  е магьосникът в триото и стигна до финалите на „България търси талант“.", "date": "2019.10.15", "title": "Шкумбата и трио „Нема к‘во“ тръгват на национално турне"}
{"url": "https://www.monitor.bg:443/bg/a/view/premieryt-pravitelstvo-shte-se-protivopostavja-na-vsjakakvi-projavi-na-ksenofobija-178055", "text": "Нашето правителство ще продължи категорично да се противопоставя на всякакви прояви на ксенофобия и нетолерантност. Това е заявил премиерът Бойко Борисов пред почетния ни консул в Израел Мони Бар, с когото е имал среща в МС, стана ясно от пост на премиера в профила му във фейсбук. Проведох ползотворна среща с почетния ни консул в Израел Мони Бар, с когото обсъдихме ситуацията в една от нашите най-приятелски държави. Партньорството между двете страни продължава да е отлично във всички сфери, наиса Борисов.", "date": "2019.10.15", "title": "Премиерът: Правителство ще се противопоставя на всякакви прояви на ксенофобия"}
{"url": "https://www.monitor.bg:443/bg/a/view/dve-dami-deljat-50-000-paunda-za-nagradata-bukyr-178056", "text": "Престижната награда „Букър“ за най-добър роман на английски език бе присъдена на писателките Маргарет Атууд за романа „Заветите“ и на Бернардин Еваристо за „Момиче, жена, друго“ в изненадващо двойно награждаване, съобщи Ройтерс. Двете авторки ще си поделят тазгодишната премия от 50 000 паунда. 79-годишната канадска писателка Маргарет Атууд бе удостоена с „Букър“ и през 2000 г. за романа „Слепият убиец“. „Заветите“, излязъл миналия месец, е продължение на бестселъра й от 1985 г. „Историята на прислужницата“. Бернардин Еваристо е първата чернокожа жена, която получава отличието. В „Момиче, жена, друго“ тя разказва историите на 12 героини на възраст от 19 до 93 години. Въпреки че наградата „Букър“ е била присъждана на двама автори и в миналото, през 1993 г. правилата са променени и се решава тя да се дава на един писател. Но тази година комисията заяви, че членовете й не са могли да постигнат съгласие коя от двете книги (в кратък списък от 6) е по-добра.", "date": "2019.10.15", "title": "Две дами делят 50 000 паунда за наградата „Букър“"}
{"url": "https://www.monitor.bg:443/bg/a/view/kobrata-s-noshtna-trenirovka-na-parking-v-sa-sht-178059", "text": "Най-добрият ни професионален боксьор Кубрат Пулев брои дните до следващия си мач в САЩ. Кобрата ще се бие срещу Райдъл Букър на 9 ноември във Фресно, Калифорния, и вече е в последния етап от подготовката си. Българинът се развихри на паркинг посред нощ, а алтернативната му тренировка бе заснета и публикувана в социалните мрежи. Там Пулев напомня на симпатизантите си датата и мястото на сблъсъка с Букър. Американецът наскоро се закани, че това ще е най-трудният двубой, който българинът е имал. Райдъл Букър определя себе си като техничен боксьор, който не се стреми към задължителен нокаут и бързо се адаптира към всякакви ситуации по време на мач. Във видеото Кобрата е гол до кръста и видимо се е разгорещил. Като фон на нощното му занимание се чуват хип-хоп ритми, с които той допълнително се мотивира. По всичко личи, че новият човек в щаба на Кубрат Пулев – кондиционният специалист Анхел \"Мемо\" Ередия, работи по скоростта и движението с краката на боксьора, както бе обещал. Ередия вече сподели, че повишаването на скоростта е един от аспектите, на които ще се залага по време на осемседмичния тренировъчен лагер, както и на по-голямата сила. Мексиканецът е бивш дискохвъргач и може да се похвали с доста успехи на регионално ниво. В същото време единственият българин, част от световната федерация по кеч (WWE) - Мирослав Бърняшев, известен като Русев, премина в главното шоу на компанията - \"Първична сила\", съобщава boec.bg. В последните две години Русев се изявяваше в другото шоу – \"Разбиване\". Кечистът и преди е бил част от \"Първична сила\" - до 2017 г., като бе сред най-дейните в шоуто и сега отново направи стъпка за израстване в световната федерация. Това ще му даде по-добър шанс за титла, а и води до по-голям интерес от страна на публиката. Редом с Русев в \"Първична сила\" ще се изявява и Боби Лейшли, когото половинката на българина – Лана, напоследък използва, за да го провокира в ефир. Блондинката е изключително популярна сред феновете на WWE, а в последния клип, който бе излъчен в шоуто, Лана лежи на маса за масаж, в който се включва и Боби Лейшли.", "date": "2019.10.15", "title": "Кобрата с нощна тренировка на паркинг в САЩ"}
{"url": "https://www.monitor.bg:443/bg/a/view/zasega-borislav-mihajlov-njama-da-podava-ostavka-178031", "text": "Президентът на Българския футболен съюз Борислав Михайлов заяви, че няма да подава оставка, съобщи \"БНР\". Тя му беше поискана от премиера Бойко Борисов днес. На базата в Бояна медийният директор на съюза Христо Запрянов разясни, че в петък от 14:00 часа има заседание на Изпълкома на БФС и след него, от 15:00 часа Михайлов ще отговори на всички въпроси на медиите.", "date": "2019.10.15", "title": "Засега Борислав Михайлов няма да подава оставка"}
{"url": "https://www.monitor.bg:443/bg/a/view/precakaha-prabylgarite-v-igri-na-voljata-178033", "text": "Племето на прабългарите в „Игри на волята“, което се доказа като най-силно и сплотено (поне на арената за битки) , принудително изчезна от картата. Причината – те бяха най-малобройния отбор и от екипа на шоуто решиха да пръснат играчите в останалите два тима. Това ядоса част от феновете, които са на мнение, че Траките трябваше да се разпаднат, защото се представят най-зле на игрите и не изпъкват с грам сплотеност. Така битката за територия се проведе само между траки и славяни, като освен за ключа от резиденцията те се бореха и кое племе първо да избира кой от прабългарите да приобщи в отбора си. заключи Роберта. Племената стартираха от плажа и трябваше да плуват до понтон, там трябваше да развържат топка и да се върнат с нея на брега. На брега трябваше да я вкарат в коша и чак след това можеше да стартира следващият участник. Славяни се справиха по-бързо с шестте топки и заслужиха правото да са в лукса и да избират първи, а траките ще са в рибарската хижа през тази седмица. Първият избор на славяните беше Роберта, защото според племето те имат нужда от жена и то силна такава. По-късно те се спряха и на Стоян. Траките пък посрещнаха Пламен и Юлиан, като вторият не бе единодушно избран. Венцислава е с контузена ръка и това беше основния мотив да не изберат нея, а Юлиян. Повечето виждат в негово лице освен силен играч и голям манипулатор и тактик, който може да настрои племето. „Яд ме е, че си тръгвам без битка“, сподели военната. Каква ще бъде нейната съдба и ще се завърне ли в предаването, ще стане ясно в епизода тази вечер.", "date": "2019.10.15", "title": "Прецакаха прабългарите в „Игри на волята“"}
{"url": "https://www.monitor.bg:443/bg/a/view/avstralijski-diplomati-vljazoha-pri-polfrijman-v-busmanci-178036", "text": "Двама австралийски дипломати влязоха в центъра за временно настаняване в Бусманци, където се намира предсрочно освободеният от затвора Джок Полфрийман, съобщи Нова ТВ. Те носели със себе си папка с документи. Причината Полфрийман все още да е в Бусманци е липсата на валидни лични документи. Той има пасаван от австралийското посолство. Процедурата за настаняване на Полфриймън на външен адрес е в ход, като се проверява дали всички условия са изпълнени, коментира МВР-шефът Младен Маринов. „Процедурата е в ход, трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички тези условия са изпълнени\", заяви още Маринов и припомни, че преди ден адвокатът на Полфриймън е внесъл искане да бъде освободен от дома в Бусманци. Междувременно премиерът Бойко Борисов също бе помолен да коментира призива на шефа на ВКС Лозан Панов австралиецът да бъде освободен и дали ще се случи това. \"Щом висшият съдия го е казал. Веднага съм съгласен със съдиите. Така съм обучен, че каквото се произнесе висшия съдия да се съгласявам с него и да не го кометирам\", каза Борисов.", "date": "2019.10.15", "title": "Австралийски дипломати влязоха при Полфрийман в Бусманци "}
{"url": "https://www.monitor.bg:443/bg/a/view/zadyrjaha-myj-pukal-gumi-v-j-k-strelbishte-178041", "text": "47-годишен мъж, заловен да пука гуми на леки автомобили на 11 октомври в столичния квартал „Стрелбище“, беше оставен в ареста от съда, съобщиха от МВР. Мъжът спукал гумите на няколко автомобила на ул. „Траянови врата“ миналия петък. На място били изпратени екипи на полицията, които при огледа установили, че умишлено са увредени гумите на 10 автомобила от различни марки. В хода на действията бе установили и задържан извършителят - 47-годишен, криминално проявен мъж, съсед на потърпевшите. По случая бе образувано досъдебно производство, след задържането му в рамките на 24 часа в ареста на Четвърто Районно управление при СДВР и доклад на събраните материали в Софийска районна прокуратура, задържаният е привлечен като обвиняем за престъпление по чл. 216 ал. 1 от НК.  ", "date": "2019.10.15", "title": "Задържаха мъж пукал гуми в ж.к. „Стрелбище\""}
{"url": "https://www.monitor.bg:443/bg/a/view/ako-ostava-v-es-sled-helouin-london-trjabva-da-prati-evrokomisar-178039", "text": "Великобритания ще трябва да издигне кандидат за еврокомисар, ако остане в ЕС след 1 ноември. Това потвърди днес на пресконференция говорител на Европейската комисия. По думите на говорителя с всеки ден, в който Франция, Румъния и Унгария не са предложили нови имена за еврокомисари, спазването на първоначалните срокове за съставянето на следващата ЕК става по-трудно. Говорителят поясни, че изискването на новоизбрания председател на ЕК Урсула фон дер Лайен за поне две имена за еврокомисар от държава се запазва. Въпросът с очакваните три нови номинации остава открит и след вчерашния разговор на Фон дер Лайен с френския президент Еманюел Макрон. Разговорът е бил \"добър и градивен\", каза говорителят. По неговите думи откритите въпроси са част от \"триизмерна главоблъсканица\". Според говорителя към трудността на задачата се прибавя сложната вътрешнополитическа обстановка в Румъния. Говорителят отбеляза, че Фон дер Лайен е поканена на заседанието на Европейския съвет в края на седмицата и ще има възможност да разговаря с държавните и правителствените ръководители от ЕС. По неговите думи Европейският парламент и друг път е отхвърлял кандидати за еврокомисари, без това да поставя под въпрос мнозинството при гласуването на състава на цялата комисия.", "date": "2019.10.15", "title": "Ако остава в ЕС след Хелоуин, Лондон трябва да прати еврокомисар"}
{"url": "https://www.monitor.bg:443/bg/a/view/ostavki-vyv-vatikana-178000", "text": "Човекът, който бе винаги до папа Франциск в черен костюм и с тъмни очила, ангелът–пазител на Светия отец, началникът на жандармерията на Ватикана Доменико Джани днес бе уволнен от неговия работодател. Според официалната информация раздялата е по взаимно съгласие, но мълвата говори за чиста проба натирване поради недопустим гаф на жандармерийския шеф. Той напуска работа след двайсет години вярна служба на трима папи, като за медиите на Апенините най-вероятно ще продължи да се труди в специалните служби към министерството на вътрешните работи на Италия. Според информация от кухнята на Светия престол, папа Франциск смятал Доменико Джани за основен виновник за избухналия в началото на октомври и разтърсил Ватикана финансов скандал. По-специално вината му се състояла в това, че той допуснал, съзнателно или не, разпространението на поверителни сведения, които са попречили на вътрешното следствие за злоупотреби от висши служители на Ватикана със стотици милиони евро, инвестирани в чужбина нелепо и с цел лично облагодетелстване . Става дума за издадена от Държавния секретариат заповед за недопускането в държавицата без изричното разрешение на нейния прокурор на петима души начело с висшия прелат Мауро Карлино и шефа на местната служба за борба с прането на пари Томазо ди Руца. Разпореждането, отпечатано с ликовете на „петорката“, което бе публикувано и от „Монитор“, е било само за служебно ползване и е било предадено на Доменико Джани, за да го направи достояние на служителите в силите за охрана на Ватикана - Жандармерията и Швейцарската гвардия. Но незнайно как заповедта попада в ръцете на репортер на италианското списание „Еспресо“, съвсем естествено изданието дава гласност на случая и избухва скандалът, който е раздухан от световните медии. След това пък вътрешното следствие във Ватикана зацикля поради „осветяването“, както на заетите с него магистрати, така и на следите, по които те работят. Ако се вярва на някои италиански вестници, то скандалът покрай финансовите машинации на високопоставени чиновници на Ватикана, включително и случая с натирването на жандармерийския шеф, са резултат от вътрешен комплот на недолюбващи папа Франциск и недоволни от неговите реформи кардинали и други висши прелати, целящи преждевременното сваляне на Светия отец от престола на Свети Петър.", "date": "2019.10.15", "title": "Папата уволни ангела си пазител"}
{"url": "https://www.monitor.bg:443/bg/a/view/fenomenalnijat-ara-malikjan-se-zavryshta-s-novo-shou-178035", "text": "Виртуозът на цигулката, харизматичният музикант,  се завръща в България през март 2020г. Огненият испанец с ливанска кръв ще донесе новият си спектакъл “Royal Garagе”, част от световното му турне, което преминава през най-големите зали и площади на Европа, САЩ и Латинска Америка. Концертите му са на 16 март в София, на 17 март – във Варна и на 19 март – в Пловдив. Билетите вече са в продажба, като за София и Варна са между 40 и 100 лв, а за Пловдив - започват от 30 лв. В момента всички пропуски са на промоция, с 10 лв. отстъпка. С новото си мащабно, цветно и еклектично шоу Ара представя последния си 26-ти албум Royal Garage, излязъл тази година. В обиколката из „музикалните подземия” Ара си сътрудничи с емблематични световни изпълнители – гласът на култовите System of a Down - ливано-арменеца Серж Танкян, аржентинеца Андрес Каламаро, испанския рок идол Енрике Бънбъри, италианеца Франко Батиато и рапъра Kase. O. „Връзките ми с гаражите започнаха през 1976 г., когато избухна войната в Ливан. По света най-модерните групи репетираха в гаражи, създадоха звучене и стилове, които промениха историята на музиката. Не исках да остана извън това”, казва Ара. „Когато бях десетгодишен, баща ми каза „Давай, сине, да слизаме в гаража и да направим банда като Rolling Stones\"…И сега все още не виждам много рокендрол в това, но виждам много любов и това е по-важно от всичко! След това дойдоха други гаражи - германските, английските, парижките, испанските. Изглежда съм свързан с гаражите. И в гаражите ми се случват очарователни неща ...”, допълва Ара. Ара Маликян е испански цигулар от ливански произход и арменски корени. Роден през 1968 г., живее в Испания. Има 40 издадени албума, собствен оркестър и над 100 000 продадени копия на „Годишните времена” на Вавалди. Първи цигулар на испанската кралица и провъзгласен за цигулар № 1 на Испания. С последното си турне „Невероятното пътешествие на една цигулка” Ара премина през най-престижните музикални сцени на световни столици - Париж, Лондон, Рим, Москва, Буенос Айрес, Мексико Сити, Хонконг, Истанбул.. , където зашемети публиката с мощната си енергия и остави след себе си хиляди вдъхновени фенове.", "date": "2019.10.15", "title": "Феноменалният Ара Маликян се завръща с ново шоу"}
{"url": "https://www.monitor.bg:443/bg/a/view/otpuskat-pari-za-pryskanija-177886", "text": "От 14 октомври Държавен фонд „Земеделие” започва прием на заявления по схемата „Помощ за компенсиране разходите на земеделски стопани, свързани с изпълнение на мерки по Националната програма за контрол на вредителите по трайните насаждения през зимния период”. Приемът ще продължи до 31 октомври. Ще се приемат заявления за закупуване на продукти за растителна защита и продукти за ускоряване процесите на гниене на листата на овощните видове, които се прилагат през есента - в периода на масов листопад. Срокът за отчитане на дейностите е до 15 ноември, а до 10 декември ще бъдат изплатени средствата. Сума Финансовата подкрепа е в размер до 100 лева на хектар с ДДС. Важно е да се знае, че се подпомагат направени разходи за продукти за растителна защита, които са извършени след подаване на писмено заявление до ДФЗ, преди дейността по съответния етап от борбата с вредителите да е започнала. Търговци Средствата се изплащат само за продукти за растителна защита, закупени от лица, които са търговци по смисъла на Търговският закон и притежават удостоверение за търговия с продукти за растителна защита. Другото изискване е те да са включени в публичния регистър на БАБХ за разрешените за употреба продукти за растителна защита. Загуби Схемата има за цел да ограничи максимално загубите на земеделските стопани от разпространението на вредители по трайните насаждения. Финансовият ресурс по нея за настоящата година е в размер на 5,5 млн. лв. Част от средствата бяха разплатени през пролетта. Те покриваха направени разходи за растителнозащитни дейности по трайните насаждения в периода след преминаване на студовете до набъбване на пъпките. Тогава 2 959 производители получиха 3 млн. лв.", "date": "2019.10.15", "title": "Отпускат пари  за пръскания"}
{"url": "https://www.monitor.bg:443/bg/a/view/revizija-na-bfs-ustanovjava-dali-ima-zloupotrebi-178019", "text": "Ревизия на БФС ще установи дали има злоупотреби. Това се разбра от думите на премиера Бойко Борисов, след като по-рано през деня кабинетът поиска оставката на шефа на БФС Борислав Михайлов.  Още по темата: Конгресът на БФС ще е на 7 юни, Лечков - отстранен (ОБОБЩЕНИЕ) 16:58 28 Ноември 2019 УЕФА прати човек в България за скандалите с БФС 16:13 27 Ноември 2019 Полицията отново влезе в офисите на БФС (ОБЗОР) 17:20 26 Ноември 2019 Съдиите поискаха въвеждане на ВАР в първенството 16:44 26 Ноември 2019 Полиция отново влезе в БФС за проверка на харчовете за детски футбол 14:00 26 Ноември 2019 Борисов помоли да се изчака до следобед, без да коментира дали очаква Михайлов да се оттегли до края на деня. \"Вижте със спортно-техническата част и това, което прави футболният съюз ние не се произнасяме. Когато държавата ни е сложена на челни страници като расистка държава заради група олигофрени или недоброто ръководене на футболния съюз и протестни действия към него. Резултатите са категорични, въпреки огромните пари, които ние през годините във вид на осветление и ремонти направихме\", коментира Борисов. \"Не искам по никакъв начин правителството в лицето на спортно министерство да бъде ангажирано с този председател на футболния съюз\", заяви още той. По думите му нещата се преекспонирали страшно много. \"Няколко олигофрени действително, които дадоха хитлеристки знаци. Публиката си беше прекрасна, ние не коментираме изстъпленията на английските хулигани в София и не даваме оценка на Великобритания, че това е цветът на английската нация. Те да бъдат малко по-смирени в изказванията си, когато става въпрос за България. Виждате, че реакцията на държавата към тези, причинили всичко това, е мигновена. България е най-толерантната държава\", подчерта министър-председателят. Той посочи, че не се бърка на БФС, но може да забрани на правителството си да прекрати всякакви дейности. Попитан дали смята да се прави ревизия на БФС и парите давани от държавата за български футбол, Борисов заяви, че проверка се прави в момента. \"Вече има една граница, която не ми е приятна. Не може държавата да бъде обвързана с един човек\", поясни пемиерът. По думите му проверките ще кажат дали има злоупотреби. Той посочи, че расистките прояви са били причина за позицията на правителството спрямо БФС. \"Иначе всички падат\", каза Борисов за загубата със 6 на 0 на България от Англия. Борисов бе попитан как ще коментира и призива на шефа на ВКС Лозан Панов австралиецът Джок Полфрийман да бъде освободен и дали ще се случи това. \"Щом висшия съдия го е казал. Веднага съм съгласен със съдиите. Така съм обучен, че каквото се произнесе висшия съдия да се съгласявам с него и да не го кометирам\", каза Борисов. ", "date": "2019.10.15", "title": "Ревизия на БФС проверява за злоупотреби "}
{"url": "https://www.monitor.bg:443/bg/a/view/ignat-kanev-otkriva-obnovenoto-otdelenie-po-dializa-v-ruse-178022", "text": "Големият родолюбец Игнат Канев ще открие в четвъртък обновеното отделение по диализа в Университетската болница в Русе, която носи неговото име. Благотворителната фондация на канадския предприемач с български корени дари 500 000 лева за разширението и цялостния ремонт на сектора, в който в момента се обслужват 143 пациенти на 24 диализни поста. Със средствата от Фондация „Игнат Канев“ са извършени само строителните работи, а парите за закупуването на нова апаратура и оборудване са осигурени от Министерството на здравеопазването. Те са в размер на 600 000 лева, информират от русенската болница. Това е четвъртото дарение, което прави фондацията на родения в русенското село Горно Абланово предприемач. През м.г. в присъствието на Игнат Канев бе открито отделението по трансфузионна хематология, изцяло обновено с дарените 300 000 лева. През 2017 г. започна да функционира новото педиатрично отделение, благодарение на финансовата помощ от фондацията в размер на 500 000 лева. Година по-рано бе ремонтирана детска площадка в двора на болницата. С помощта на Фондация „Игнат Канев“ в Русенския университет бе изграден „Канев Център“, а в Горно Абланово – културен дом.", "date": "2019.10.15", "title": "Игнат Канев открива обновеното отделение по диализа в Русе"}
{"url": "https://www.monitor.bg:443/bg/a/view/zameniha-dojivotna-prisyda-na-ubieca-ot-staro-orjahovo-s-25-g-zatvor-178021", "text": "Варненският окръжен съд призна за виновен 23-годишния Тодор Тодоров, обвинен в убийството на свой съселянин от Старо Оряхово, извършено на 8 февруари т. г. по особено мъчителен за убития начин и с особена жестокост. Според НК, престъплението, в което е обвинен е тежко умишлено и се наказва с „лишаване от свобода“ от 15 до 20 г., доживотен затвор или доживотен затвор, без право за замяна. В днешното разпоредително заседание защитата на подсъдимия поиска разглеждане на делото в условията на „съкратено съдебно следствие“.  Така, според НПК, не може да се наложи доживотен затвор без право на замяна, а наказанието трябва да се замени с „лишаване от свобода“ от 20 до 30 г., или ако съдът прецени, че наказанието ще е лишаване от свобода от 15 до 20 г, трябва го редуцира с една трета. Двете дъщери на убития бяха конституирани като граждански ищци и частни обвинители и предявиха иск за по 100 000 лв. всеки за нанесените  неимуществени вреди. Делото приключи в един ден, след като пред 5-членния състав на съда Тодор призна изцяло фактите и обстоятелствата, изложени в обвинителния акт и отказа да се събират други доказателства в съдебната фаза. Пред съда каза само, че съжалява и няма какво повече да добави. 23-годишния убиец е с начално образование, не работи и е неосъждан. За извършеното престъпление, Варненският окръжен съд му наложи наказание доживотен затвор, което замени с 25 години лишаване от свобода. Той ще търпи наказанието си при първоначален строг режим. Тодор трябва да заплати на двете дъщери на убития 70-годишен мъж  обезщетение за претърпените неимуществени вреди в резултат на деянието с обща сума от 200 000 лева, ведно със законната лихва върху нея, считано от деня на убийството до окончателното изплащане. Според хронологията на престъплението, на 8 февруари, тази година, пред магазин  в село Старо Оряхово се засекли Тодор и 70-годишния Недялко. И двамата седнали да пият, като помежду им имало стар конфликт и подсъдимият споделил пред своите съселяни, че мисли да набие възрастния мъж. Около 21 часа Недялко помолил един от мъжете да го придружи до дома му, тъй като бил употребил значително количество алкохол и трудно се придвижвал. Той бил придружен до дома си, който бил в изоставена тухлена постройка. По-късно от магазина си тръгнал и убиецът му. Той взел от къщата на сестра си дърво с дължина около метър и половина и отишъл в дома на Недялко, където го пребил от бой. След като Тодор видял, че възрастният мъж е безжизнен, извлачил тялото му на двора и го захвърлил заедно с вещите му. Продължил да троши дървените плоскости, с които били закрити прозорците, изкъртил и вратата, като забил оръжието на убийството в нея.    ", "date": "2019.10.15", "title": "Замениха доживотна присъда на убиеца от Старо Оряхово с 25 г. затвор  "}
{"url": "https://www.monitor.bg:443/bg/a/view/borisov-sled-sreshtata-s-radev-operacijata-v-sirija-da-spre-syzdava-se-risk-ot-humanitarna-kriza-178018", "text": "Военната операция на Турция в Сирия трябва да спре и рискът от хуманитарна криза е много голям. Това коментира премиерът Бойко Борисов след срещата си с президента Румен Радев по повод ситуацията в Сирия. Самата среща се проведе след заседанието на Съвета по сигурността по-рано през деня в МС. Възникне ли хуманитарна криза, това означава нарастване на мигрантска вълна, каза още Борисов и добави, че настоява военните действия да бъдат прекратени. Само дипломацията е тази, която може са реши този конфликт, убеден и Борисов. Той даде да се разбере, че не са вземали извънредни мерки, а са отчели, че досегашните работят идеално. Премиерът пропомни, че имат планове и са провели учения на гранична полиция и армията при извънредни ситуации. Той поясни, че още в четвъртък външно министерство е провело консултации и няма нищо извънредно, като определи като \"добра идея\" да дойдат и да запознаят Радев какво правят службите и какви са опасенията ни - какъв би бил най - лошият сценарий. Борисов отново изтъкна, че има нула мигранти на границата с Турция. По-голям бил натискът откъм Гърция, но там са взели повече мерки и също е спокойно. Министър-председателят даде да се разбере, че сме против налагане на санкции срещу Турция заради Сирия. \"Ние имаме над 5 млрд.долара стокооборот с Турция. Те са наши съседи. За операцията сме категорично против, защото носи хуманитарна криза. При санкциите с Русия, където ни е по-малък стокооборота, загубихме половин - един милиард лева, а при едно санкции с Турция ще загубим милиарди\", смята Борисов. Премиерът се надява дипломацията и усилията на всички да дадат резултат. По думите му не трябва да се забравя, че Турция е и член на НАТО и може да иска задействане на член 5 от договора. Турските власти твърдели че имат над 700 нападения от кюрди и сирийци. \"Така ли е, не е ли, не искам да знам. Но вече те официално говорят за член пети\", каза той. Борисов отрече да сме подкрепяли операцията в Сирия, а само споразумението с Турция. \"Аз искам да се спазва споразумението с Турция и колегите, когато се изказват да знаят, че ЕС има морска и сухопътна граница с тях. А ако в България влязат 50 - 100 или 200 000 мигранти, не знам какво ще се случи със страната.\", каза той и добави: \"Докато Турция спазва на 100% споразумението и то работи перфектно, аз съм длъжен заради нашата сигурност да отстояваме нашата позиция\", каза той и добави:.  \" Ако влязат в Странджа няколко стотина хиляди, не искам да се ангажирам с резултата\". Ежедневно външните и вътрешните министри, както и граничните служби били в комуникация помежду си. Президентът Румен Радев е призовал по време на срещата правителството да постави на следващото заседание на Съвета на ЕС въпроса за приемането на общ европейски план за действие в случай на внезапно увеличаване на миграционния натиск по външните граници на ЕС, съобщиха по-късно от \"Дондуков\"2.","date": "2019.10.15", "title": "Борисов: Операцията в Сирия да спре, създава се риск от хуманитарна криза"}
{"url": "https://www.monitor.bg:443/bg/a/view/biznesyt-predlaga-merki-za-preodoljavane-na-posledstvijata-ot-falita-na-tomas-kuk-178045", "text": "Националният борд по туризъм (НБТ) предлага на правителството спешни мерки за преодоляване на последствията върху българския туристически сектор заради фалита на туроператорската компания \"Томас Кук\", Великобритания и Европа. С предложенията се цели да се предотвратят негативни процеси за българската икономика и да се гарантира устойчивото развитие на туризма през следващите години. В писмо до премиера, до министрите на финансите и на туризма, получено в БТА, от организацията искат работна среща, на която да представят предложенията. От НБТ искат възможност за финансови облекчения във връзка с обстоятелството, че при издадените фактури от хотелиерите се дължи ДДС в рамките на месеца и корпоративен данък върху суми, които няма да бъдат изплатени по независещи от тях причини; възможност за рефинансиране чрез Българската банка за развитие на кредитите към частни банки, които част от собствениците няма да могат да обслужат, а това би довело до възможни фалити. Друго предложение е за увеличаване на сумата за национална реклама до минимум 15 млн. евро годишно за всяка от следващите две години; увеличаване на сумата за реклама чрез туроператорите за организирани пакетни пътувания, срещу ангажимент за допълнителни чартърни полети до минимум 20 млн. евро годишно за всяка от следващите две години. В писмото от НБТ оценяват като навременни и ефективни действията и ангажиментите на министър Николина Ангелкова, предприети във възникналата кризисна ситуация.", "date": "2019.10.15", "title": "Бизнесът предлага мерки за преодоляване на последствията от фалита на \"Томас Кук\""}
{"url": "https://www.monitor.bg:443/bg/a/view/danychni-prodavat-na-tyrg-apartamenti-po-ujnoto-chernomorie-178043", "text": "НАП-Бургас обяви на търг недвижими имоти по Южното Черноморие. Те са на длъжници, които не са предприели каквито и да са действия за погасяване на натрупаните просрочени задължения към републиканския бюджет. Това съобщиха от пресцентъра на приходното ведомство в морския град. Изнесените за продан апартаменти и офисни площи са в Ахелой, курортите \"Слънчев бряг\" и \"Елените\", Несебър и Свети Влас. Цените започват от 562 лева за квадратен метър. От НАП съобщиха още, че за първите 8 месеца на годината са събрани 163 милиона лева публични задължения. От приходното ведомство апелираха към длъжниците да търсят контакт и да сключват споразумения. Това са направили 722 физически лица и дружества от региона. НАП информира още, че е поставила под постоянно наблюдение 1298 фирми, всяка от които със задължения от над 50 000 лева. Целта на този вид мониторинг е намаляване на натрупаните просрочия като се поддържа и активен диалог със задължените лица.", "date": "2019.10.15", "title": "Данъчни продават на търг апартаменти по Южното Черноморие"}
{"url": "https://www.monitor.bg:443/bg/a/view/midalidare-rock-s-vtoro-izdanie-prez-uli-178023", "text": "Фестивалът Midalidare Rock, който се проведе през 2017 г., ще се върне с ново издание през следващото лято. Премиерното тридневно събитие събра на една сцена Дий Шнайдер от Twisted Sister, Gotthard, Доро Пеш, Dirkschneider и други именити рокаджии в долината на виното в село Могилово. „Midalidare Rock е повече от фестивал, това е приключение за цялото семейство и приятели. Най-радостното за нас е, че коментарите след първото издание са, да срещнеш нови приятели и да усетиш една различна енергия. Работим така, че с второто издание да надградим всичко до момента. Очаква ни един наистина силен фестивал“, споделя Александър Алексиев, управител на винарската изба. Второто издание на Midalidare Rock ще се проведе на 17, 18 и 19 юли 2020 г. Билети за фестивала можете да намерите в мрежата на Eventim.", "date": "2019.10.15", "title": "Midalidare Rock с второ издание през юли"}
{"url": "https://www.monitor.bg:443/bg/a/view/blagotvoritelen-riboloven-turnir-shte-sybira-pari-za-bolen-mladej-178029", "text": "Благотворителен риболовен турнир в подкрепа на 18-годишния Георги Арнаудов от Пазарджик, който страда от онкологично заболяване, ще се проведе на 20 октомври на микроязовира край село Церово. Това съобщи една от организаторките Елена Чочкова.  Таксата за участие е 20 лева на човек. Цялата събрана сума ще бъде предоставена за лечението на младежа. Състезанието започва в 9.00 часа и ще продължи 5 часа. Всеки състезател има право на два броя въдици с по две куки максимум. Позволен е риболов на плувка и на дъно. Няма ограничения за стръв и захранка. Телените живарници са забранени. Победителите се определят според теглото на уловената риба. След меренето съдията връща рибата във водата. Първите трима с най-много улов ще получат награди. Желаещите да се включат може да се запишат на тел. 0884 981760. \"Приятели, познати и непознати, да помогнем на Георги Арнаудов да спечели битката с болестта! Заедно можем! Очакваме ви на 20 октомври на язовир „Церово“!\" - призовават организаторите. Георги, който е бивш възпитаник на Професионалната гимназия по икономика и мениджмънт в Пазарджик, страда от Сарком на Юинг/онкологично заболяване на костите/. За операцията и лечението му в болница в Германия са необходими около 300 000 лева. Част от парите вече са събрани от благотворителни събития в целия регион, както и дарения от други области на страната, където добри хора също се трогнаха от съдбата на борбения младеж. Резултатът обаче все още е далече от крайната цел на акцията - събирането на цялата сума. Нека помогнем! Средства се събират и по банков път, както и чрез PayPal. РАЙФАЙЗЕНБАНК IBAN:BG72RZBB91551011086230 BIC: RZBBBGSF Титуляр: Георги Йорданов Арнаудов Пазарджик PayPal: paypal.me/georgiarnudov https://www.paypal.com/paypalme2/georgiarnudov  ", "date": "2019.10.15", "title": "Благотворителен риболовен турнир ще събира пари за болен младеж"}
{"url": "https://www.monitor.bg:443/bg/a/view/zadyrjaha-6-dushi-za-narkorazprostranenie-v-dobrich-178024", "text": "6 души са задържани за разпространение на наркотични вещества при специализирана полицейска операция в Добрич На територията на Областната дирекция на МВР (ОДМВР)-Добрич със сили на дирекцията и Първо Районно управление при ОДМВР-Добрич се провежда специализирана полицейска операция по противодействие на битовата престъпност, разпространение на наркотични вещества и пътно-транспортния травматизъм. Това съобщиха от пресцентъра на ОДМВР-Добрич. Масови проверки се извършват в жилищните квартали „Балик, „Иглика“ и „Изгрев“. Към настоящия момент са задържани 6 души за разпространение на наркотични вещества и един извършител на грабеж, съставени са 35 фиша за нарушения по Закона за движение по пътищата.", "date": "2019.10.15", "title": "Задържаха 6 души за наркоразпространение в Добрич"}
{"url": "https://www.monitor.bg:443/bg/a/view/izzeha-310-miliona-leva-imushtestvo-na-arabadjievi-178020", "text": "Наложиха обезпечителни мерки на имущество на стойност над 310 милиона лева на Вълчо и Маринела Арабаджиеви и 9т юридически лица по искане на Комисията за противодействие на корупцията и за отнемане на незаконно придобитото имущество (КПКОНПИ). Производството в КПКОНПИ е образувано по повод получено уведомление от Специализирана прокуратура за участие на лицата в организирана престъпна група с цел извършване на данъчни престъпления и изпиране на пари.", "date": "2019.10.15", "title": "Запорираха имущество за 310 млн. лв. на Арабаджиеви"}
{"url": "https://www.monitor.bg:443/bg/a/view/uiljam-i-kejt-v-pakistan-178028", "text": "Британският принц Уилям и съпругата му Катрин пристигнаха на 5-дневно официално посещение в Пакистан, предадоха световните агенции. Херцогът и херцогинята на Кеймбридж ще бъдат охранявани от над 1000 полицаи, а програмата включва десетки ангажименти в няколко града. Но поредното кралско турне, дни след края на това на Хари и Меган, също има и своя сантиментален смисъл. Преди дни принц Хари се снима в минна зона, където преди години е била и майка му Даяна. Меган пък даде сериозна заявка да бъде новата Лейди Ди. А сега и Уилям и Кейт тръгват по стъпките на майката на двамата братя. Пакистан също е страна, която Даяна е посещавала многократно. През 1996 г. тя отива в местна болница за лечение на болни от рак и снимката й с един от малките пациенти обикаля света. Даяна развива сериозна благотворителна дейност именно в Пакистан, а сега е ред по-големия й син и неговата съпруга да продължат делото й, пишат британските таблоиди. Но посещенията й в Пакистан са не само по работа и дълг, а и по любов. Сърдечният хирург Хаснат Кан, който е пакистанец, е един от мъжете в живота й след развода с принц Чарлз. Двамата дори са имали планове за сватба и за съвместно съжителство в неговата родина. Министърът на външните работи на Пакистан Шах Махмуд Куреши и съпругата му посрещнаха кралската двойка на летището на авиобазата Нур Хан в Равалпинди. Уилям и Кейт бяха приветствани и от премиера на Пакистан Имран Кан, който е бил близък приятел с майката на Уилям Даяна. Той я посреща в Пакистан през 1997 г., няколко месеца преди смъртта й. По време на визитата си херцозите на Кембридж ще посетят градовете Лахор и Исламабад, както и северните територии. Кралската двойка ще посети важни исторически и културни обекти. Визитата на Уилям и Кейт е първото официално посещение на кралското семейство в Пакистан от 2006 година насам.", "date": "2019.10.15", "title": "Уилям и Кейт в Пакистан (СНИМКИ)"}
{"url": "https://www.monitor.bg:443/bg/a/view/kunchev-pik-na-gripa-v-kraja-na-januari-178016", "text": "Пик на грипната епидемия отново се очаква в края на януари или началото на февруари. Това обяви главният държавен здравен инспектор Ангел Кунчев пред бТВ. В момента нито у нас, нито в Европа има грип, в края на ноември ще има отделни случаи, допълни той. За поставяне на противогрипна ваксина не е късно. Подходящ е целият период от последното тримесечие на годината, каза епидемиологът. Препоръчително е ваксините да се поставят 21-11 дни преди срещата с вируса, защото за това време се изгражда имунитет. Безплатните ваксини за пенсионери все още не се доставени, очакват се в началото на ноември, обяви Кунчев. Причината за забавянето е, че в световен мащаб има недостиг на противогрипни ваксини и те трябва да се поръчват много рано, а договорът за тези е подписан през септември. За тази година ще бъдат осигурени безплатни ваксини за 10% от хората над 65- годишна възраст. Ако всички внесени ваксини, който ще са два пъти повече от предходни години, бъдат използвани, ще преговаряме за повече средства, обясни главният държавен здравен инспектор. Безплатните ще бъдат поставени на тези, които най-много се нуждаят от модицинска гледна точка по преценка на личните лекари, уточни той.", "date": "2019.10.15", "title": "Кунчев: Пик на грипа в края на януари "}
{"url": "https://www.monitor.bg:443/bg/a/view/posleden-den-za-zajavlenija-za-ednokratna-pomosht-za-pyrvoklasnici-178010", "text": "Днес изтича срокът за подаване на заявления за отпускане на еднократна помощ за ученици, записани в първи клас през учебната 2019/2020 г. Еднократната помощ е в размер на 250 лева. Право да я получат имат семейства, чиито деца са записани в първи клас в държавно или общинско училище за първи път. Задължително условие за получаването на средствата е средномесечният доход на член от семейството за предходните 12 месеца да е по-нисък или равен на 450 лв. Няма доходни ограничения за деца с трайни увреждания, деца с един жив родител и за деца, настанени в приемни семейства. Очаква да бъдат подкрепени около 43 800 деца, съобщи БНТ. Помощта се отпуска на два пъти- след влизане в сила на заповедта за отпускането й и в началото на втория учебен срок, ако детето продължава да учи.", "date": "2019.10.15", "title": "Последен ден за заявления за еднократна помощ за първокласници"}
{"url": "https://www.monitor.bg:443/bg/a/view/dyrjavata-prekratjava-otnoshenija-s-bfs-iskat-ostavkata-na-bojko-borisov-178011", "text": "Държавата прекратява всякакви отношения с БФС, включително и финансови, до подаване на оставката на шефа на БФС Борислав Михайлов. Това съобщи спортният министър Красен Кралев, като поясни, че е извикан по спешност в Министерски съвет след вчерашния мач между България и Англия и поредните няколко инцидента. Кралев поясни, че последните 4 години правителството е помагало много на футбола, изградили се стадиони, осветление, давали се много средства за детско-юнишеските школи. До решението се стигнало заради състоянието на футбола. Кралев отрече да се нарушават правилата на УЕФА.  Държавата не може да толерира това, каза Кралев.  Малко по-късно премиерът Бойко Борисов поиска оставката на Михайлов и в социалната мрежа Фейсбук. \"Призовавам Борислав Михайлов незабавно да си подаде оставката като президент на Българския футболен съюз! След вчерашната позорна загуба на българския национален отбор и предвид лошите резултати на футбола ни, разпоредих на министър Красен Кралев държавата да прекрати всякакви отношения с БФС, включително и финансови, до оттеглянето на Борислав Михайлов от поста. Категорично осъждам и поведението на част от присъстващите на стадиона. Недопустимо е България, която е една от най-толерантните държави в света, и хора от различни етноси и религии живеят в мир, да се свързва с расизъм и ксенофобия.\", написа Борисов. ", "date": "2019.10.15", "title": "Държавата прекратява отношенията с БФС до оставката на Борислав Михайлов (ОБНОВЕНА)"}
{"url": "https://www.monitor.bg:443/bg/a/view/nepylnoleten-motorist-se-blysna-v-stylb-zagina-na-mjasto-178012", "text": "Непълнолетен моторист се блъсна в стълб и загина на място 17-годишен младеж от село Полена, община Симитли се блъсна с мотор  в стълб тази нощ и загина на място. Трагичният инцидент е станал около 04:15 часа на пътя между с.Черниче и гр.Симитли, когато  неправоспособният моторист, управлявайки нерегистриран по надлежния ред мотоциклет „Джилера“ и движейки се с несъобразена с пътните условия скорост в посока от с.Черниче към гр.Симитли губи контрол над мотоциклета, излиза в дясно от пътя и се блъска в метален стълб. В резултат на инцидента водачът е починал на място. По случая е образувано досъдебно производство. Огледът на местопроизшоствието приключи в 6 часа тази сутрин и тялото на загиналия беше транспортирано в моргата на благоевградската болница за аутопсия.", "date": "2019.10.15", "title": "Непълнолетен моторист се блъсна в стълб, загина на място"}
{"url": "https://www.monitor.bg:443/bg/a/view/borisov-pri-radev-zaradi-sirija-178013", "text": "След края на заседанието на Съвета по сигурността в МС, премиерът Бойко Борисов пристигна в президентството, за да съобщи на държавния глава Румен Радев какво са обсъждали на Съвета.  Самият съвет бе свикан по спешност от Борисов заради усложнената обстановка в Северна Сирия. Освен Борисов, на Дондуков 2 са и вътрешният министър Младен Маринов, на външните работи Екатерина Захариева и др. ", "date": "2019.10.15", "title": "Борисов при Радев заради Сирия"}
{"url": "https://www.monitor.bg:443/bg/a/view/kristina-agilera-trudno-sychetava-karierata-s-majchinstvoto-177968", "text": "Певицата Кристина Агилера разкри, че й е трудно да балансира между кариерата си и мисията да е добра майка. Тя обаче е категорична, че никога не се оплаква, защото обича онова, с което се занимава. \"Сцената винаги е била моят дом. Не съм била по турнета от 10 години. Децата имат определено време за лягане. Питала съм се \"Как се справят другите родители?\". Не е малко да слезеш от сцената и да се прибереш у дома, за да четеш приказки на децата си, преди да заспят, да прекарваш качествено времето си с тях.\", обобщи звездата. Изпълнителката на хита Beautiful има 11-годишен син Макс от бившия си съпруг Джордан Братман и 5-годишна дъщеря Съмър от годеника си Матю Рътлър. Децата на Агилера я придружиха по време на първата част от европейското й турне това лято, когато те имаха двумесечна училищна ваканция, а след това посети заедно с нея Япония.", "date": "2019.10.15", "title": "Кристина Агилера трудно съчетава кариерата с майчинството"}
{"url": "https://www.monitor.bg:443/bg/a/view/stana-katich-jahna-bg-vlak-177971", "text": "Какво е чувството да се возиш в БДЖ? На този въпрос вече може да отговори и актрисата Стана Катич. Красавицата, която изгря на звездния небосклон със значката на детектив Кейт Бекет от „Касъл“, се завърна в България. Причината – снимките на трети сезон на хитовия сериал на AXN „Забравена“ ще се случат изцяло у нас. За изпробването на железницата загатна самата тя със кадър в социалните мрежи. Още преди месец в София дойде екранният партньор на Стана - Патрик Хюсингер, който редовно споделя в Инстаграм кадри от природата ни, уличните ни котки и дори от различни фитнес салони. Припомняме, че във втори сезон на „Забравена“ агент Емили Бърн (Катич) се опита отново да се върне към нормалния си живот. Това се оказа трудна задача, тъй като не може да се отърси от Една от виновниците за неволите й се оказа новата половинка на съпруга й Ник - Алис (Кара Тиоболд), която се прости с живота си преди финалните надписи. Историята в третия сезон започва три месеца след финала на драматичните събития от предходния. Един от криминалните случаи на специален агент Ник Дюран (Хюсингер) се оказва смъртоносна заплаха за семейството им и е на път да унищожи всичко, което Емили е съградила с толкова много усилия. Тя ще тръгне на опасно пътешествие, което ще я отведе далеч от Бостън и ще я подложи на нови тежки изпитания. За новата порция епизоди на „Забравена“ на наш терен ще пристигнат две нови попълнения в каста - Джоф Бел („Kingsman: Тайните служби“) и Жозет Саймън („Жената чудо“). Бел ще скочи в кожата на Колин Доукинс – изтънчен наемник, Саймън пък ще се въплъти в ролята на Роуена Кинкейд – бивш инструктор от Куонтико и агент от разузнаването в МИ5 и МИ6. Тя има история с Емили, но още не е ясно дали ще се появи като неин враг или съюзнк. В актьорския състав остават Нийл Джаксън, Матю Ле Невез, Наташа Литъл, Пол Фрийман и Патрик Макали. Към екипа на продукцията се присъединява и Уил Паско („Демоните на Да Винчи“), като изпълнителен продуцент и шоурънър. Трети сезон на „Забравена“ ще се завърти по AXN през 2020 г.", "date": "2019.10.15", "title": " Стана Катич яхна БГ влак"}
{"url": "https://www.monitor.bg:443/bg/a/view/myj-strelja-po-sysed-na-veloaleja-178006", "text": "42-годишен мъж е стрелял с газов пистолет в Бургас, съобщиха от ОДМВР - Бургас. Около 20.30 ч. вчера в Четвърто Районно управление – Бургас е получено съобщение за изстрели от газово оръжие, произведени на велоалеята пред дом № 42 А на бул. \"Захари Стоянов\". Установено е, че изстрелите са произведени от 42- годишен бургазлия спрямо негов 48-годишен съсед по повод разменени лични реплики. От инцидента няма пострадали. Бургазлията е задържан за срок от едно денонощие, като е иззет газовият пистолет и боеприпаси към него. Работата по случая продължава от служители на Четвърто Районно управление – Бургас..", "date": "2019.10.15", "title": "Мъж стреля по съсед на велоалея "}
{"url": "https://www.monitor.bg:443/bg/a/view/dvama-dushi-v-bolnica-sled-katastrofa-na-pytja-sofija-burgas-178007", "text": "Двама души се озоваха в болница след катастрофа на подбалканския път София - Бургас. Инцидентът е станал малко след разклона за село Дунавци снощи около 23.30 часа, съобщи Нова ТВ. Лек автомобил, управляван от младо момиче, е излязъл от пътното платно и се е преобърнал няколко пъти. По първоначални данни водачката е изгубила контрол над возилото. При инцидента са пострадали тя и нейния спътник. Двамата са откарани в казанлъшката болница с наранявания.", "date": "2019.10.15", "title": "Двама души в болница след катастрофа на пътя София - Бургас"}
{"url": "https://www.monitor.bg:443/bg/a/view/trymp-vyvede-sankcii-sreshtu-turcija-i-poiska-kraj-na-operacijata-v-sirija-178014", "text": "Вицепрезидентът на САЩ Майк Пенс заяви, че президентът Тръмп е разговарял по телефона с турския президент Реджеп Тайип Ердоган и е поискал незабавно прекратяване на огъня в Сирия, предаде Ройтерс. \"Съединените американски щати не са давали зелена светлина на Турция да нахлуе в Сирия\", заяви Пенс пред репортери в Белия дом. В телефонния разговор Тръмп е поискал от Ердоган да започне преговори с кюрдските сили в Сирия, каза Пенс, който по нареждане на президента заминава за Турция и Близкия изток. \"Президентът Тръмп беше много твърд днес към президента Ердоган\", добави Майк Пенс, цитиран от АФП. Министърът на финансите Стивън Мнучин, който се присъедини към Пенс, каза че министерството налага икономически санкции на турските министерства на отбраната и енергетиката в отговор на военната операция в Сирия. Санкции са наложени и на турските министри на енергетиката, на отбраната и на вътрешните работи, чиито авоари в САЩ са замразени и международните им доларови трансакции са блокирани. Санкциите са обявени с указ на президента, предвидащ също забрана за достъп до територията на САЩ на санкционираните личности. \"Съединените щати смятат турското правителство за отговорно за ескалацията на насилието от страна на турските сили. То застрашава невинни цивилни и дестабилизира района\", каза Мнучин. \"Готови сме да наложим допълнителни санкции на правителството на Турция ако е необходимо\", добави той. В същото време Тръмп заяви, че е готов да унищожи турската икономика, ако Анкара не промени политиката си към Сирия, предадоха Франс прес и Ройтерс. Президентът се зарече да унищожи бързо турската икономика, ако Турция продължи \"по този опасен и разрушителен път\", посочва Ройтерс. Той добави, че американските военни, които се изтеглят от Сирия, ще се предислоцират и ще останат в района, за да следят развоя на ситуацията. Тръмп обяви, че в отговор на турската инвазия в Сирия прекратява търговските преговори с Турция и повишава с 50 процента митата над вноса на турска стомана. \"Турската военна офанзива застрашава цивилни, както и мира, сигурността и стабилността в района. Бях съвсем ясен с президента Ердоган, че действията на Турция пораждат хуманитарна криза и създават условия за възможни военни престъпления\", се казва в декларация на Тръмп. \"Те трябва да превърнат в приоритет защитата на цивилните, особено на уязвимите етнически и религиозни малцинства в североизточна Сирия. Безразборният обстрел срещу цивилни, разрушаването на цивилната инфраструктура и нападенията срещу етнически и религиозни малцинства са неприемливи\", добавя Доналд Тръмп.", "date": "2019.10.15", "title": "Тръмп въведе санкции срещу Турция и поиска край на операцията в Сирия"}
{"url": "https://www.monitor.bg:443/bg/a/view/doli-partyn-ne-iskam-estestvena-krasota-iskam-da-byda-bomba-177977", "text": "Певицата с актьорски заложби Доли Партън често получава критики заради корекциите по външния си вид, но не се притеснява от това, а напротив. Тя заяви, че никога не си е падала по естествените външни характеристики. „Никога не съм предпочитала естествената красота. Да бъда бомба… Ярка… забелязвана…“, сподели пред сп. ELLE 73-годишната звезда. Напоследък около кънтри изпълнителката се шуми заради новия телевизионен сериал Dolly Parton’s Heartstrings, чийто първи епизод ще се появи на екран на 22 ноември. Обичам разкоша и разнообразието“, намигна Партън. Звездата спомена също, че все още получава комплименти от млади момичета и че е техен пример и вдъхновение.", "date": "2019.10.15", "title": "Доли Партън: Не искам естествена красота, искам да бъда бомба"}
{"url": "https://www.monitor.bg:443/bg/a/view/patriarh-neofit-na-74-178008", "text": "Българската православна църква, българската държава и православният български народ честват рожденият ден на Светейшия Български патриарх и Софийски митрополит Неофит, предаде репортер на  \"Фокус\". Той ще посрещне скромно своя рожден ден, по традиция в Троянската света обител, под покрова на небесната му покровителка - св. Богородица Троеручица и до своя духовен отец - Българския патриарх Максим. Светското име на Негово Светейшество Българския патриарх и Софийски митрополит Неофит е Симеон Николов Димитров. Роден е на 15 октомври 1945 г. в град София. След завършване на основното си образование, през есента на 1959г. е приет за ученик в Софийската духовна семинария, тогава намираща се на заточение при гара Черепиш, курсa на която завършва през 1965 г. От септември 1967 г. е студент в Духовната академия \"Св. Климент Охридски\" в София, която завършва през 1971 г. От есента на 1971 до 1973 г. той е на богословска специализация в катедрата по \"Църковно пение\" при Московската духовна академия. От 01 септември 1973 г. е назначен за преподавател по източно-църковно пение и диригент на студентския хор при Духовната академия \"Св. Климент Охридски\" в София. На 03 август 1975 г. в Троянската св. обител е постриган в монашество с името Неофит от Българския патриарх Максим, под духовното старчество на тогавашния игумен архимандрит Геласий . На 15 август с.г. патриарх Максим го ръкополага в йеродяконски чин, а на 25 март 1976 г. в столичния катедрален храм \"Св. Неделя\" и за йеромонах. От 30 септември 1975 г. той е диригент на Софийския свещенически хор, а от 15 юли 1977 г. е и старши преподавател по източно-църковно пение и богослужебна практика в Духовната академия в София, какъвто остава до края на 1980г. Един от основателите на световноизвестния хор за източноцърковно пеене \"Св. Йоан Кукузел\". По време на това негово служение, на 21 ноември 1977 г. в столичния катедрален храм \"Св. Неделя\" е възведен в архимандритско достойнство от Българския патриарх Максим. От 01 януари 1981 г. до декември 1985г. архимандрит Неофит е протосингел на Софийската митрополия. На 08 декември 1985 г. в Патриаршеската катедрала \"Св. Александър Невски\" е хиротонисан в епископски сан с титлата \"Левкийски\" и е назначен за втори викарий на Софийския митрополит. От 01 декември 1989 г. епископ Неофит е ректор на Духовната академия \"Св. Климент Охридски\" в София, а на 26 юли 1991 г. е избран и за пръв декан на възстановения от 01 юли същата година. Богословски факултет при Софийския университет \"Св. Климент Охридски\". Този пост той заема до януари 1992 г. От 27 януари 1992 г. е назначен за главен секретар на Св. Синод и председател на Църковното настоятелство при патриаршеската катедрала \"Св. Александър Невски\". На 27 март 1994 г. е избран, а на 03 април с.г. е и канонически утвърден за Доростолски и Червенски митрополит. От 17 декември 2001 г. по решение на Петия църковно-народен събор Доростоло-Червенска епархия е разделена на Русенска и Доростолска епархии, а той се титулува Русенски митрополит и наместник на възстановения Доростолски митрополитски престол. През годините на църковния разкол винаги е отстоявал позициите на каноничния Свети Синод на Българската православна църква, начело със своя духовен наставник, блаженоппочиналия и приснопаметен Български патриарх и Софийски митрополит Максим. На 02 декември 2008 г. Русенски митрополит Неофит получава званието \"доктор хонорис кауза\" на Софийския университет \"Св. Климент Охридски\". Званието е връчено за цялостен принос в развитието на духовността в СУ и за активното му участие във възстановяването на Богословския факултет. Припомняме, че той е последният ректор на Духовната академия и първи декан на Богословския факултет \"Св. Климент Охридски\". На 22 юни 2010 г. Негово Високопреосвещенство митрополит Неофит е удостоен от Президента на Република България с орден „Св. Кирил и Методий” – огърлие „за особено значимите му заслуги за развитието на Духовната академия „Св. Климент Охридски”, за приноса му за развитие на научно-просветителските връзки и взаимоотношения между източните и западните християни и по повод неговата 65-годишнина”. На 24 февруари 2013 г., неделя, на Патриаршески избирателен църковен събор в София Русенският митрополит Неофит е избран за Български патриарх и Софийски митрополит. Интронизацията на Негово Светейшество Неофит като патриарх Български е извършена още същия ден в патриаршеската катедрала \"Св. Александър Невски\". Вече повече от пет години Патриарх Неофит ръководи Светата ни Българска православна църква.    ", "date": "2019.10.15", "title": "Патриарх Неофит на 74 "}
{"url": "https://www.monitor.bg:443/bg/a/view/20-bg-gimnazisti-s-shans-za-obuchenie-v-sa-sht-177870", "text": "20 български ученици от 9-и или 11-и клас ще имат шанса да се обучават една учебна година в американско средно училище. Гимназистите ще получават месечна издръжка и ще им бъде осигурен двупосочен билет от България до САЩ. Тази възможност предоставя стипендията YES, по която от 2009-а на едногодишен ученически обмен са заминали 75 деца, обясни Йелена Джокович от Американския съвет за международно образование. За да кандидатстват, учениците трябва да са изкарали много добър или отличен успех за предходните две учебни години и да са родени в периода 1 януари 2003 г. - 15 юни 2005 г. Независимо от класа, в който са, в програмата могат да се включат и деца със сензорни и двигателни затруднения. Условието за тях е да са родени в посочения период. Желаещите трябва да попълнят електронен формуляр до 31 октомври.След като подадат документи, кандидатите ще се състезават онлайн, като пишат есета на различни теми. Последният кръг пък ще е в няколко града у нас – София, Пловдив и Варна, където ще правят тест на английски. През март ще станат ясни гимназистите, които ще прекарат следващата година в американско училище, разказа за подготовката Джокович. За тях е организиран и подготвителен семинар, на който да се подготвят за визовото си интервю. Единствените разходи на учениците ще бъдат свързани с таксата за виза. През август следващата календарна година те ще заминат за САЩ, като през целия си престой ще бъдат настанени в американски семейства.Те биват избирани според интересите на децата. По време на предварителните интервюта със семействата и децата се проучват хобитата им. Така, ако детето обича скалното катерене или баскетбол, ще бъде настанено при приемни родителите, които практикуват тези занимания. Училищата, в които ще бъдат записани, пък най-често са кварталните. „По този начин се смесват различни култури и се преодоляват културните стереотипи“, разказа Джокович. Варя Николова печели YES през 2017-а и прекарва 11-и клас в Мичиган. След като участва в няколко проекта по „Еразъм“, тя започва да търси различни варианти за стипендии в чужбина. „Това е възможност не само да пътуваш, но да живееш с местните хора“, сподели тя. Вяра разказа, че подборът е бил дълъг, тъй като комисията държи не само на доброто владеене на английски език но и на личните качества на кандидатите. От образователната система в Америка българската стипендиантка най-много се впечатлила, че има възможност да избира не само предметите си, но и тяхната трудност според интересите си. „Има задължителни предмети като английски език и история, но всеки сам избира останалите и дали да бъдат на базисно или на високо ново“, разказа Вяра. Така тя решава да учи френски и английски език на високо ниво, но математиката - на средно, за да успее да покрие всички изисквания. Натрупаните знания смята да приложи следващата година, тъй като заминава на обмен в Канарските острови. „Опитът от чужбина е ценен, но ще е по-ценен, ако го прилагам в България“, сподели поуката, която е научила след година в Америка. По време на престоя си в чужбина Вяра попада и в множество забавни ситуации. На събитие в училище за края на учебната година тя и нейната група приятели сядат, за да ги нарисува карикатурист. През това време той ги разпитва за техните планове. Така, когато тя споделя, че ще се връща вкъщи, той я гледа озадачено и пита как така „вкъщи“, нали учи тук. Вяра му обяснява, че е на обмен и ще се връща в България. Тогава се оказва, че карикатуристът е бил на мисия в Сливен и е реставрирал еврейската синагога. Той й разказва неща за града и за София, които дори и момичето не знае. За още по-голяма изненада карикатуристът вади банкнота от 20 лв., която носел за късмет, разказа за преживяването Вяра. Впоследствие тя научава, че и други нейни приятели от Америка обмислят да посетят страната ни.", "date": "2019.10.15", "title": "20 БГ гимназисти с шанс за обучение в САЩ"}
{"url": "https://www.monitor.bg:443/bg/a/view/syvetyt-po-sigurnostta-se-sybira-zaradi-sirija-178003", "text": "Премиерът Бойко Борисов свиква заседание на Съвета по сигурността, заради \"рязкото изостряне на ситуацията в Сирия\". На срещата, която ще се проведе в Министерски съвет днес, ще бъде обсъдена обстановката в Северна Сирия и свързаните с нея процеси от регионалната и международна сигурност, уточняват от правителсвото.", "date": "2019.10.15", "title": "Съветът по сигурността се събира заради Сирия "}
{"url": "https://www.monitor.bg:443/bg/a/view/toplo-i-dnes-do-28-178002", "text": "Антициклонът \"Лизбет\" ще ни осигури слънчева есенна седмица с летни температури сутрин около 10 градуса, а в следобедните часове – до 23-25 градуса. На този етап евентуални превалявания очакваме чак около средата на следващата седмица, съобщи Нова ТВ. Днес времето над страната ще се задържи почти без промяна, ще е предимно слънчево. В сутрешните часове в котловините и низините, а до обяд и над Източна България ще има мъгла или ниска слоеста облачност. Ще духа слаб вятър от изток-югоизток. Максималните температури, в повечето райони, ще бъдат между 23° и 28°, в София - около 26°. Атмосферното налягане през деня още малко ще се понижи и ще бъде близко до средното за октомври. Това съобщи дежурният синоптик Мартин Славчев от Националния институт по метеорология и хидрология (НИМХ) за Агенция \"Фокус\" . Над Черноморието ще има ниска облачност или мъгла. В следобедните часове видимостта временно ще се подобри, а облачността ще намалее. Ще духа слаб вятър от изток-югоизток. Максималните температури на въздуха ще са между 19°-21°, а температурата на морската вода е 20°. Вълнението на морето ще бъде 2-3 бала. Над планините ще бъде слънчево и топло. Ще духа слаб вятър от юг-югозапад. Максималната температура на височина 1200 метра ще е около 22°, на 2000 метра - около 15°.", "date": "2019.10.15", "title": "\"Лизбет\" носи летни температури още седмица "}
{"url": "https://www.monitor.bg:443/bg/a/view/do-kraja-na-rabotnija-den-se-podavat-iskanijata-za-kompensacija-za-prirodni-bedstvija-178009", "text": "Днес е крайният срок, в който стопаните могат да подадат заявления, за да бъдат компенсирани за щети от природни бедствия, припомня Investor.bg. Утвърденият финансов ресурс за тази година по схемата е от 2,144 млн. лева. На подпомагане подлежат земеделски стопани, които притежават констативни протоколи за 100% пропаднали площи следствие на настъпили през тази година неблагоприятни климатични условия. Отпуснатите средства се разпределят за щети, настъпили през 2019 г., като за зърнено-житни, зърнено-бобови култури и слънчоглед се изплащат до 30% от производствените разходи, а за фуражни култури, плодове, зеленчуци, етерично-маслени и технически култури – до 80%. Земеделски производители, които не са застраховали площите си, ще разчитат на 50% от полагащата се помощ. Парите ще бъдат изплатени до 8 ноември, уточняват от Министерството на земеделието. Практиката показва, че в голяма част производителите не застраховат продукцията си. Това изискване не се отнася за щетите, причинени от суша, както и измръзване на плодни пъпки при трайните насаждения. При тях помощта се изплаща без редукция, напомнят пък от Държавен фонд „Земеделие“.", "date": "2019.10.15", "title": "До края на работния ден се подават исканията за компенсация за природни бедствия"}
{"url": "https://www.monitor.bg:443/bg/a/view/bylgaristka-ot-ankara-prevede-na-turski-istorija-slavjanobylgarska-177996", "text": "„Ах, акълсъз будала! Булгаръм демектен неден утанъйорсун!”. Така би се обърнал на турски към българите основоположникът на Българското възраждане Паисий Хилендарски. В ролята на преводач на думите му влиза 28-годишната българистка от Анкарския университет Тууче Конач, която за първи път преведе на турски език пълния текст на „История славянобългарска”. Преводът е част от магистърската работа на Тууче за ролята на „История славянобългарска” за изграждането на българското национално самосъзнание. „Нямам никаква кръвна връзка с България, но много обичам славянските езици, сега след години мога да кажа, че обичам и България, и българите”, разказва Тууче. В родния си град младата жена завършила езиков лицей с английски и немски, а за бъдещата й професионална реализация влияние оказал баща й. Първите хора, които отворили вратичката на комшулука към България, били проф. Хюсеин Мевсим, известен преводач и изследовател, който от 1991 г. работи и живее в Турция, и родената в Македония проф. Меляхат Парс. „В първи курс по специалността „Български език и литература” се записаха около 60 души, но после не всички можаха да продължат във втори, защото е много трудно. Останахме 4-5, а е имало моменти, в които на лекции съм била сама с преподавателите”, описва пътя си в българистиката Тууче. Казва, че по-лесна е граматиката, поне за нея, а по-трудно е самото говорене, фонетиката. С Паисий и неговата „История” се срещнала за първи път още в първи курс в часовете, посветени на Българското възраждане. След Анкарския университет записала магистърска програма „Балканистика” в Тракийския университет в Одрин и започнала да се замисля за дипломната си работа. Търсела нещо, което да има научен принос към българистиката и балканистиката в Турция. Така съвместно с преподавателя си се спряла на „История славянобългарска”. „Хванах се с превода на „История славянобългарска”, защото това произведение е изключително важно и за нас, и за вас. Важно е за българската история и за изграждането на националната идентичност на българите, но е важно и за разбирането за този исторически извор в Турция в контекста на османската империя и културното пространство на Балканите”, мотивира избора си Тууче Конач. Освен това мнозина историци и изследователи в Турция работели по темата за Паисий и българското национално възраждане, но превод на самия труд не бил правен. Работата по превеждането на текста на турски език отнело на Тууче близо година и бил дълъг и тежък процес. Огромна помощ й оказала редакторката и консултантката на превода д-р Менент Шукриева от Шуменския университет „Епископ Константин Преславски”, с която нанасяли корекции и търсели правилните съответствия на турски език на историческите личности и топонимите, споменати в произведението. В помощ била работата с д-р Мюмюн Исов, български изселник. Преводът бил готов, а през юли т.г. Тууче Конач защитила и магистърската си теза и вече е докторант. Още не е избрала темата, иска да се насочи към старата българска история, вълнуват я Хилендарският манастир, Преславската книжовна школа – Константин Преславски, Йоан Екзарх, и Черноризец Храбър, Св. Иван Рилски и Рилският манастир. Любимият български сериал на Тууче е „Столичани в повече”. Тя е и голям почитател на Азис. Знае наизуст всички негови песни. Харесва Цветелина и Андреа и мечтае някой ден да се запознае с тях.", "date": "2019.10.15", "title": "Българистка от Анкара преведе на турски „История славянобългарска”"}
{"url": "https://www.monitor.bg:443/bg/a/view/zatvarjat-aktivnata-lenta-v-tunel-trajanovi-vrata-178004", "text": "Шофьорите да карат внимателно в тунел „Траянови врата“ на магистрала „Тракия“ в посока София, както и при км 1 на АМ „Хемус“ към Варна, предупредиха от Агенция \"Пътна инфраструктура\". От 10,00 ч. до 15,30 ч. се ограничава движението в активната лента в тунел „Траянови врата“ в посока София поради ремонт на пожаро-известителната система и светофарна уредба. Трафикът ще се осъществява в изпреварващата лента. Движението в участъка от км 1 до км 2 на автомагистрала „Хемус“ в посока Варна ще е в изпреварващата лента поради ремонт на пътната настилка. Агенция „Пътна инфраструктура“ съветва шофьорите да карат внимателно и да спазват правилата за безопасност и движение по пътищата.", "date": "2019.10.15", "title": "Затварят активната лента в тунел \"Траянови врата“"}
{"url": "https://www.monitor.bg:443/bg/a/view/london-s-novi-predlojenija-a-v-bruksel-ne-gubjat-nadejda-za-miren-razvod-s-ostrova-178015", "text": "Главният преговарящ на ЕС за Брекзита Мишел Барние заяви, че все още е възможно да се постигне споразумение с Великобритания тази седмица, но британското правителство трябва да предложи законово обвързващ текст, предаде АП. Преди днешната си среща с външните министри на ЕС в Люксембург Барние каза, че сега главното предизвикателство е британските предложения по сложния въпрос за ирландската граница да се превърнат в законово обвързващ текст. \"Крайно време е добрите намерения да се оформят в законов текст\", каза Барние. В четвъртък и петък ще се състои среща на върха на ЕС, чиято основна тема ще е Брекзитът поради наближаването на планираната му дата 31 октомври. \"Макар че постигането на споразумение ще е трудно - според нас все по-трудно - то остава възможно за тази седмица\", каза Барние. Ирландската телевизия Ар Ти И съобщи, че във вторник Великобритания ще направи нови предложения за Брекзита на срещата с преговарящите от ЕС в Брюксел. \"Двама информирани източника потвърдиха, че британските преговарящи ще предложат нов текст на срещата им с преговарящите от Европейската комисия\", съобщи редакторът за Европа на Ар Ти И Тони Конъли в Туитър. Финландската министърка по въпросите на Европа Тюти Тупурайнен, чиято страна е ротационен председател на ЕС, заяви, че споразумение за Брекзита все още е възможно, но ЕС трябва да има готовност за липса на споразумение и удължаване на процеса. \"Всички сценарии са възможни\", каза тя.", "date": "2019.10.15", "title": "Лондон с нови предложения, а в Брюксел не губят надежда за мирен развод с Острова"}
{"url": "https://www.monitor.bg:443/bg/a/view/poletite-do-barselona-vyzstanoveni-sled-sblysycite-snoshti-178005", "text": "Възстановени са полетите от Терминал 1 на летище \"Ел Прат\" в Барселона. Засега няма отменени полети за България. Транспортът в града започна да функционира късно снощи и ситуацията постепенно се нормализира. Най-малко 37 души бяха ранени при многохилядните протести в Каталуния в понеделник. Стотици полети бяха отменени и Барселона беше блокирана от демонстранти, които нахлуха на летището, след като стана ясно че е испанският върховен съд праща в затвора лидери заради референдума за независимост от 2017-а. От Външно съветват българите да се информират от каталунската транспортна служба за движението на градския транспорт и, при необходимост, да се свържат с дипломатическите представителства в страната. Информация за затворени поради стачни действия пътища може да се получи от Каталунската транспортна служба като службата публикува информация и на своя интернет сайт  Информация за ситуацията на летището се публикува редовно и на официалния му сайт:  За връзка с „Информация” на летище „Ел Прат“ тел : (+34) 913 211 000.  Връзка с Генерално консулство на Република България в Барселона: (+34)937969950. Tелефон за спешни случаи: (+34)619217097 Телефони за връзка с посолството на България в Мадрид: (+34) 913 455 761 и (+34) 913 456 651 Контакт в Генералното консулство във Валенсия: (+34) 963691788; Дежурен телефон в извънработно време: (+34) 630168018 Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa. Полиция и протестиращи сепаратисти на няколко пъти влязоха в сблъсъци вчера и снощи в Барселона. Хиляди недоволни се събраха близо до летището и опитаха да го блокират като реакция срещу постановените от испанския върховен съд присъди на деветима от сепаратистките лидери. Най-тежката присъда за събитията отпреди две години, определени като \"бунт\", е за тогавашния вицепрезидент на Каталуния Ориол Жункерас, който получи 13 години затвор за подбудителство. Заради размириците вчера най-малко 67 полета бяха отменени, съобщи АП.", "date": "2019.10.15", "title": "Полетите до Барселона възстановени след сблъсъците снощи; Външно със съвети за българите"}
{"url": "https://www.monitor.bg:443/bg/a/view/naj-lekata-optichna-sistema-v-sveta-predstavjat-v-plovdiv-178017", "text": "Най-леката оптична система в света с приложение в медицината ще бъде показана за първи път в България на изложбата „Медикус, Денто, Галения 2019” от 16 до 19 октомври в Международен панаир Пловдив. Иновативният уред  представлява система от лупи, с чиято помощ лекарите виждат по-добре и работят в правилна стойка. Оптичната система тежи само 11 грама и освен, че коригира зрението и увеличава обектите, върху които се работи, позволява и пренасочване на зрителната линия. Именно така стоматолозите биха могли да работят в по-правилна стойка и да не страдат впоследствие от болки в шията и гърба. Уредът се изработва според личните бометрични данни на всеки потребител. Системата, произвеждана  от шведска компания, ще бъде демонстрирана от  вносителя за България. Тя е сред върховите иновации на „Медикус, Денто, Галения 2019“. Изложбата ще презентира  25 новости, създадени с помощта на авангардни технологии. Те са в основата не само на уредите, но и на материалите, за да се постигне по-голяма естетичност при корекциите на увредени зъби.  Нанохибридни фотополимери, патентовани в Япония, също са новост за нашия пазар. Те позволяват покритията да се нанасят бързо, да имат идеалния цветови нюанс и дори да отделят постоянно флуорид, заздравяващ зъбите.  Българска фирма ще представи цяла гама от стоматологичния  материал. Над сто компании  от 16 държави се включват в 25-ото издание на Международната изложба за медицина, стоматология и фармация, най-големия в България  форум за индустрията на здравето. Производители и дистрибутори предлагат техника и консумативи, болнично обзавеждане, оборудване и инструменти за стоматологични кабинети и зъботехнически лаборатори, стерилизационни уреди, продукти за профилактика и хигиена на устата, работно облекло и предпазни средства. Професионалистите имат възможност на едно място да намерят всичко необходимо – иновативни експонати, интересни презентации, делови срещи. Така по-лесно ще се ориентират в промените, ще се информират за научни постижения в различни области медицината и за новости в практиката. Очакват се над 4500 посетители специалисти. Те имат право на безплатен достъп след онлайн регистрация. Експозициите на „Медикус, Денто, Галения“ са разположени в палата 2 на Международен панаир Пловдив и може да се видят  от 9 до 18 ч., а в последния ден – до 14 часа. Паралелно се провеждат Специализирана изложба за цветя, декоративна растителност, градинско оборудване и аксесоари „Цветна есен“ (16-20 октомври), Панаир на колекционерите „Булколекто“ с Европейска филателна изложба (17-20 октомври), киноложки изложби и финали за Световната киноложка купа  (19-20 октомври). Билетът за всички прояви струва 5 лева, като за ученици и пенсионери цената е 3 лева.", "date": "2019.10.15", "title": "Най-леката оптична система в света представят в Пловдив"}
{"url": "https://www.monitor.bg:443/bg/a/view/povdignaha-obvinenija-sreshtu-kilyra-ot-chikago-ubil-bylgari-178001", "text": "Властите в Чикаго повдигнаха обвинения на 67-годишния Криштоф Марек за петорното убийство през уикенда. Три от жертвите на тежкото престъпление са наши сънародници. Марек е пенсиониран строителен работник, който в събота вечер в квартал „Дънинг” на „Уест Ирвинг Парк Роуд” застреля с пистолет 5 души в сградата, където живеел от 15 години. Три от жертвите са българско семейство, които са вечеряли в дома си. 65-годишната Искра Попова и 45-годишният й син Ивайло Попов са от Габрово, а снахата Цветанка Костадинова е от София. С тях е бил и 61-годишният американец Дейвид, който също е сред застреляните. На по-горния етаж на сградата, тежко ранена беше и 53-годишната Йоланта Тополска, която почина в болница ден след като бе простреляна. Криштоф Марек е извършил убийствата със законно притежаван пистолет. Съседите му го описват като конфликтен човек, не можещ да контролира яда си. Като вероятна причина за постъпката му e финансов натиск, на който може би е бил подложен в последните дни, тъй като е имал сериозни проблеми с парите и опасност да изгуби жилището си. Бил е отстранен и от ръководството на жилищната асоциация в блока, където е живеел. Планирано е Марек да се яви в съда тази нощ българско време или във вторник. Оказва се, че убиецът е имал конфликти с обитателите на жилищния блок и бил залепил заплашителни бележки отвътре на входната врата на апартамента си, сочещи, че планира насилие, предаде Асошиейтед прес, като се позова на властите в Чикаго. Следователите не са установили точната причина, поради която заподозреният - 66-годишният Кшищоф Марек, е застрелял съседите си в събота. На изслушване в районен съд вчера прокурорите казаха, че намерили две заплашителни бележки на полски - родния език на Марек, залепени от вътрешната страна на вратата в апартамента му. На едната пишело: \"Никаква милост. Помни какви мръсотии ти правят, ти контролираш нещата, не те. Стига толкова. Те трябва да платят за това\". На другата пишело: \"Утре. Никаква милост, никакво глупаво колебание. Помни кой си. Помни какво ти направиха (следва вулгарна дума). Те трябва да платят за това\". Говорител на полицията каза, че Марек се карал със съседите си за дреболии, например с жена, която го ядосвала, защото според него стъпвала шумно по пода в апартамента над неговия. Прокурорите разполагали и със съдебен документ, в който асоциацията на живеещите в блока искала да изгони Марек, защото не плащал ипотеката си и други вноски. След стрелбата той оставил пистолета на масичка в своето жилище, излязъл навън и казал на пристигналите полицаи: \"Мисля, че търсите мен. Аз го направих\", гласи документът, подготвен от районния прокурор. На Марек вероятно ще бъдат предявени обвинения в предумишлено убийство. Съдията нареди той да остане в ареста. Районният кабинет по съдебна медицина идентифицира жертвите. Четиримата, застреляни в един от апартаментите, са 43-годишната Цветанка Костадинова, 43-годишният й съпруг Ивайло Попов, 61-годишният Дейвид Ханик и 65-годишната Искра Пауръл-Попова. Жената, която е била простреляна в главата, докато се опитвала да избяга и по-късно е издъхнала от раните си, е 53-годишната Йоланта Тополска. Полицейският говорител каза, че всички жертви са познавали Марек и поне някои са поляци.", "date": "2019.10.15", "title": "Повдигнаха обвинения срещу килъра от Чикаго, убил българи "}
{"url": "https://www.monitor.bg:443/bg/a/view/folksvagen-se-razkoleba-za-turcija-zaradi-sirija-177999", "text": "Германският автомобилостроител Фолксваген (Volkswagen) обяви днес официално, че е отложил решението си за строителството на нов завод в Турция, предаде Франс прес. Компанията е \"обезпокоена\" след началото на турската офанзива в Сирия. \"Решението за новия завод бе отложено от борда на директорите\", каза говорител на автомобилостроителя. \"Следим ситуацията отблизо и наблюдаваме текущото развитие с безпокойство\", добави той. Германският в. \"Ханделсблат\" оповести по-рано новината за отложеното решение на фона на международните критики срещу военната операция на Турция в Северна Сирия и опасенията от възможни неблагоприятни последици за репутацията на компанията. \"Следим ситуацията с голяма загриженост\", посочи пред изданието говорител на германския концерн. Фолксваген реши през последните месеци да разположи новия си източноевропейски завод в Турция, а не в Румъния или България, припомня \"Ханделсблат\". Очакваната инвестиция за завода е между 1,2 и 1,5 милиарда евро, като в него ще работят около 4000 души. Изборът на страна вече предизвика гнева на редица европейски депутати, които обвиниха Турция, че е обещала на Фолксваген големи договори за обществени поръчки и субсидии, които противоречат на европейското законодателство, припомня АФП. Държавите членки на ЕС осъдиха завчера турската военна интервенция в северната част на Сирия. Берлин също осъди офанзивата и обяви в събота, че спира доставките на оръжие за Турция. По-рано този месец Фолксваген учреди свой филиал в западната турска провинция Маниса, като уточни, че все още е във финалните етапи от преговорите и не е взел окончателно решение за завода, припомня Ройтерс.  Вицепрезидентът на САЩ Майк Пенс заяви, че президентът Тръмп е разговарял по телефона с турския президент Реджеп Тайип Ердоган и е поискал незабавно прекратяване на огъня в Сирия, предаде Ройтерс. \"Съединените американски щати не са давали зелена светлина на Турция да нахлуе в Сирия\", заяви Пенс пред репортери в Белия дом. В телефонния разговор Тръмп е поискал от Ердоган да започне преговори с кюрдските сили в Сирия, каза Пенс, който по нареждане на президента заминава за Турция и Близкия изток. \"Президентът Тръмп беше много твърд днес към президента Ердоган\", добави Майк Пенс, цитиран от АФП. В същото време Тръмп заяви, че е готов да унищожи турската икономика, ако Анкара не промени политиката си към Сирия, предадоха агенциите. Президентът се зарече да унищожи бързо турската икономика, ако Турция продължи \"по този опасен и разрушителен път\", посочва Ройтерс. Той добави, че американските военни, които се изтеглят от Сирия, ще се предислоцират и ще останат в района, за да следят развоя на ситуацията. Тръмп обяви, че в отговор на турската инвазия в Сирия прекратява търговските преговори с Турция и повишава с 50 процента митата над вноса на турска стомана. Президентът на Турция Реджеп Тайип Ердоган заяви във вторник, че турската офанзива в Северна Сирия ще продължи, докато целите й не бъдат постигнати, въпреки призивите на Вашингтон тя да бъде прекратена, предаде АФП. В реч в Баку, излъчена по телевизията, Ердоган заяви, че досега турската армия е \"освободила от терористичната сепаратистка групировка над 1000 квадратни километра\", имайки предвид кюрдските сирийски Сили за защита на народа (СЗН/. \"Планираме скоро да създадем зона за сигурност от Манбидж до границата с Ирак. На първия етап ще преселим там един милион сирийски бежанци\", каза Ердоган в изказването си на срещата на върха на Съвета на тюркоезичните републики в Баку. След това Анкара ще пресели \"два милиона бежанци от освободените територии\", каза Ердоган и допълни, че очаква \"подкрепа за антитерористичната операция от всички братски страни\". Взаимната подкрепа е \"славна традиция на тюркоезичните народи\", каза още турският президент.", "date": "2019.10.15", "title": "\"Фолксваген\" се разколеба за Турция заради Сирия (ОБНОВЕНА)"}
{"url": "https://www.monitor.bg:443/bg/a/view/rita-gomes-rejisior-kinoto-i-literaturata-ni-pomagat-da-opoznaem-sebe-si-177983", "text": "- Една история е интересна за мен, когато на пръв поглед тя не грабва вниманието на широката публика, когато изглежда неразбираема и има енигматичен елемент. Искам да я разбера, да вникна по-надълбоко в нея и именно това се случи и с „Португалката“. - Винаги представям моята интерпретация на историята, но предпочитам да оставя на зрителите сами да вникнат във филма и да открият своя смисъл. По-важно е всеки да има свое лично преживяване и виждане за историята. Искам да ме грабнат самите изречения, начинът на изразяване. Претворяването на диалозите е есенциална част от работата. В случая на „Португалката“ имах удоволствието Августина Беса-Луиш да адаптира диалозите за филма. - С филма „Португалката“ всичко започна с адаптацията на диалозите от Августина Беса-Луиш. Върху тях изградих сценария на филма, като включих откъси от други негови творби. Следващата стъпка беше самото заснемане и монтаж, което отново налага трансформации по текста. В съвременното кино се търси най-вече моментът на реалност. Затова, когато човек работи с класически текст от едно литературно произведение, е много трудно да се събуди любопитството у зрителите. Мисля, че търсейки опора в класически произведения, ние можем да я разберем по един различен и дори по-добър начин. В случая на „Португалката“ – това е класическо произведение, но то „говори“ за проблеми, с които ние се сблъскваме и днес – войни, религиозни битки, изгнание, носталгия. - Предизвикателство беше начинът, по който актьорите и целият снимачен екип реагират на случващото се пред камерата. Аз не съм живяла през 16-и век, не знам как е било тогава. Това, което ние създаваме, е нашата представа за епохата. И на актьорите им трябва известно време да свикнат с новите си костюми, на монтажния екип – с начина, по който светлината се разпределя в помещенията. Интересно е да наблюдаваш хората да възприемат тази своя нова роля, свързвайки ежедневието си с отминалите времена. Специално с „Португалката“ любопитна беше адаптацията на текстовете, тъй като диалозите, които Августина изработи, съдържат архаичен португалски. Това беше особено предизвикателство за главната актриса (Клара Риденщайн), която дори не е португалка. - Да, нея я няма в оригиналното произведение. Исках обаче да има персонаж, който да насича действието и да връща зрителите в нашето съвремие. Не исках да правя историческа възстановка. Това е мой опит и от други филми. В началото това беше предизвикателство и за Ингрид. За да влезе тя в този образ, ни трябваше друг подход освен обичайния, тъй като тя нямаше основа, върху която да стъпи. Казах й: „Представи си, че си една птица, която лети към небето и няма как да се върне на земята. Но всъщност твоята роля е важна, за да вдъхновиш останалите“. - Беше интересен процес, тъй като замъкът, който е представен във филма, в действителност не съществува. В началото – преди да започнем да снимаме – си мислех да отида в Тренто, където има такива замъци. Но щеше да е много трудно. Когато съм в Португалия и ми трябва нещо - костюм, конец за костюма или дадена боя – аз знам откъде да ги взема. Това е чувството да си си вкъщи. В Италия нямам това познание. Започнах да търся подходящо място. В страната има само средновековни замъци, но те са просто гола поляна и една кула по средата. Получи се така, че различните сцени са снимани в различни къщи, в различни краища на страната. Коридорът е сниман в една къща, спалнята е снимана в друга, общите помещения – в трета и т.н. Общо взето обикаляхме от юг на север и обратно. В крайна сметка общият образ на имението такова, каквото се вижда във филма, не съществува, а е сглобен от различни парченца на пъзела. - Определено не ме е страх да опитвам нови неща. Всяко мое знание всъщност идва от незнанието ми. Незнанието ме провокира да търся, да се образовам и да творя нови неща. Когато приключа с някой проект, аз не искам да отново да правя същото. Разбира се, има неща, които си остават непроменени в цялото ми творчество, защото все пак ги правя аз. Не става дума тук за оригиналност, защото според мен всяка новост е просто преоткрито нещо старо. Бих говорила за идентичност. Аз представям своята идентичност чрез творчество си. - Не работя с тази идея. Може би филмите ми имат такова настроение, защото все пак съм жена. Феминизмът е нещо, за което сега е модерно да се говори и е обществено значима тема, но винаги съм смятала, че прогресът идва отвътре навън чрез развитието на самия човек. Когато отида на някой кинофестивал, забелязвам, че много се внимава кои са членовете на журито, кои ще бъдат представените филми. За мен е важно просто дали филмът е добър. Надявам се, че нито един мой филм не е спечелил награда само защото е направен от жена режисьор. Виждам промяната с времето. Преди в киното ролята на жената е била на фризьорка, гримьорка. Докато днес я виждаме като режисьор, сценарист, оператор. В „Португалката“ огромна част от екипа е съставен от жени, защото са добри професионалисти. - Литературата и киното от една страна са много различни, но от друга – това са просто форми на писане. Да, едното е литературно, другото е кинематографично, но те представят нашата действителност и различните аспекти на това какво е да си човек. Аз смятам за себе си, че никога няма да се опозная напълно, но чрез изкуството – било то литература или кино – успявам да опозная различни аспекти на своята същност и смятам, че е така за всички хора. Това, което винаги ме вълнува, е хуманността, човешкото, ролята ни в този свят. И литературата, и киното като форми на изкуството правят точно това. Помагат ни да се опознаем. - Чувството, което ми създаде София по-конкретно, е спокойствие. Светлината и хората в града ми заприличаха на пощенска картичка, когато се разходих из града. Може би защото имате тази огромна планина, която сякаш го защитава. За мен преживяването беше като разходка с лодка по спокойни води. Това, което знам за България, е през историята – за потисничеството на Османската империя, за тежките времена, които сте преживели. Мислех, че ще видя една потисната страна с нещастни хора, но всъщност видях нещо съвсем различно. Хората са някак си над нещата и всичко изглежда красиво и хармонично.", "date": "2019.10.15", "title": "Рита Гомес, режисьор: Киното и литературата ни помагат да опознаем себе си"}
