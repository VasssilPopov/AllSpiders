{"url": "https://www.monitor.bg:443/bg/a/view/pol-makartni-si-napravi-selfi-pred-mastaba-103144", "text": "Един от последните велики живи музиканти – сър Пол Макартни, уважи не само с присъствие, но и с интерес новата инсталация на Кристо Явашев в Хайд Парк, наречена „Мастаба“. Ден след рождения си ден, музикантът от легендарните The Beatles, заедно със съпругата си , се разходи и направи няколко снимки за спомен пред пирамидата от варели в езерото Сърпантайн. „Когато Сър Пол Макартни разгледа Мастаба на Кристо и Жан-Клод, снима дамата си и продължи разходката си.   сподели с няколко снимки в личния си фейсбук профил журналистът Георги Тошев. Той беше в Лондон за откриването на инсталацията и за да направи нов филм за световноизвестния артист от български произход. “Природата е най-големият артист, ние само я допълваме”. Тази реплика е впечатлила топ перото на bTV при личния му разговор с твореца. „Работни моменти с Кристо. Боричкане с всички световни медии. И моите пет минути с един от най-големите световни артисти след броени минути. Втора среща след Сапоро , Япония. И нов проект.   който лично откри инсталацията в Хайд парк“, сподели Тошев. Още в първия ден на живо успя да я разгледа и актьорът, и бивш служебен министър на културата Владо Пенев. Той ясно и лаконично описа проекта като „В Е Л И Ч Е С Т В Е Н“. Точно две години след огромния успех на Плаващите кейове в италианското езеро Изео, Кристо се завърна с новата монументална инсталация “Мастаба“. Това е и първата му творба, която излага във Великобритания. Скулптурата се състои от 7506 цветни варела, а паботата по нея започна на 3 април. Тя ще остане във водите на езерото до 9 септември. Периодът съвпада с ретроспективната експозиция на Кристо и неговата муза Жан-Клод, починала през 2009 г., която ще представи от 20 юни в близката галерия „Сърпънтайн“ в скулптури, рисунки, колажи и фотографии 6 десетилетия от артистичната продукция на прочутата двойка. Разходите по творбата са около 4,5 млн. евро и се поемат от автора.  ", "date": "2018.06.20", "title": "Пол Макартни си направи селфи пред „Мастаба“"}
{"url": "https://www.monitor.bg:443/bg/a/view/glad-za-traktoristi-i-servitiori-naduva-zaplatite-do-3-bona-103192", "text": "Недостиг на нискоквалифициран персонал надува до космически стойности заплатите на кадрите със средно образование. Така бизнесът предлага възнаграждения между 2000 и 3000 лева на трактористи, а сервитьори в сладкарници заработват на месец по 1700 лева, показа проверка на „Монитор“. Често поне два пъти по-малко изкарват висшистите, които работят като учители например, и вземат малко над 700 лева. „Няма адекватно обяснение за това, че учители и лекари получават обидни пари за своя труд, имайки предвид, че позициите, които заемат, са отговорни - едните възпитават и обучават, а другите лекуват“, коментира Калоян Беличовски от компанията за набиране на персонал „Менпауър“. Основната причина била недостигът на кадри със средно образование. Освен това физическият труд се ценял повече, отколкото умственият. Въпреки високите заплати, които получават механизаторите на селскостопански машини, отливът на персонал с всяка година става все по-осезаем. Причините са две – първата е сезонният характер на работата, а втората повечето оператори биват   осигурявани на минималната работна заплата   Остатъкът до договореното възнаграждение им се давал на ръка. Тънките сметки на земеделските производители как да платят по-малък данък пък накарал все повече квалифицирани кадри в сектор земеделие да емигрират. Промяната в манталитета на земеделските производители дошла след аграрната реформа в началото на демокрацията, казва Светлана Василева, председател на Федерацията на независимите синдикати в земеделието. Тогава са били прекратени договорите на над 400 хил. заети в сектора, голяма част от които още тогава преминали нелегално в Гърция, Испания и Италия да работят за местни земевладелци. Наетите   на трудов договор до 1990 г. са били над 700 хил., а сега броят им е едва 60 хиляди.   „Тези, които имат подписан контракт, са едва 9,8% от всички заети в сектора. Декларираният осигурителен доход в растениевъдството и спомагателните дейности, за които не се изисква квалификация, за изминалата година беше 430 лв., т.е. има стопани, които са осигурявали персонала си дори и под минималния праг, който тогава беше 460 лв.“, обяснява Василева. Не са рядкост и случаите, в които трактористите получават изцяло възнаграждението си на черно. Вследствие на което те нямат нито социална, нито здравна защита. Извънредните часове също не се заплащали. Космически изглеждат и предлаганите заплати за складови работници и охранители, оператори фрезисти и сервитьори. Наблюдавала се и тенденция на занижаване на критериите при подбора на служители. от което страдала производителността. „За свободните позиции вече не се изисква опит, работодателите са готови да поемат обучението им в рамките на седмица или месец. Проблем се оказва, че голяма част от тях след този период напускат и хвърлените пари за обучение отиват на вятъра“, казва Калоян Беличовски. Високото възнаграждение не е единствената примамка в лова за кадри със средно образование. Към заплатата те добавят и екстри – карти за фитнес, ваучери за храна и гориво, карти за транспорт. Целта била те   да се чувстват задължени да останат в компанията   обясняват от фирмата за набиране на персонал. Оказва се, че не работодателите, а работниците управляват пазара на труда, а начинът на набиране на персонал не става чрез онлайн платформите. „Те много рядко ги проверяват, просто имат по-примитивен начин на култура. С тях работим чрез флайери или разлепяне на афиши, защото те прекарват повече време навън по улиците“, обяснява Калоян Беличовски от „Менпалър“. Разделението между мъжете и жените пък на пазара на труда все повече намалява.            ", "date": "2018.06.20", "title": "Глад за трактористи и сервитьори надува заплатите до 3 бона"}
{"url": "https://www.monitor.bg:443/bg/a/view/18-000-bylgari-umirat-ot-bolesti-na-mrysnija-vyzduh-103191", "text": " 18 000 души в България умират всяка година в резултат на експозиция на фини прахови частици. Това каза заместник-министърът на здравеопазването Светлана Йорданова по време на кръгла маса за вредата от фините прахови частици, която се проведе в Министерство на здравеопазването. По данни на МЗ в световен мащаб над 4 млн. души годишно са подложени на летален изход вследствие на замърсения въздух, допълни тя. Карциномът на белия дроб е заболяването, което е пряко свързано със замърсяването на въздуха. По данни на Министерството на здравеопазването досега при 2/3 от пациентите се диагностицират в 3-ти и 4-ти стадий, което предопределя много малък процент преживяемост до 5 години. Тази локализация на рака е характерна най вече за възрастта 55–74 години. Оказва се, че фините прахови частици имат отношение не само към заболяванията на дишането, като например хронична обструктивна белодробна болест, но и сърдечносъдовите заболявания, диабета от тип 2 и инсулт. По информация на Евростат  България е на 3-то място в Европейския съюз  по ръст на въглероден диоксид за 2017 г., в сравнение с 2016г . и сме след Малта и Естония. Най-големите замърсители в Европа са Германия, Великобритания, Италия и Франция. В ЕС има 400 000 случая годишно на преждевременна смърт и на хронични заболявания, причинени от замърсяването на въздуха, като нашият дял е 18 000. В плана на България за повишаване на качеството на атмосферния въздух се предвижда затягане на контрола върху изгорелите газове на ниво годишни технически прегледи, като данните се вкарват автоматично от измерителните уреди, а не ръчно, както се практикува сега. Очаква се до 2021 г., след удължаване споразумението по финансовия механизъм на Европейското икономическо пространство,     България да получи безвъзмездно 30,5 млн. лева     за проекти, свързани с опазване на околната среда и чистота на въздуха. Имаме намаляване на нивото на фините прахови частици във въздуха през последните години, няма основание за паника. Това каза доц. Христо Хинков, директор на Националния център по обществено здраве и анализи. Задачата на центъра е да анализираме влиянието на тези фини частици върху човешкия организъм. Групите заболявания, които установяваме, се дължат на повишеното им ниво, са свързани с белодробен рак, проблеми в развитието на плода при бременните, проблеми, свързани с функционирането на дихателната система, проблеми свързани с когницията и вероятно връзка с болестта на Алцхаймер, допълни той. Доц. Хинков обясни, че центърът предлага регулаторни мерки, като по-строги стандарти за емисиите и съдържанието на вредни вещества в суровините, стандарти в строителството, както и увеличаване на станциите за мониторинг на фини прахови частици. Оттам предлагат още поощряване на използване на нови автомобили, алтернативни горива, и задължителното използване на филтри и катализатори.                  ", "date": "2018.06.20", "title": "18 000 българи умират от болести на мръсния въздух"}
{"url": "https://www.monitor.bg:443/bg/a/view/iskat-20-godini-zatvor-za-ubiec-na-18-godishna-103182", "text": "За доживотна присъда с право на промяна или 20 години затвор при първоначален строг режим на изтърпяване поиска сливенската окръжна прокуратура спрямо 22-годишният жител на град Твърдица Милан Й. За доживотна присъда с право на промяна или 20 години затвор при първоначален строг режим на изтърпяване поиска сливенската окръжна прокуратура спрямо 22-годишният жител на град Твърдица Милан Й. Младият мъж беше арестуван на 14 януари  по обвинение в убийството на 18-годишната си приятелка. Убиецът беше закопчан докато спи в кревата си на метри от трупа на момичето, което издъхнало следствие нанесен му жесток побой. Трагедията се разиграла през нощта на 12 януари, където наскоро напусналият затвора Милан празнувал циганската нова година Банго Васили.Заедно с него в заведението била и приятелката му, за която той уж възнамерявал да се жени. След серия изпити бири и водки младежът изпаднал в гняв и започнал да обижда и шамари момичето, което напразно се опитвало да го усмири. След полунощ двамата напуснали кръчмата и се отправили към дома на сестрата на Милан. По пътя той продължил да рита жертвата, един от юмруците се стоварил върху темето й  тя паднала в безсъзнание  на тротоара. Близките на бияча направили опит да я съживят и я внесли в една от стаите, след което престъпникът легнал и заспал. Призори момичето издъхнало преди да бъде повикана линейка, при разпитите Милан твърдял, че няма никакъв спомен за случилото се.", "date": "2018.06.20", "title": "Искат 20 години затвор за убиец на 18-годишна"}
{"url": "https://www.monitor.bg:443/bg/a/view/klementina-stratieva-psiholog-autistite-ponjakoga-progovarjat-pyrvo-na-anglijski-103184", "text": "- Аутизмът не е болест, то е психологическо състояние. Характерно за децата аутисти е, че още от малки не обичат взаимния контакт. Не им харесва гушкането, което е характерно за малките. Не обичат промените и имат стереотипно поведение. Вършат едно и също нещо по няколко пъти и не обичат разнообразието. Приемат новите неща с голяма съпротива. Много от тези деца са невербални или пък обръщат самите изречения - повтарят това, което са чули. Вместо да кажат „аз съм гладен“, казват на родителите „Ти гладен ли си?“. Това се нарича ехолалия. За аутистите е характерна трудната социализация. - Да, автоагресията е много характерна за тях. Не обичат силния шум. Например, когато пътуват в градски транспорт, може да изпаднат в много тежко емоционално състояние заради шума. Много трудно приемат нови хора. Затова с тях трябва да работят от много ранна възраст няколко специалисти - психолог, логопед и педагог. Все още не може да се уточни на 100% на какво се дължат генерализираните разстройства. Има много теории. Срещат се при много интелигентни родители, които нямат никакви генетични заболявания и изведнъж се оказва, че детето им е с аутизъм.  - Не всички. Повечето наистина може да попият огромно количество информация, но има и такива с по-бавно психологическо развитие. Някои редят пъзели за секунди, имат страхотна визуална памет, стават страхотни компютърни специалисти. Интересно е, че много от тях научават първо английската азбука и проговарят на английски. Говоря от личен опит. - Смята се, че още в бебешка възраст детето не обича да прегръща майка си и я отблъсква. Много от тези деца си запушват ушите, защото както казах, не обичат шума. Имат обаче невероятна памет и страхотно чувство за ред. Такива пациенти много добре се повлияват от арт и сензорна терапия. - Да, контактът с животни им действа много добре. Идеята е да им се създадат социални умения, които да ги подготвят за живота. С тези, които се работи от малки, има успех. Лошото е, че генерализираните разстройства се диагностицират точно много трудно. Може да има и други нарушения. Няма как при аутизма да говориш на 100% за някаква рамка. - Трябва да се работи с тях от много рано, но задължително заедно с родителите. Необходима е 24-часова грижа. Затова е важна ранната превенция.      ", "date": "2018.06.20", "title": "Клeментина Стратиева, психолог:  Аутистите понякога проговарят първо на английски"}
{"url": "https://www.monitor.bg:443/bg/a/view/myj-napadna-s-noj-minuvachi-vyv-frenskija-grad-tur-103196", "text": "Полицията на френския град Тур задържа човек, въоръжен с нож, който се опитал да нападне минувачите, съобщи регионалната радиостанция „Франс бльо“, цитирана от БГНЕС. Нападателят е извикал: \"Аллах е велик\", а след това се обърнал към полицаите, които са го задържали, с викове да го застрелят. Инцидентът се е случил в центъра на град Тур, на моста над река Лоара. 30-тодишният нападател грабнал възрастен мъж и се опитал да го хвърли от моста. Въпреки това, по време на инцидента никой не е бил наранен. Мъжът е известен на полицията, но името му не фигурира в базата данни за радикални ислямисти.        ", "date": "2018.06.20", "title": "Мъж нападна с нож минувачи във френския град Тур"}
{"url": "https://www.monitor.bg:443/bg/a/view/direktor-v-us-firmata-bgr-government-affairs-nie-zashtitavame-interesite-na-peevski-103188", "text": "В понеделник Огнян Стефанов – агент Академик, сътвори поредната фалшива новина по адрес на депутата и наш издател Делян Пеевски, като в списвания от него сайт „Фрогнюз“ манипулативно се твърдеше, че министър Николина Ангелкова отишла в САЩ да ходатайства за Пеевски по измислената жалба, която БГ Мадоф Цветан Василев внесе срещу него по закона „Магнитски“. Според агента от ДС Ангелкова била платила „1 млн. долара да спасява Пеевски в САЩ“. Първоизточникът на тази „новина“, представляваща всъщност обикновена клевета е братският на „Фрогнюз“ сайт от Фабриката за фалшиви новини „Бивол“, който написа, че Министерството на туризма е сключвало рекламни договори с американски компании, за които е платило 10 000 долара. Инсинуацията в „Бивол“ е, че щом една от тези компании – Sanitas  International, e имала взаимоотношения, но по друг казус, свързан с правителството на Азербайджан, с фирмата BGR Government Affairs, наета да защитава интересите на Делян Пеевски по жалбата на Цветан Василев в САЩ, то едва ли не има и някаква връзка между платените от българската държава суми в Америка и Пеевски. Във „Фрогнюз“ тази „новина“ беше доразвита и превърната в откровена лъжа, като сумата набъбна до 1 млн. долара (явно за агент Академик 10-те хиляди долара от Министерство на туризма са се сторили недостатъчни за бомбастично заглавие) и без никакви доказателства беше заявено, че тези пари уж били платени от държавата, за да защитава Пеевски. Джефри Бирнбаум, председател на BGR Public Relations и директор на BGR Government Affairs – фирмата, която защитава позицията на депутата от ДПС и наш издател Делян Пеевски по внесения срещу него иск от Василев, обаче категорично опроверга и тази небивалица на Фабриката за фалшиви новини, като заяви следното: „Противно на публикуваната информация, или някое от министерствата на Република България. BGR Group с гордост работи за г-н Делян Пеевски, за което получава заплащане от него. За съжаление в голямата си част това, което трябва да правим, за да подпомогнем г-н Пеевски, е да отричаме публично и да се опитваме да коригираме напълно фалшиви новинарски материали. Разпространените в последните дни „новини“, в които се казва, че правителството на България плаща на BGR Government Affairs, за да съдействат на г-н Пеевски, е най-новата фалшива история, която трябва да опровергаем. BGR Government Affairs и компания, наречена Sanitas International, наистина работят за правителството на Азербайджан, като Азербайджан все още е клиент на BGR Government Affairs. Критиците на г-н Пеевски обаче се възползват от съвпадението, че Sanitas и друга фирма някога са работили за българското правителство, за да твърдят сега, че правителството на България е плащало на BGR Government Affairs чрез Sanitas. Това е напълно невярно и всъщност абсурдно твърдение BGR Government Affairs е длъжно да разкрие кой плаща сметките й и ако българското правителство плащаше на BGR Government Affairs, то това обстоятелство не може да остане скрито по никакъв начин. Така лъжите на медийната компаньонка на Цветан Василев Огнян Стефанов отново се оказаха изключително опашати. Слугите на укриващия се в Белград крадлив бивш банкер в последния месец се активизираха в измислянето на фалшиви новини, в опит да отклонят вниманието от стартиралото наказателно дело против техния финансов благодетел. А дежурната им мишена е Делян Пеевски, защото в неговите издания от „Телеграф Медиа“ подробно е разследван грабежът на века, който БГ Мадоф извърши, източвайки 4,7 млрд. лв. от парите на вложителите в КТБ. Те първи повдигнаха завесата и над мръсните връзки на Цветан Василев с руския православен олигарх Константин Малофеев и неговите подставени лица Пиер Луврие и Дмитрий Косарев, с които БГ Мадоф се опита да изтъргува заграбените от КТБ активи.", "date": "2018.06.20", "title": "Директор в US фирмата BGR Government Affairs: Ние защитаваме интересите на Пеевски "}
{"url": "https://www.monitor.bg:443/bg/a/view/200-koncerta-i-600-chasa-muzika-na-jivo-vyv-viena-103193", "text": "1500 изпълнители на 11 сцени ще изнесат 200 концерта на най-големия безплатен фестивал на открито в Европа, който се провежда за 35-и път във Виена. Тази година той ще бъде от 22 до 24 юни, съобщиха от Бюрото за международни връзки на община Виена в София. На феста ще звучи рок, поп, алтернативна музика, пънк, хип-хоп. Миналата година той бе посетен от около 3 милиона души. През годините на сцените на Донауинзел фест са се изявявали Дзукеро, Бони Тейлър, Джана Нанини, Шаги, Майкъл Болтън и куп други световни музикални звезди. Тази година 80 % музиката, която ще звучи, е австрийска, а безспорната международна звезда на фестивала ще бъде Лиса Стенсфийлд. Вече четвърта година една от традиционните виенски пивоварни вари специална \"Островна\" бира, която тази година е с дива мая. Дунавският остров е създаден изкуствено с много зеленина, грил зони, спортни площадки и съоръжения за водни спортове. На него има сърф училище, лифт за водни ски и велоалеи. За любителите на нощния живот има няколко дискотеки, които през лятото работят до 6 сутринта.", "date": "2018.06.20", "title": "200 концерта и 600 часа музика на живо във Виена"}
{"url": "https://www.monitor.bg:443/bg/a/view/40-godini-strojat-kulturen-dom-na-pypa-na-chirpan-103180", "text": "40-годишен юбилей на така и незавършения гигантски дом на културата с 600 седящи места в залата отбелязват паметливи жители на Чирпан, които припомнят, че на 22 май през далечната 1978 година били взривени някогашните градски хали, за да започне строителството на бъдещия културен център. 40-годишен юбилей на така и незавършения гигантски дом на културата с 600 седящи места в залата отбелязват паметливи жители на Чирпан, които припомнят, че на 22 май през далечната 1978 година били взривени някогашните градски хали, за да започне строителството на бъдещия културен център. Никой не е в състояние да пресметне колко точно пари са били инвестирани от държавата в мега-сградата, която по размери е близко до т.нар. Малко НДК в София. Строителството било спряно през 1988 година, според зам. кмета на общината Стайко Генов, десетина години по-късно обектът е бил актуван като публична общинска собственост. Вече три десетилетия сградата стои на центъра на града като паметник на безхаберието, на няколко пъти били регистрирани кражби на над 1 500 кв м от медния обков по покрива. „Търсили сме различни варианти да довършим започнатото, но така и не стигнахме до никъде. Имахме разговор с потенциален инвеститор, който в началото прояви интерес, почти бяхме стигнали до обявяването на търг, но човекът като видя състоянието на конструкцията се отказа…“, коментира Генов, който не скри, че в местния бюджет липсват средства дори за поддържането на сградата в безопасен за хората вид. Местни зевзеци наскоро предложили градът им да кандидатства за рекорд в Книгата на Гинес за най-дълго продължаващо строителство на културен обект, който никога не е имал…пусков срок.", "date": "2018.06.20", "title": "40 години „строят“ културен дом на пъпа на Чирпан"}
{"url": "https://www.monitor.bg:443/bg/a/view/vtora-minimalna-pobeda-na-urugvaj-j-osiguri-1-8-final-103194", "text": "Уругвай постигна втора победа с 1:0 и си осигури класиране на осминафиналите на световното първенство. Тимът на Оскар Табарес надделя с този резултат над Саудитска Арабия и е втори в група А, където лидер е Русия, а в последен мач от груповата фаза двата тима ще си оспорват първото място. Единственото попадение в двубоя отбеляза звездата на Уругвай Луис Суарес в 23-ата минута. Нападателят на „Барселона“ се разписа в своя мач номер 100 за националния отбор на страната си. То бе оставен непокрит след ъглов удар и прати топката в мрежата, а ударът му се оказа победен за тима от Южна Америка.", "date": "2018.06.20", "title": "Втора минимална победа и Уругвай е на 1/8-финал на световното"}
{"url": "https://www.monitor.bg:443/bg/a/view/katastrofa-s-taksi-v-stolicata-103195", "text": "Жестока катастрофа с такси в столицата. Инцидентът се е случил в 20:50 часа на пресечката на бул. \"България\" и \"Каблешков\", съобщава Нова телевизия. В него са участвали такси и още една кола. Таксито е карало направо, другата кола е правила ляв завой. Очевидци твърдят, че таксиметровият шофьор е минал на червено, ударил е черната кола в страничните врати и я е изхвърлил на 200 метра в съседна градинка. Двама души от колата са тежко пострадали. Откарани са в \"Пирогов\" и ВМА. Единият е 22-годишен с черепно-мозъчна травма и множество наранявания с опасност за живота. Другият ранен е 20-годишен и е със съмнения за комоцио. Леко ранени са и двамата пътници от таксито. И четиримата пострадали са чужденци.", "date": "2018.06.20", "title": "Катастрофа с такси в столицата"}
{"url": "https://www.monitor.bg:443/bg/a/view/plovdivski-medii-s-otvoreno-pismo-do-organizatorite-na-koncert-na-sting-103179", "text": "Концертът на Стинг се оказа ябъклката на раздора между организаторите на събитието София Мюзик Ентърпрайсиз и журналистите от регионалните медии в Пловдив. Нито един колега от местните медии не беше допуснат да отрази концерта, въпреки че събитието е част от културната програма на общината. Затова журналистите под тепетата излязоха с отворени писмо до Иван Несторов и Димитър Ковачев – собственици на СМЕ, общината и Фондация \"Пловдив 2019. Главният редактор на вестник „Марица“ Руси Чернев, управителят на plovdiv24.bg Кирил Налджиев и издателите на „Под тепето“ Ивайло Дернев и Димитър Семков окачествиха случилото се като   Пловдивските колеги не са били предупредени предварително, нито са имали достъп до акредитационни списъци. „Фото достъп до събитието имаха единствено колеги от столични редакции“, пишат още в отвореното писмо. Акредитации за концерта на Стинг обаче бяха отказани и на столични медии, включително на вестник „Монитор“ и принудиха професионалисти да пишат преразказ от очевидци с помощ на присъствали служители на Община Пловдив, за да си свършат работата.", "date": "2018.06.20", "title": "Пловдивски медии с отворено писмо до организаторите на концерт на Стинг"}
{"url": "https://www.monitor.bg:443/bg/a/view/slivi-za-smet-ama-drug-pyt-103183", "text": "Сливи за смет – едва ли има българин, който да не знае тази приказка, в която назидателно се разказва за ползата от чистотата и трудолюбието. Ако трябва да я съотнесем към сегашната действителност, и в частност към въздуха и фините прахови частици, ще се окаже, че на нашенеца ще му е много трудно да извлече конкретна поука. Откъдето и да го погледнем, се оказва, че изпитваме чувство за вина за проблема с мръсния въздух. Факт е, че автопаркът в България е един от най-старите в Европа. Средната възраст на автомобилите е 10-12 години. Да не говорим за тътрузещите се соцвозила, които виждаме все още по пътищата. Само малка част от автомобили са с катализатори. Едните просто нямат, защото са твърде вехти. Другите са излязли с такива от завода производител, но следващият собственик, обикновено българин, им ги е свалил, за да не им ги отреже някой с все ауспуха, за да ги предаде за старо желязо. Като към този факт се прибавят и редица други с пряко отношение към здравето, например обездвижването, нерационалното хранене и прекомерната употреба на алкохол, статистиката за смъртността става ужасяваща. По данни на Световната здравна организация всяка година в България умират 18 000 човека от заболявания, към които фините прахови частици имат неблагоприятно отношение. Все повече хора развиват карцином на белия дроб, най вече във възрастта 55 – 74 години. При това те са откривани в трети и четвърти стадий, когато лечението не е много успешно и лекарите по-скоро поддържат живота на пациента. Освен това се оказва, че постоянното и дори често излагане на въздействието на трайна експозиция от фини прахови частици провокира не само белодробни заболявания, като хронична обструктивна белодробна болест, но и сърдечно-съдови, диабет от тип 2 и инсулт. Нови проучвания дори сочат известна свързаност на болестта на Алцхаймер със замърсения въздух. Според Евростат България е на 3-то място в ЕС по ръст на въглероден диоксид за 2017 г., в сравнение с 2016 г. и сме след Малта и Естония (т.е. нашата страна изостава с мерките за ограничаване на замърсяването, въпреки че тя има много малък дял в ЕС – само 1,5 на сто). Най-големите замърсители в Европа са Германия, Великобритания, Италия и Франция. В ЕС има 400 000 случая годишно на преждевременна смърт и на хронични заболявания, причинени от замърсяването на въздуха. На фона на тази цифра нашите 18 000 изглеждат твърде малко, но това не ги прави по-малко злокобни. Предвид изискванията на Брюксел нашата страна също трябва да изпрати свой план с мерки за повишаване на качеството на атмосферния въздух. Предвижда се затягане на контрола при техническите прегледи. Очаква се до 2021 г., след удължаване споразумението по финансовия механизъм на европейското икономическо пространство, България да получи безвъзмездно 30,5 млн. лева за проекти, свързани с опазване на околната среда и чистота на въздуха. Ясно е, че ограничаване на вноса на старите автомобили и заменянето им с нови са разковничето на проблема, поне в големите градове. И ако Германия успя да наложи такава рестрикция още преди десетина години, за нашата страна тя е трудно осъществима. Българският шофьор е беден, той не може да си позволи за сменя колите на пет години, както правят френските пенсионери например. Всяка мярка за намаляване на запрашаването от автомобилите ще бъде твърде жестока към него и семейството му. Затова, когато управляващите предлагат въпросните мерки, да имат поглед и към тази страна на българската действителност. Иначе всичко ще остане в света на приказките, нещо като сливи за смет, ама друг път.", "date": "2018.06.20", "title": "Сливи за смет, ама друг път"}
{"url": "https://www.monitor.bg:443/bg/a/view/robi-uiljams-syjali-za-srednija-pryst-na-otkrivaneto-103176", "text": "Британският поп изпълнител Роби Уилямс най-накрая изплю камъчето и разкри защо е показал неприличен жест по време на церемонията по откриването на световното първенство по футбол в Русия на стадион „Лужники“ в Москва миналата седмица. 44-годишната звезда бе хванат от камерите как размахва среден пръст по време на една песните си и предизвика поредица от негативни коментари по свой адрес, както и въпросителни към кого е бил насочен неприличният жест. Самият той разкри, че не може да повярва какво е направил и всичко се е случило, защото е бил под голямо напрежение преди изявата си на пълния до краен предел стадион. „Помислих си колко важно е наистина при такива прояви да не допускам международни провали. Имаше една минута до началото и затова си отброих една минута. Не мога да повярвам на това, което направих! Признах пред моя мениджър, че нещо блокирах и реагирах по този начин“, допълни британската звезда.", "date": "2018.06.20", "title": "Роби Уилямс съжали за средния пръст на откриването"}
{"url": "https://www.monitor.bg:443/bg/a/view/arjentina-s-3-promeni-sreshtu-hyrvatija-103175", "text": "Кардинални промени в състава си подготвя селекционерът на Аржентина Хорхе Сампаоли за следващия мач на отбора на Мондиал 2018. Специалистът не е останал доволен от представянето на част от играчите си при равенството 1:1 срещу Исландия и е решен да направи рокади. По всичко изглежда, че първите, които ще загубят местата си в стартовия състав са Анхел Ди Мария, Лукас Билиа и Маркос. На техни места срещу Хърватия се очаква да започнат Кристиан Павон, Маркос Акуня или Джовани Ло Селсо и Габриел Меркадо. В атака пък отново ще бъде дуото Лео Меси – Серхио Агуеро. Мачът е изключително важен за „гаучосите“, които в първия двубой стигнаха само до равенство 1:1 с Исландия. Ако Аржентина не успее да се класира на първото място, рискува директен сблъсък с Франция още на осминафиналите.", "date": "2018.06.20", "title": "Аржентина с 3 промени срещу Хърватия"}
{"url": "https://www.monitor.bg:443/bg/a/view/svetovnoto-v-rusija-e-pirshestvo-na-avtogolovete-103177", "text": "Освен с големия брой дузпи, Мондиал 2018 ще се запомни и с многото отбелязани автоголове, доста от които в решителни моменти от двубоите. Цели пет пъти видяхме как още на този етап от шампионата в Русия футболисти поразяват собствената си врата, а за последно такова нещо се е случвало на световното първенство във Франция през 1998 година, което приключи с шест автогола. Комедията от грешки започна по крайно драматичен начин, след като един от основните реализатори на Мароко Азиз Бухадуз с плонж простреля собствената мрежа в добавеното време и донесе победа с 1:0 на Иран. Пол Погба си мислеше, че е донесъл трудния успех на Франция с 2:1 над Австралия, но впоследствие ФИФА присъди попадението на “кенгуруто” Азиз Бехич в 81-ата минута. Хърватия си свърши работата срещу Нигерия без излишен разход на усилия, а африканците допълнително улесниха задачата им с нелепия автогол в 32-ата минута на Огенекаро Етебо. Полша стана вторият европейски отбор след Германия с поражение в 1-ви кръг на Мондиал 2018, като Тиаго Сионек имаше нещастието да отклони в 37-ата минута кълбото в собствената врата и да даде тласък на Сенегал за победата с 2:1. Русия пък се изстреля към осминафиналите с 3:1 над Египет, но “сборная” изпитваше големи трудности в мача, преди комичното отиграване на Ахмед Фати да даде аванс на домакините в 47-ата минута.", "date": "2018.06.20", "title": "Световното в Русия е пиршество на автоголовете"}
{"url": "https://www.monitor.bg:443/bg/a/view/vdigat-pametnik-na-arheologa-georgi-kitov-nasred-grad-shipka-103181", "text": "Паметник на един от най-успешните български археолози, откривателят на гробницата на тракийския цар Севт ІІІ и златната маска на владетеля Терес , д-р Георги Китов ще бъде поставен в центъра на град Шипка, съобщи кметицата на старопланинското градче Василка Панайотова. Паметник на един от най-успешните български археолози, откривателят на гробницата на тракийския цар Севт ІІІ и златната маска на владетеля Терес , д-р Георги Китов ще бъде поставен в центъра на град Шипка, съобщи кметицата на старопланинското градче Василка Панайотова. Паметникът е бронзов барелеф на родния Индиана Джоунс с характерния му „плантаторски“ шлем върху мраморна плоча . Той е изработен от младия ваятел Любомир Зографов още през 2013 –та година като първоначалната идея е била да бъде монтиран на видно място в Казанлък, но по неизвестни  причини това така и не се случило, макар Китов преживе да стана почетен гражданин на Града на розите и калашниците за откритията си в Долината на царете.Любомир Зографов и баща му Николай са изработили и реплики на открити от археолога артефакти, сред тях е и златният киликс от могилата Голямата Косматка. Година преди казанлъчани да „припознаят“ д-р Китов, през есента на 2004 година той стана почетен гражданин на Шипка, припомни кметицата, която присъствала на обявяването на решението от тогавашния кмет на града Стоян Иванов на разкопките в местността Светицата, където бе намерена и уникалната златна маска на цар Терес . Барелефът и мраморната плоча са дарени на града от спътницата на откривателя Диана Димитрова, която е и председател на инициативния комитет, поставил си за цел да популяризира научното му наследство. „Надявам се да открием паметната плоча за 10-та годишнина от безвременната му кончина на 14 септември 2008 година при проучването на гробницата край Старосел.Ще се допитам до всички шипканлии, за които делото му е от изключително значение, за да намерим най -подходящото място. В момента започна работа по втория етап от проекта за благоустрояване централния площад на града ни, предполагам че в това пространство ще намерим място и за барелефа. ..“, допълни Василка Панайотова . Тя не скри че има и други мнения за мястото, сред тях е и пространството в близост с тракийските могили Хелвеция и  Грифоните, открити от експедиция ТЕМП на д-р Китов през 1996 година.", "date": "2018.06.20", "title": "Вдигат паметник на археолога Георги Китов насред град Шипка "}
{"url": "https://www.monitor.bg:443/bg/a/view/okon-ch-atelno-ribari-brakonieri-shte-bydat-zadyrjani-sys-sila-103173", "text": "Служителите на Изпълнителната агенция по рибарство и аквакултури (ИАРА) ще имат право да задържат нарушители и да използват физическа сила и помощни средства. Отпадна предложението любителите риболовци да полагат тест за правоспособност, решиха народните представители на второ четене промени в Закона за рибарството и аквакултурите. При задържане на нарушител служителите на ИАРА незабавно ще уведомяват компетентните полицейски органи. Те ще могат да използват технически средства или системи, заснемащи или записващи деянието, моторни превозни средства със специален режим на движение, както и физическа сила и помощни средства след предупреждение, с изключение на случаите на внезапно нападение. Условията и редът за използване на помощни средства, моторни превозни средства със специален режим на движение и стоппалки от служителите на ИАРА, както и организацията и редът за принудителното отвеждане на нарушителите с неустановена самоличност в най-близкото районно управление на МВР, ще се определят с наредба на министъра на земеделието, храните и горите, съгласувано с министъра на вътрешните работи. От БСП възразиха, че с тези текстове на служителите на ИАРА се възлагат полицейски функции да задържат с помощни средства, и поискаха те да минават през обучение като на служителите на МВР. Предложението обаче не получи подкрепа в пленарната зала.", "date": "2018.06.20", "title": "Окончателно: Рибари бракониери ще бъдат задържани със сила "}
{"url": "https://www.monitor.bg:443/bg/a/view/kadastyryt-s-nov-direktor-103185", "text": "Агенцията по геодезия, картография и кадастър има нов директор. Със заповед на регионалният министър Николай Нанков от днес за изпълнителен директор на агенцията е назначена Виолета Коритарова, съобщиха от ресорното министерство. Коритарова е експерт с опит в областта на геодезията и геоинформационните системи, инвестиционното планиране, поземлените имоти и регистри. Тя е дългогодишен служител на Агенцията по геодезия, картография и кадастър, като преди това е работила в Министерството на земеделието и горите и в Министерството на образованието и науката. Новият изпълнителен директор на агенцията е магистър по Геодезия, фотограметрия и картография от Университета по архитектура, строителство и геодезия в София. Има редица професионални квалификации в Нидерландия, Австрия и Германия. Най-важна задача в работата на Виолета Коритарова ще бъде подобряване на обслужването на клиентите на агенцията, за да може опашките в офисите да намалеят значително, се казва в съобщението. За постигане на по-голяма ефективност и ефикасност на административното обслужване с кадастрална информация в кратък срок ще бъде разгледана възможността да се даде право на геодезистите, които са правоспособни лица по смисъла на разпоредбите на Закона за кадастъра и имотния регистър, да могат да издават скици. Досегашният изпълнителен директор инж. Михаил Киров продължава работа в Службата по геодезия, картография и кадастър като началник в Ловеч.", "date": "2018.06.20", "title": "Шефът на кадастъра е сменен "}
{"url": "https://www.monitor.bg:443/bg/a/view/tunis-s-bylgarin-v-shtaba-no-bez-nba-zvezdata-si-103164", "text": "Феновете в София няма да гледат най-популярното име в тунизийския баскетбол в предстоящите два мача между България и Тунис в зала “Универсиада”. Шампионите на Африка ще премерят сили със селекцията на Любомир Минчев в две контролни срещи в четвъртък и петък от 18 ч., но ще бъдат без голямата си звезда - Салах Межри, който играе за „Далас Маверикс“ в НБА. 32-годишният център не играе за родината си за второ поредно лято. Тунис се готви за световни квалификации, както и България. Помощник треньор на африканския тим е българинът Иван Костурков. За разлика от нашите, които имат само един успех от четири мача, съперникът им е без загуба до този момент. В група „А“ от зона Африка Тунис постигна три победи – срещу Гвинея, Чад и Камерун. Тунис заема първото място във временното класирането, а в предстоящия квалификационен цикъл отново ще се изправи срещу тези три отбора. Преди да пристигне в София, африканският тим изигра контрола с Конго, а освен това спечели и приятелски турнир с участието и на Мали. България посреща на 29 юни Исландия в Ботевград, а на 2 юли гостува на Чехия.", "date": "2018.06.20", "title": "Тунис с българин в щаба, но без НБА звездата си"}
{"url": "https://www.monitor.bg:443/bg/a/view/dyshterjata-na-sirakov-izrigna-sreshtu-majkite-na-bolni-deca-103174", "text": "Дъщерята на Наско Сираков и Илиана Раева -Славея атакува във фейсбук майките на деца с увреждания. Според нея искания им от последните дни са просто \"вдигане на патардия\" и едва ли не самите те са виновни за положението, в което се намират. \"Системата няма как да убие нещо, или някой поради простата причина, че всеки един от нас също изгражда своя собствена система. Работата ми е свързана с хора, с техните нужди, но и с тяхното безхаберие и безотговорност! Историята познава десетки случаи на родители, създали потомство и на такива, които са го изоставили. Съвременната медицина дава възможност да видиш какво ти предстои, за да вземеш най-доброто решение преди всичко за себе си и детето, което носиш в утробата си! Когато си решила да раждаш, очевидно си решила и да бъдеш майка!..“, пише Славея Сиракова. „Истината е, че от такива \"майки\" ми се повръща! Или изоставяте децата си (виждам го всеки път, когато ходя в домовете, които се нуждаят от подкрепа), но сега го видях, заради цялата ви патардия! След като сте решили да давате живот, ще се научите да намирате максимално полезен начин да сте преди всичко добри родители! Държавата и хората не са ви длъжни, но всеки път проявява човечност, заради моментите ви на безчовечност!!!\", завършва Сиракова. Постът в страницата й в социалната мрежа предизвика буря от възмущение. Десетки се включиха в коментарите с призив да се засрами. Вероятно по тази причина и по-къснопостът  беше изтрит.        ", "date": "2018.06.20", "title": "Дъщерята на Сираков изригна срещу майките на болни деца"}
{"url": "https://www.monitor.bg:443/bg/a/view/mnogo-cheren-humor-i-stroen-krimi-sujet-idva-s-betyl-krijk-103143", "text": "Нестандартна двойка ченгета, които първоначално хич не се разбират помежду си (както във всеки крими сериал) ще ръсят много черни шегички, докато решават доста заплетени случаи. Окото на зрителките ще се радва основно на красавеца Джош Дюъмел („Транспормърс“, „Лас Вегас“), на когото е поверена едната главна роля в премиерния за България серила „Бетъл Крийк“. Ако търсите забавно мозъчно упражнение, може да пробвате новата поредица по AXN от 20 юни. Всяка сряда ще ни зареждат с по една нова серия точно в 21 часа. Съпругът на Фърги от Black Eyed Peas си парнира с Дийн Уинтърс („Оз“, „Закон и ред“, „Джон Уик“). Последният е градчето Батъл Крийк в щата Мичиган. Съдбата обаче му натриса префинен агент от ФБР - Милтън Чембърлейн (Джош Дюъмел), който пристига от Детройт, за да открие нов клон в участъка. „С тази роля се опитах да изненадам публиката и да покажа, че съм повече от един хубавец. Ако хората наистина ме виждат като една лъскава обвивка – моята работа е да ги опровергая“, споделя за новото си екранно предизвикателство Дюъмел. Скоро след като излъскания и зализан Милтън се появява на хоризонта, разтърсва малкия град. След този случай Ръс и Милт се сблъскват с още убийства и трафик на наркотици, но и самите те се оказват под прицел, когато някой от миналото на Чембърлейн заплашва живота и на двамата. „Съвсем наясно съм защо героят на Дийн не харесва моя герой. И аз не го харесвам! Но точно това е забавното. Радвам се, че играя характер, който винаги съм се опитвал да не играя, но има какво да разкрия. Всъщност моят герой има доста тайни и доста неща, които да преодолява“, надига завесата за предстоящите събития в първи сезон Джош Дюъмел.", "date": "2018.06.20", "title": "Много черен хумор и строен крими сюжет идва с „Бетъл Крийк“"}
{"url": "https://www.monitor.bg:443/bg/a/view/loshite-krediti-v-es-s-tavan-ot-5-iskat-germanija-i-francija-103165", "text": "Германия и Франция искат банките в съюза да намалят лошите си заеми до максимум 5 на сто от кредитите, които държат, заявиха днес Германия и Франция в съвместно изявление, цитирано от Ройтерс. Двете страни препоръчват таван, който ще принуди Италия и други страни от Евросъюза да ускорят плановете за намаляване на задлъжнялостта. В документа, приет преди срещата на върха на ЕС следващата седмица в Брюксел, се посочва, че всички европейски банки трябва да намалят брутните си необслужвани заеми до съотношение от максимум 5%. Трябва да има таван до 5 процента брутни необслужвани заеми и 2,5 процента нетни необслужвани заеми в целия Единен борд за преструктуриране (Single Resolution Board - SRB) и всички останали банки, се посочва в документа. Банките от Единния борд за преструктуриране са висички най-големи банки от еврозоната и се следят от агенция на ЕС, която отговаря за преструктурирането на затруднените банки. Препоръчваният таван за лоши заеми ще бъде удар за Италия и други страни, чиито банки имат големи количества необслужвани заеми, коментира агенцията. Средното съотношение между лошите заеми и заемите, които държат банките в Италия, е 11,1%, в Гърция - 44,9%, в Кипър - 38,9%. Показателят е също така над 5% в България, Хърватия, Унгария, Ирландия, Португалия, Словения, Полша и Румъния по данни на Европейския банков орган (ЕБО) към декември миналата година. В целия ЕС средният дял на необслужвани кредити е 4%. В Германия и Франция той е под средната стойност, макар че при някои отделни банки показателят е доста по-висок. Италия, чиито банки държат най-много лоши кредити в абсолютно изражение, намали необслужваните заеми през последните месеци, но многократно се е обявявала против ускоряването на процеса на намаляване на съотношението, за да се избегнат прекалените разходи за банките. Германско-френският план настоява за ускоряване на процеса.", "date": "2018.06.20", "title": "Лошите кредити в ЕС с таван от 5%, искат Германия и Франция"}
{"url": "https://www.monitor.bg:443/bg/a/view/nov-gol-na-ronaldo-donese-izstradan-uspeh-na-portugalija-103167", "text": "Португалия постигна първа победа на Световното първенство в Русия, след като надделя с 1:0 над Мароко на \"Лужники\" във втория си мач от надпреварата в Група \"В\". Още в четвъртата минута Кристиано Роналдо откри резултата, вкарвайки четвъртия си гол на Мондиал 2018. С това попадение, което се оказа единствено, звездата на \"Реал\" (Мадрид) подобри 62-годишния рекорд на Ференц Пушкаш, ставайки европеецът с най-много голове за национален отбор.   Селекционерът на \"мореплавателите\" Фернандо Сантош направи една промяна в сравнение с равенството с Испания (3:3), като Жоао Марио бе предпочетен пред Бруно Фернандеш. Партньор на Кристиано Роналдо отново бе Гонсало Гедес. Ерве Ренер пък можеше да разчита на Нордин Амрабат, за когото се твърдеше, че е със сътресение. Той започна с предпазна каска. Набил Дирар също бе възстановен от своята контузия и стартира заедно с Мануел Да Коща и Халид Бутаиб. Мароканците бяха изключително активни през целия мач и се бореха до края за точката срещу Роналдо и компания, но в крайна сметка ще трябва да напуснат мондиала след двете загуби, които инкасираха до тук.", "date": "2018.06.20", "title": " Нов гол на Роналдо донесе изстрадан успех на Португалия "}
{"url": "https://www.monitor.bg:443/bg/a/view/sjankata-na-plaja-v-primorsko-shte-e-edin-lev-103166", "text": "Правителството определи концесионерите на морските плажове \"Приморско-централен\", община Приморско и \"Св. Св. Константин и Елена - голям плаж\" , община Варна, съобщи пресцентърът на кабинета. Концесионерите са определени след проведени конкурси и ще стопанисват плажовете за срок от 15 години. За концесионер на плаж \"Приморско-централен\" е определен \"СОФ ПРОЕКТ ИНЖЕНЕРИНГ\" ЕООД. Той ще предлага цена на чадър и на шезлонг от по 1 лв. в платената зоната на плажа. Плажът \"Св. Св. Константин и Елена - голям плаж\" ще се стопанисва от \"Свети Свети Константин и Елена Холдинг\" АД. Цената за ползване на чадър и шезлонг е от по 10 лв. Прекратява се процедурата по предоставяне на концесия за услуга за морски плаж \"Ривиера\", община Варна, поради липса на оферта, чието съдържание да отговаря на изискванията, определени с документация за концесията, пише още в съобщението.", "date": "2018.06.20", "title": "Сянката на плажа в Приморско ще е един лев "}
{"url": "https://www.monitor.bg:443/bg/a/view/ungarija-promeni-konstitucijata-si-zaradi-migrantite-103187", "text": "Парламентът на Унгария прие днес промени в конституцията, според които мигранти по-трудно ще получават убежище в страната, и одобри законодателство, което заплашва със затвор до една година хората, които помагат на мигранти, предадохе Ройтерс. Поправките в конституцията включват още забрана да си бездомен, създаване на нов съд по публична администрация и текст, който задължава държавата да брани християнската култура в Унгария. Реформата в основния закон бе одобрена от 199-местния парламент със 159 гласа \"за\" срещу 5 \"против\". Тя бе подкрепена от депутатите от управляващата консервативна партия \"Фидес\" на премиера Виктор Орбан и от националистическата партия \"Йоббик\". Унгарският парламент прие и пакети от закони, наричани \"СТОП Сорос\", които предвиждат затвор до една година за лица и групи, които помагат на бежанци или кандидати за убежище. Орбан обвинява родения в Унгария Джордж Сорос в подстрекателство към масовата миграция към Европа - обвинение, което милиардерът отхвърля. В мотивите към законопроекта вътрешният министър Шандор Пинтер заявява, че \"унгарският народ основателно очаква от правителството да използва всички необходими мерки за борба с незаконната имиграция и дейностите, които я подпомагат\". Пинтер казва още, че пакетът \"СТОП Сорос\" обслужва тази цел, за да попречи Унгария да стане \"страна на имигранти\". Правителството на Орбан вероятно ще стане обект на правни действия от страна на Европейската комисия заради това законодателство. То вече бе разкритикувано от Съвета на Европа и ОССЕ като своеволно и противоречащо на европейските правни норми. Венецианската комисия - експертен орган към Съвета на Европа - прикани Унгария да се въздържи от приемане на законовата реформа, докато не бъде публикуван нейния доклад, изготвен съвместно с експерти от ОССЕ.", "date": "2018.06.20", "title": "Унгария промени конституцията си заради мигрантите"}
{"url": "https://www.monitor.bg:443/bg/a/view/karanikolov-italija-e-vtori-tyrgovski-partnior-na-bylgarija-103168", "text": "През изминалата година стокообменът ни с Италия е достигнал 4,4 млрд. евро и вторият най-важен стратегическо партньор на България. Това каза министърът на икономиката Емил Караниколов по време на форум \"България: индустриални партньорства и инвестиционни възможности\", организиран от Конфиндустрия Италия с участие на италианския бизнес. Форумът е част от официалното посещение на българския министър в Италия, съобщи пресслужбата на МИ. Министър Караниколов подчерта, че икономическото сътрудничество между двете страни се стимулира и от активните междуинституционални връзки в различни области, включително чрез дейността на италиански и български предприемачи, част от които представяни от Конфиндустрия България. По думите му министерството на икономиката полага големи усилия, за да насърчи двустранни връзки и конкурентоспособността на българската икономика. В подкрепа на думите си, той изтъкна, че България се утвърждава като една от най-конкурентните инвестиционни дестинации в Югоизточна Европа с положителен имидж и добри условия за развиване на бизнес. \"Резултатите, които постигаме ни нареждат на 5-о място на страните в региона на Централна и Източна Европа по дял на преки чуждестранни инвестиции от БВП за 2017 г., по данни на Евростат\", заяви икономическият министър. На форума министър Караниколов коментира и най-интензивно развиващите се сектори на икономиката ни, които привличат и значителен дял от чуждестранните инвестиции. Той обърна специално внимание на информационните и комуникационни технологии, чийто оборот се е увеличил с 300 процента за последните 7 години и достига 2,5 млрд. евро. Акцент бе поставен и върху автомобилостроенето, където износът на България в тази сфера е нараснал над 30 пъти след 2000 г., като над 80 на сто от него е за партньори от ЕС. Доказателство за конкурентоспособността на българската икономиката, по думите му, е и машиностроенето, което реализира годишен износ от около над 3,8 млрд. евро. \"Оценката на редица рейтингови класации, които нареждат страната ни като една от най-добрите аутсорсинг дестинации, е още една причина да се гордеем с икономическите си позиции\", допълни той. Министър Караниколов поясни, че министерство на икономиката работи по пет основни приоритета с цел повишаване на конкурентоспособността на българската икономика - облекчаване на административната тежест, развитие на индустриални зони, подкрепа на малките и средните предприятия, засилен и ефективен следприватизационен и след концесионен контрол, подкрепа за реализирането на всички мерки от Стратегията за развитие на капиталовия пазар. \"В същото време предлаганите от България насърчителни мерки са конкурентни на тези, от които инвеститорите могат да се възползват в държавите от Централна и Източна Европа и дават възможност за приоритетно разглеждане на България от потенциалните чуждестранни инвеститори\", подчерта той. В заключение министър Караниколов сподели, че очаква днешният форум да надгради постигнатите резултати и да положи основните за нови възможности с дългосрочен хоризонт за сътрудничество. В рамките на посещението си Емил Караниколов проведе среща и с вицепрезидента на регион Ломбардия Фабрицио Сала, по време на която бе заявен интерес за сътрудничество. Обсъдено бе предложението да се организира следващата година търговска мисия в България с малки и средни фирми от различни сектори. Визитата ще е по линия на новата им програма за интернационализация, а министър Караниколов покани г-н Сала лично да посети България.", "date": "2018.06.20", "title": "Караниколов: Италия е втори търговски партньор на България "}
{"url": "https://www.monitor.bg:443/bg/a/view/tirajyt-na-knigite-skochi-s-43-na-sto-103169", "text": "През 2017 г. са издадени 8 640 книги с близо 5 млн. екземпляра тираж. На книжния пазар заглавията са се увеличили с 16,5% отколкото през 2016 г., а тиражът нараства с 43%, показват данните на Националният статистически институт (НСИ). С уникалния идентификационен код ISBN (бел.р. международен стандартен номер на книгата) през 2017 г. са регистрирани 7948 книги и 1315 брошури. Това са 92% от всички издания, с което се предоставя възможност за търговско използване в страната и чужбина. за възрастни - 3292 с тираж 1,5 млн. Научната литература е представена на пазара с 1912 заглавия с тираж 415 хил., популярната литература - с 1613 заглавия с тираж 928 хил., литературата за деца и юноши - с 1262 заглавия и тираж 1,5 млн. Новите издания са 7991, а препечатаните - 649 (7.5%). През 2017 г. заглавията, издадени на оригиналния език на написване (вкл. на български език), са 7410, или 73.6% от общо издадените книги и брошури. Над половината от издадените заглавия чужда литература са превод от английски език, под 10 на сто са преводите от немски, руски и френски език. През 2017 г. най-голям брой вестници са издавани в столицата - 116 заглавия, или 47.3% от всички издавани в страната. От всички вестници, издавани през 2017 г., почти 98% (240 заглавия) са на български език, а чуждоезичните са пет - три на турски и по един на английски и немски език. През 2017 г. са издавани Всекидневниците са 37 или 15 на сто от заглавията в тираж 124.6 млн. Вестниците, излизащи 2-3 пъти седмично, са 13 (5% от заглавията), а тиражът им е 2.192 млн. Седмичниците са 105 или почти 43 на сто от заглавията в тираж 66.6 млн. По-рядко от веднъж седмично излизат 90 вестникарски заглавия (36.7%) в тираж 2.9 млн. През 2017 г. са издадени 510 списания и 93 бюлетина, като в сравнение с 2016 г. списанията намаляват с 4.3%, а бюлетините със 7.9%.", "date": "2018.06.20", "title": "Тиражът на книгите скочи с 43 на сто"}
{"url": "https://www.monitor.bg:443/bg/a/view/bruksel-shte-sledi-fermerite-ot-kosmosa-103158", "text": "Еврокомисията ще следи дали фермерите изпълняват изискванията за да получават субсидии от Брюксел със спътници от космоса, като целта е да се намали бюрокрацията. Това съобщи Марио Милушев , директор “Развитие на селските райони и предприсъединителна помощ“ в ЕК по време на обсъждане на предложенията за новата Обща селскостопанска политика (ОСП), провело се в София. По думите му, също така има технологична възможност селските стопани ако са констатирани нарушения, например несъответствие между декларираната обработваема площ и реално подпомаганата. Милушев припомни, че ЕК в проекта на новата ОСП се залага на опростяване на процедурите по контрола и намаляване на отпусканите средства за големите ферми. Според него чиновници от Брюксел повече няма да правят проверки на място за изпълнение на проектите, финансирани от земеделските фондове на Общността, а това ще се прави на национално ниво. „В момента в България 5% от фермерите получават 59-60% агросубсидиите, а останалите 40 на сто се падат на едва 4% от селските стопани“, обясни той, цитирайки статистика на ЕК. Според въпросните данни понастоящем директните плащания подкрепят устойчивостта на 7 млн. стопанства в Евросъюза, които обхващат 90% от обработваемата земя в страните членки. На големите стопанства в Общността, които са около и получават 9 млрд. евро директно подпомагане. Семейните стопанства от 5 до 250 ха получават 29,3 млрд. евро, като броят им е 3,29 млн. и обработват 107,4 млн. хектара ниви. Малките ферми до 5 ха, управляват 7,7 млн. ха земеделски площи и получават 2,4 млрд. евро. Българските фермери вземат по около 215 евро на хектар, при средно ниво за ЕС - по 270 евро. Данните на ЕК сочат още, че една пета от земеделските стопани в Общността получават 80% от директните плащания, но те осигуряват голяма част от доходите на фермерите. Без тях например в Люксембург и Финландия земеделието ще е губещо. Само в Чехия и Естония приходите на земеделците от ОСП са над средната брутна заплата в тези страни. В България и Словакия те са нивото й, а в останалите - далеч под него. По време на дискусията български производители изразиха опасенията дали и в следващия програмен период както е в момента. Мария Степанчева, от Асоциацията на биволовъдите в България попита каква е гаранцията, че няма както и сега няма да останата пари за биопроизводителите. Според Марио Милушев след 2020 г. всяка страна ще може да определя кои сектори от селското стопанство да бъдат с приоритет и да прехвърля средства основно към тях. „Споровете дали да останат директните плащания продължават. Част от големите страни са против тях, защото не съответствали на правилата на конкуренцията“, обясни той. Елица Живкова от дирекция „Земеделие и развитие на селските райони” на Европейската комисия обясни, че по пазарните мерки средствата за следващия програмен период ще са с 4% по-малко, като изключението е за за подпомагане на пчеларството и за схемите за плодове и мляко за учениците.", "date": "2018.06.20", "title": "Брюксел ще следи фермерите от космоса"}
{"url": "https://www.monitor.bg:443/bg/a/view/luka-donchich-sys-zlaten-dubyl-predi-drafta-103170", "text": "Звездата на баскетболния „Реал“ (Мадрид) Лука Дончич ще пътува за САЩ, за да присъства лично на Драфта в НБА на 22 юни в Бруклин. Във вторник вечерта 19-годишният словенец изигра последни я си мач за „Реал“ (М), с който спечели шампионската титла на Испания. В четвъртия мач от финалната серия мадридският гранд се наложи над „Баскония“ с 96:85 и вдигна втора купа този сезон след тази от Евролугата. Самият Дончич увенча всичките си невероятни изяви през последните два сезона с уникален кош в последните секунди от финала. Очаква се той да бъде един от първите петима, които ще бъдат избрани в Драфта. След финалната сирена Дончич се сбогува със съотборниците си, а за спомен си прибра топката от двубоя. 34-а титла на мадридчани дойде след 27 точки на Руди Фернандес, донесли му и приза MVP на финалите. Факундо Кампацо прибави още 17 т. за „Реал“, а мексиканският център Густаво Айон се включи с 14. За „Баскония“ плеймейкърът Родриг Бобоа реализира 19 точки.", "date": "2018.06.20", "title": "Лука Дончич със златен дубъл преди Драфта"}
{"url": "https://www.monitor.bg:443/bg/a/view/pyrvijat-otbor-trenira-v-iran-vtorijat-bie-iranci-v-sofija-103171", "text": "Националният отбор по волейбол, воден от селекционера Пламен Константинов, направи първи тренировки на иранска земя. Първият ни тим среща в последния кръг от груповата фаза на Лигата на нациите съставите на Германия, домакините от Иран и Република Корея този уикенд в група 19. Мачът с германците е на 22 юни от 14.00 ч. На 23-и от 16.30 нашите играят с иранците от 16.30 а на 24-и от 14.00 - с корейците. Всички мачове ще бъдат предавани пряко по ТВ канала MAX Sport 1 и на Facebook страницата на канала. След като се завърнат, волейболистите ни ще получат 20 дневна почивка. Тимът ни няма шанс за влизане в шестицата, която играе на финалите, но няма и да изпадне от турнира за следващия сезон. Докато първият ни отбор загрява за Лигата на нациите, вторият, воден от треньора Мирослав Живков, записа впечатляваща победа над иранци в столичната зала \"Христо Ботев\". Волейболистите, които не попаднаха в групата за турнето на представителния тим надиграха с 4:0 (14, 19, 21, 25) в контрола младежката селекция на Иран до 20 години, която се готви за Азиатските игри в началото на юли.  Женският ни отбор пък загря за турнира \"Чалъндж\" в Лима с тренировка в неофициалната зала с изпочупени прозорци и мизерно осветление. Това обаче не попречи на доброто настроение, с което волейболистките ни се готвят за утрешния двубой с Австралия.", "date": "2018.06.20", "title": "Първият отбор тренира в Иран, вторият бие иранци в София"}
{"url": "https://www.monitor.bg:443/bg/a/view/investiciite-u-nas-skochiha-s-4-5-mln-za-mesec-103155", "text": "Преките чуждестранни инвестиции в България са се увеличили с 4,5 млн. евро само през април, докато преди година е отчетено намаление с цели 43,9 млн.евро, показват последните данни на Българската народна банка (БНБ) за април 2018 г. Въпреки положителния месечен тренд направените у нас преки чуждестранни инвестиции от януари до април са се свили с 50,6% или със 116,2 млн. евро на годишна база. Така към края на четвъртия месец от годината те са възлизали на 113 млн. евро, а миналата година по същото време сумата е била 229,2 млн. евро. Според изчисленията на централната ни банка чужди граждани са закупили имоти в родината ни за 3,4 млн. евро. По това перо се наблюдава минимален ръст, тъй като през първите четири месеца на миналата година покупките на недвижими имоти са били на стойност 3,3 млн. евро. По страни, най-голям дял в инвестициите в недвижими имоти имат Русия, които са закупили апартаменти и къщи 2,1 млн. евро. Половин милион са вложили и гражданите на Казахстан и 400 хил. евро израелците. Най-големите нетни преки инвестиции в страната от януари до април обаче са дошли от Холандия - 149,1 млн. евро, Германия - 119 млн. евро и Русия - 116,7 млн. евро. Макар и данните да показват тренд в положителна посока, тенденцията остава тревожна и показателна за състоянието на българската икономика и доколко страната ни е привлекателна дестинация за инвестиции. Текущите данни отново показват, че не само инвестициите, а и паричните преводи от емигрантите дърпат икономиката напред. Общо за първите три месеца от 2018 г. сънародниците ни зад граница са изпратили в родината си 287 млн. евро, което е с 3,9 млн. евро повече, отколкото за същия период на миналата година. Основните трансфери на българите продължават да идват от Германия, САЩ, Испания, Гърция и Великобритания. И именно тези средства влизат директно в обращение. Описаните по-горе суми са и потвърждение на данните на НСИ, според които потреблението е основният двигател на икономиката. Помощта, която сънародниците ни зад граница изпращат тук, отива за погасяване на битови сметки, кредити, здравеопазване, образование и различни покупки. Разбира се, тази статистика не е съвсем точна, защото парите, които идват от българите, работещи в чужбина, всъщност са доста повече от отчитаното от БНБ, тъй като тук не се включват донесените пари в брой и изпратени в пликове и бусове суми.", "date": "2018.06.20", "title": "Инвестициите у нас скочиха с €4,5 млн. за месец"}
{"url": "https://www.monitor.bg:443/bg/a/view/jasni-pyrvite-sypernici-na-slavija-cska-sofija-i-levski-v-liga-evropa-103127", "text": "Българските представители в Лига Европа трябва да имат едно наум след тегления днес жребий за първи предварителен кръг на Лига Европа. „Славия“, ЦСКА-София и „Левски“ бяха поставени, като „белите“ ще се изправят срещу финландския „Илвс Тампере“, „червените“ срещу латвийския ФК „Рига“, а „сините“ срещу ФК „Вадуц“ от Лихтенщайн. „Славия“ е гост в първия мач на 12 юли, а реваншът е точно седмица по-късно. Визита ще имат и левскарите, а с домакинство на старта ще започнат „армейците“. Все още не са ясни началните часове на двубоите, като те ще бъдат определени на по-късен етап.  За европейските мачове тимът използва модерния „Ратина Стейдиъм”, чийто капацитет е 16 800 седящи места. Първият съперник на ЦСКА-София в момента е на пето място с 19 точки от 11 мача, като именно във факта, че сезонът в Литва върви се крие и известно предимство за съперника. Тимът провежда своите мачове на стадион „Сконто“, който е с капацитет 9100 души, а „ Най-любопитен е случаят със съперника на „Левски“, който играе в швейцарското първенство. ФК „Вадуц“ участва в Лига Европа, тъй като спечели купата на Лихтещайн. Малката страна няма собствено първенство, а мачове се провеждат само за купата. „Вадуц“ играе на „Рейнпарк“, който е с капацитет от 7584 седящи места. Клубът държи световния рекорд за най-много национални купи – 46, като от 1998 година не е триумфирал с отличието. При положение, че „Левски“ продължи напред, във втори кръг ще се изправи срещу победителя от двойката „Биркиркара“ (Малта) или КИ „Клаксвик“ (Фарьорските острови) - „Жалгирис Вилнюс“ (Литва). Пред ЦСКА-София препятствието ще е австрийският „Адмира Вакер Мьодлинг“, а евентуален съперник на „Славия“ ще бъде „Хайдук“ (Сплит).", "date": "2018.06.20", "title": "Коварни съперници за  БГ отборите в Лига Европа (ОБНОВЕНА)"}
{"url": "https://www.monitor.bg:443/bg/a/view/fandykova-izgradili-sme-okolo-200-km-vodoprovod-i-kanalizacija-103156", "text": "За последните години, в които аз и моят екип работим, имаме изградени около 200 км водопровод и канализация, т.е. това е дължината на една автомагистрала \"Струма\". Това каза кметът на София Йорданка Фандъкова по време на проверка на изграждането на канализация на улици в кв. \"Симеоново\". Кметицата обясни, че средствата идват от различни източници - около 250 млн. лв. са от концесионера, има средства, привлечени по Оперативна програма \"Околна среда\", от Предприятието за управление на дейностите по опазване на околната среда, както и от бюджета на Столичната община. През тази година в столицата се изграждат над 50 км ВиК. „Средствата се осигуряват от инвестиционната програма на „Софийска вода“, като се работи предимно в кварталите \"Симеоново\", \"Горубляне\", \"Модерно предградие\", \"Горна баня\", \"Бенковски\", както и цялостната реконструкция на централната градска част, където се подменят тръби, които са на по 100 години“, обясни Фандъкова. Кметицата обясни, че през следващите години общината може да разчита на около 600 млн. лв. за ВиК-инфраструктура.Тя разясни, че се подготвя прединвестиционно проучване, което да даде възможност да се кандидатства по програмата за новия програмен период, като очакванията са за около 400 млн. лв. Отделно от „Московска“ 33 очакват над 200 млн. лв. инвестиции от \"Софийска вода\", като това са средства, одобрени в техния бизнес план.      ", "date": "2018.06.20", "title": "Фандъкова: Изградили сме около 200 км водопровод и канализация "}
{"url": "https://www.monitor.bg:443/bg/a/view/lalova-s-lichen-rekord-za-sezona-vyv-francija-103157", "text": "Най-добрата българска спринтьорка в последните 10 години Ивет Лалова подобри личния си рекорд за сезона на 100 м. Тя финишира за 11,18 сек. на турнира в Монтрьой, Франция, с попътен вятър от 1,1 м/сек. Българката имаше 11,20 сек. до сега това лято, които регистрира преди месец. С постижението си Лалова се нареди трета в дисциплината в Монтрьой. По-бързи от нея бяха световната вицешампионка Мари-Жозе Та Лу от Кот д’Ивоар с резултат 10,95 сек. и спринтьорката на домакините Карол Захи с 11,16 сек. Още преди старта Ивет сподели, че турнирът в Монтрьой е един от любимите й и засвидетелства обичта си с великолепен резултат. Само преди три дни тя финишира втора на турнир в Берн (Швейц), също на 100 м с време от 11,31 сек. На същия турнир световният шампион от 2015 г. на 110 м с препятствия Сергей Шубенков стана първият хърделист през сезона, който слезе под гросмайсторските 13,00 сек. Той спечели с 12,99 сек (+0,5 м/сек.) бягането в дисциплинта. Руснакът, който се състезава под неутрален флаг, има личен рекорд от 12,98 сек. Именно с това постижение той спечели и световната титла преди три години и е национален рекордьор на страната си. Подгласници на Шубенков в Монтрьой станаха Габриел Константино (Браз) – 13,23 сек., и Паскал Мартино-Лагарт (Фр) – с 13,28 сек. 18-годишният швед Арманд Дуплантис остана само на 1 см от собствения си световен рекорд за младежи до 20 г. Той се наложи в овчарския скок с 5,91 м. Местната звезда Рено Лавиени (Фр) скочи 5,86 м за второто място. И двамата атлети пробваха до преодолеят 5,96 м, но не успяха. Ксие Зение пък стана най-бързият китаец на 100 м, след като триумфира в дисциплината с 9,97 (+0.9 м/сек). 24-годишният Зение прати в историята досегашното върхово постижение на световния вицешампион на 60 м Су Бингтиан, който беше 9,99 сек. Само преди месец той подобри и собствения си национален рекорд на 200 м.", "date": "2018.06.20", "title": "Лалова с личен рекорд за сезона във Франция"}
{"url": "https://www.monitor.bg:443/bg/a/view/islandec-stana-seksi-rurik-na-svetovnoto-103159", "text": "Исландският футболен национал Рурик Гисласон влезе в женските мокри сънища след трудната битка с Аржентина на световното по футбол, завършила 1:1. Той доби необичайна популярност в социалните мрежи и бързо се сдоби с прозвището Секси Рурик. В началото на мондиала 30-годишният полузащитник имаше около 30 000 последователи в Инстаграм, повечето жени. След 30-те минути, които изигра срещу Меси и гаучосите обаче тази бройка нарасна на над 350 000. Това е повече от цялото население на родината му. Красотата и излъчването на Рурик са забелязани отдавна. Той не случайно е и модел на няколко модни марки. Сред фенките на мондиала вече се коментира, че исландецът е далеч по привлекателен и екзотичен от поомръзналия Кристиано Роналдо и от Антоан Гризман.", "date": "2018.06.20", "title": "Исландец стана Секси Рурик на световното"}
{"url": "https://www.monitor.bg:443/bg/a/view/anglichanite-jahnaha-ednorozi-v-basejna-103160", "text": "Футболистите на Англия разтовариха с водно парти в басейна на хотела във Волгоград след доста измъчената победа над Тунис с 2:1. Те се спасиха от жегата и безбройните мушици и комари, които са навсякъде по това време не сезона с мокро парти, заснето от Джеси Лингард, в ролята на папарак. Част от футболистите на селекционера Гарет Саутгейт показа доста фантазия в забавленията (за разлика от футбола по време на мача с Тунис). Те яхнаха надуваеми играчки еднорози и се понесоха като приказни герои по водата. Спасителят на тима - капитанът Хари Кейн обаче не се включи в игрите. Той предпочете ледена вана, за да излекува болежките си. Рахийм Стърлинг пък поигра баскетбол.", "date": "2018.06.20", "title": "Англичаните яхнаха еднорози в басейна"}
{"url": "https://www.monitor.bg:443/bg/a/view/lubo-ganev-stava-car-na-karnavala-v-ruse-103161", "text": "Може би най-прочутият спортист, роден в Русе - волейболният гигант Любо Ганев, ще бъде коронован за Цар на карнавала в Русе този уикенд. Това обяви Мариан Савов, директор на общинското предприятие \"Русе арт\" на пресконференцията по случай събитието. Според него за карнавала на 23 юни са се записали над 1100 души, които ще покажат своите маски и костюми, водени от високия 210 см и тежащ вече 180 кг Любо. В центъра на града ще има 4 сцени. Преди това четири шествия ще съберат участниците от 4 различни направления. Едно от тях ще поведе Любо Ганев. Коронясването му ще бъде направено от кмета на Русе Пламен Стоилов, който ще му връчи и символичния ключ на града. Основната мисия на Ганев обаче не е да се прави на владетел и монарх, а да представи купата за световното първенство по волейбол, на което страната ни е домакин през септември заедно с Италия. Любо е зам-председател на Българската федерация по волейбол и отговаря именно за мондиала в нея. Русе ще бъде домакин на група В от шампионата, в която са отборите на олимпийския шампион Бразилия, на Канада, Франция, Египет, Китай и Холандия. Мачовете ще са в новата зала \"Арена Русе\" с 6300 места, която ще посрещне събитие от подобен ранг за първи път, както и градът. Трофеят ще бъде представен по-рано през деня на площада пред сградата на Държавната опера. Там всеки желаещ ще има възможност да се снима с него. Заедно с Любо Ганев в шествието ще се включат и деца, облечени в екипи на националните отбори по волейбол, които ще играят мачове в Русе. В програмата на карнавала през първите 3 дни младежи от Гърция, Испания, Италия, Португалия, Германия, Словакия, Тунис, Египет и Азербайджан ще предложат уъркшоп, в който ще рисуват карнавален грим на малки и големи на площада пред Съдебната палата, а също така и ще покажат как всеки може да си изработи своя карнавална маска. За любителите на танците и аеробиката пред съда е планирано да се проведе клас по аеробика с Нада от Тунис. Като състезател Любо Ганев беше известен с атрактивното си чувство за хумор и номерата, които спретваше на съотборници и треньори. Затова сигурно ще развихри този си талант на такъв многолюден форум като карнавала.", "date": "2018.06.20", "title": "Любо Ганев става Цар на карнавала в Русе"}
{"url": "https://www.monitor.bg:443/bg/a/view/petko-venelinov-stana-tatko-na-margarita-103162", "text": "Актьорът Петко Венелинов, който доби популярност покрай участието си в мащабната продукция на bTV “Скъпи наследници“ стана татко на момиченце. Бебето носи името Маргарита и е първо за актьора. Искрата между Венелинов и майката на дъщеричката му пламва, след като тя го сънува. В последствие случайно го вижда в представление и решава да се свърже с него в интернет. „Започнахме да се виждаме и се оказа, че между нас има нещо специално. Тя също е актриса, което й помага по-лесно да приеме моята роля в „Скъпи наследници“, където до 15-ти епизод вече съм се целувал с поне 5-6 момичета“, спомня си с усмивка екранният Станислав. Той е категоричен, че характерът му се различава коренно от този на персонажа му в сериала. „Не съм женкар. Освен това много обичам природата. Имам къща близо до Монтана и ходя там при всяка възможност.“, казва той.", "date": "2018.06.20", "title": "Петко Венелинов стана татко на Маргарита"}
{"url": "https://www.monitor.bg:443/bg/a/view/muzikautor-vodi-fenove-na-bg-koncert-103154", "text": "Сдружението за колективно управление на авторски права Музикаутор ще заведе фенове на концерт на избран от тях български изпълнител до края на годината. Жестът е част от кампанията на организацията „Място за BG музика“, в рамките на която утвърдени звезди в бранша, сред които „Мастило“, Калин Вельов, Михаил Белчев и други, обединиха сили с ученици от Националното музикално училище „Любомир Пипков“, за да изнесат няколко импровизирани концерт-флашмоба на метростанции „Сердика“, „Летище София“ и т.н. „Направете своя оригинална снимка или видеоклип на “Място за BG музика”, на метростанция „Сердика“ и ни ги изпратете до 31.08.2018г. Публикацията с най-много харесвания на страницата ни във Фейсбук, ще спечели и голямата награда. Два билета за концерт на любим ваш български изпълнител, който ще се проведе до края на 2018г.“, анонсираха от Музикаутор. Само преди дни организацията обяви, че за първи път тази година ще отдели 30 хиляди лева от Културния си фонд специално в подкрепа на млади автори. Всеки, който иска да кандидатства за финансова инжекция от сдружението, може да го направи до 3 юли. За създаването или довършването на произведения през 2018 г. Музикаутор ще раздаде общо 154 хиляди лева. Предвижда се тази година одобрените автори да получат по между 1500 и 5000 лв. в зависимост от общото времетраене на творбите, включени в проекта.", "date": "2018.06.20", "title": "Музикаутор води фенове на БГ концерт"}
{"url": "https://www.monitor.bg:443/bg/a/view/remontirat-50-km-alternativen-marshrut-na-am-marica-103145", "text": "Пътят Чирпан – Симеоновград, алтернативен маршрут на АМ „Марица“, ще се ремонтира със средства по оперативната програма „Региони в растеж“. Участъкът е 50 км, рехабилитация ще претърпи и пътят Поповица – Хасково. Подписани са договорите за основния ремонт на 35 км от направлението, включени в лот 19 (15,2 км) и лот 21 (20,2 км) от програмата. До дни предстои утвъждаването и на третия договор за лот 20 (15,3 км) и стартирането на строителните работи на обектите. Ремонтът на отсечката в лот 19 - участъкът от км 0+000 до км 15+220, ще бъде изпълнен от „Пътища Пловдив“ АД. Стойността на договора е 11 922 748 лв. с ДДС. На ДЗЗД АПП „Пътища“, в което са: „Пътища Пловдив“ АД и „Агромах“ ЕООД, е възложена рехабилитацията на отсечката от км 34+600 до км 54+835, която е в лот 21. Договорът им е за 12 987 206.51 лв. с ДДС. Срокът и на двата договора е 15 месеца. Лот 20 - от км 15+220.00 до км 28+913.25 и от км 31+742.00 до км 33+364.30, ще бъде изпълнен от „АБ“ АД. Стойността на техния договор е 10 805 100,51 лв. с ДДС. Предвидените ремонтни дейности на третокласния път включват полагане на нова асфалтова настилка и възстановяване на отводняването на пътя. В село Целина ще бъде изградена нова колекторна система за дъждовни води. Ще бъдат монтирани нови ограничителни системи, пътни знаци и хоризонтална маркировка. Ще се рехабилитират 5 големи съоръжения – мостът над река Стара река при 13-ти км, мостът над река Меричлери при 35-ти км, мостът над река Мартинка при 42-ри км, както и съоръжения при 43-ти и 54-ти км.", "date": "2018.06.20", "title": "Ремонтират 50 км алтернативен маршрут на АМ „Марица“"}
{"url": "https://www.monitor.bg:443/bg/a/view/beneton-sreshtu-rim-103148", "text": "Световно известният трикотажен колос „Бенетон” откупи от най-влиятелните италиански всекидневници цели рекламни страници, върху които се опита да направи на пух и прах анти-имигрантската политика на новото италианско правителство. Защото публикуваните огромни снимки със запазената марка на индустриалния и търговски гигант на практика величаят делото на неправителствените организации, които събират бедстващи из Средиземноморието мигранти и след това ги карат с плавателните си съдове в италиански пристанища. А както е известно, само преди десет дни със заповед на вътрешния министър Матео Салвини те бяха затворени за НПО – кораба „Акуариус” с 629 пришълци на борда и той бе пренасочен към испанския порт Валенсия. Според запознати идеята за „рекламната атака” срещу кабинета и най-вече срещу вицепремиера и вътрешен министър Салвини – радетел на политиката на непримиримост към мигрантите, е на върналия се неотдавна на кормилото на „Бенетон” негов основател Лучано Бенетон и на „придворния” му фотограф Оливеро Тоскани. В близкото минало двамата се бяха утвърдили като творчески тандем, който бълваше провокационни и нестандартни реклами, често на ръба на благоприличието и агресивната арогантност. Те им спечелиха световна слава, но и куп врагове, сред които бяха съдебните власти в някои американски щати, където „Бенетон” бе принуден да затвори десетки бутици и да плати солени глоби. После Лучано Бенетон и Тоскани се разделиха, първият постави начело на трикотажния колос сина се Алесандро, но изглежда, че начело с него компанията забоксува и макар и пенсионер, таткото бе принуден отново да хване юздите й. Съответно старият другар в екстремните рекламни начинания Тоскани се върна на бял кон на старото си работно място. Срещу про-мигрантската кампания на „Бенетон” остро реагираха най-напред симпатизантите на управляващата партия „Лига”, чиито лидер е Матео Салвини. Някои нейни активисти в Североизточна Италия, където е щаб-квартирата на трикотажния гигант, дори заплашиха, че повече няма да купуват неговите фланелки и призоваха следовниците си да сторят същото. Рекламната кампания на „тендема” бе подкрепена единствено от привърженици на управлявалата до неотдавна лявоцентристка Демократическа партия, но техните гласове останаха заглушени от тези на хилядите италианци от противниковия лагер.", "date": "2018.06.20", "title": "„Бенетон” срещу Рим"}
{"url": "https://www.monitor.bg:443/bg/a/view/djoni-dep-otkazva-da-govori-za-bolnavija-si-vid-103147", "text": "Холивудската звезда Джони Деп е анулирал всички свои интервюта в медиите. Причината, според Times Magazine, се крие в това, че актьорът не желае да коментира страховития си вид, който уплаши феновете му преди дни. След като германски журналист попитал звездата от „Карибски пирати“ на какво се дължи рязката трансформация във вида му, той решил да отложи всички свои предстоящи срещи с медии. Близък до Деп, междувременно, разкри, че екранният Джак Спароу не страда от заболяване. Загубата на килограми, по думите му, се дължи на прекалено натоварения график на актьора в рамките на турнето му с групата Hollywood Vampires, в която свири заедно с рок легендите Алис Купър и Джо Пери. Бандата има един издаден албум, който същото име, а в него гостуват звезди от ранга на Пол Макартни, Дейв Грол, Джо Уолш и Кристофър Лий.", "date": "2018.06.20", "title": "Джони Деп отказва да говори за болнавия си вид"}
{"url": "https://www.monitor.bg:443/bg/a/view/merkel-i-makron-iskat-syvet-za-sigurnost-na-es-103146", "text": "Франция и Германия подкрепят разработването на нови формати за сътрудничество между страните от ЕС. Това се посочва в изявление, публикувано от пресслужбата на германското правителство след междуправителствени консултации между двете страни. По-специално Париж и Берлин подкрепят идеята за създаване на Съвета за сигурност на ЕС. В съвместното изявление на двете страни след срещата на германския канцлер Ангела Меркел и френския президент Еманюел Макрон се подчертава, че през последните години съюзът е изправен пред нови заплахи. Те включват увеличаване на миграцията, \"променяща се среда на сигурност, конкурентоспособност и иновации, дигитална революция и необходимостта еврозоната да се направи по-устойчива. \"Франция и Германия споделят убеждението, че единственият адекватен отговор на тези предизвикателства е европейското сътрудничество. Некоординираните мерки, предприети на национално равнище, водят само до неуспех и разединение \", се казва в документа. Освен това Германия и Франция призовават към по-активна борба с вторичната миграция на територията на ЕС – недопускане на преместването на вече регистрираните мигранти в други държави. Това би трябвало да се постигне с помощта на намаляване на стимулите за вторична миграция като се укрепи сътрудничеството между страните членки. В светлината на новите предизвикателства страните от ЕС трябва да обсъдят нови форми на сътрудничество. Сред тях Макрон и Меркел са обсъждали създаването на Съвет за сигурност на Съюза. Освен това страните от ЕС трябва да \"продължат съвместните си усилия за развитие на военните способности\". Един от най-важните елементи на последните преговори френско-германските беше принципно споразумение в Париж и Берлин за развитие на общ бюджет на ЕС и да се засили ролята на Европейския механизъм за стабилност в развитието и наблюдението на програмите за финансова помощ. Франция ще ръководи разработването на ново поколение боен самолет заедно с Германия. Това предвижда споразумение, подписано от двете страни, съобщават от министерството на отбраната в Париж. Новата машина трябва да замени френските изтребители Рафал и германските Юрофайтър след 2040 г. Според споразумението работата по проекта трябва да започне преди края на годината. Франция и Германия са се споразумели германската страна да ръководи разработката на нов танк, която трябва да стартира до средата на 2019. Танкът трябва да влезе на въоръжение през 2035 година. Париж и Берлин са се договорили още за обща артилерийска система, както и за планове за изстрелване на военен сателит. Евролидерите обмислят планове да изпращат спасените в морето мигранти в центрове извън територията на ЕС, което е признак за по-твърд подход по въпроса с миграцията, пише в. \"Файненшъл таймс\". Центровете ще бъдат използвани за отсяване на \"икономическите мигранти\" от \"тези, които имат нужда от международна закрила\". Предложенията ще бъдат обсъдени следващата седмица в Брюксел на срещата на лидерите на ЕС, пише британският вестник, като цитира проект за заключителен документ на предстоящата среща. Идеята е следствие от нарастващото политическо напрежение заради миграцията в Европа. Новият твърдолинеен италиански вътрешен министър Матео Салвини отказа миналата седмица да допусне в Италия кораб, превозващ над 600 мигранти, а германският канцлер Ангела Меркел е изправена пред криза заради разногласия с коалиционните си партньори по мигрантската политика. Предложението обаче може да се натъкне на правни пречки, включително на забраната да се изпращат хора в страни, смятани за небезопасни. Остава неясна и съдбата на мигрантите, чиито молби за убежище в ЕС не бъдат одобрени, което създава опасност тези центрове да се напълнят с хора, които нито могат да отидат в Европа, нито да се върнат у дома, пише \"Файненшъл таймс\". Междувременно френският президент Еманюел Макрон призова за общ отговор на \"миграционното предизвикателство\" в ЕС, където отделни държави са изкушени от национални решения, предаде АФП. Необходим е \"европейски отговор на миграционното предизвикателство\", заяви Макрон след среща с германската канцлерка Ангела Меркел близо до Берлин. Европа трябва да разполага с по-голям капацитет за наблюдение на външните си граници, но и с повече \"механизми на солидарност както извън границите ни, така и вътре в тях\" за пристигащите мигранти, добави френският президент. Германският канцлер пък каза, че не е съгласна с мнението на американския президент Доналд Тръмп, че миграцията е довела до ръст на престъпността в Германия. \"Моят отговор на това изявление на Тръмп е следният: министърът на вътрешните работи неотдавна представи статистически данни за престъпността и те говорят сами по себе си. Ние виждаме положителна динамика. Разбира се винаги е нужно да се прави повече в борбата с престъпността, но това бяха пораждащи надежда цифри\", каза Меркел. Представените в Берлин статистически данни показват, че през 2017 г. числото на престъпленията в Германия е намаляло до най-ниското ниво за последните 25 години. Тръмп отправи критики към миграционната политика на Германия и заяви, че решението на Меркел да приеме в страната бежанци е породило ръст на престъпността. Той заяви, че става дума за над 10 процента ръст, откакто Германия е започнала да приема мигранти. Междувременно стана известно, че австрийският канцлер Себастиан Курц съобщи, че вероятно ще се срещне тази седмица с германската си колега Ангела Меркел и други европейски лидери за обсъждане на миграцията, предаде Ройтерс. \"Вероятно ще има среща тази седмица между Ангела Меркел, мен и други държавни и правителствени ръководители по въпроса за миграционната политика\", каза Курц пред репортери преди съвместно заседание на неговото правителство с министри от правителството на германската провинция Бавария.", "date": "2018.06.20", "title": "Меркел и Макрон искат Съвет за сигурност на ЕС"}
{"url": "https://www.monitor.bg:443/bg/a/view/bylgarski-syd-osydi-nashenec-za-krajba-izvyrshena-v-slovakija-103149", "text": "Български съд осъди нашенец за кражба, извършена в Словакия. След направени самопризнания и сключено споразумение с прокуратурата С.Г. ще лежи в затвора 2 години и 11 месеца. Престъплението е извършено на 13 ноември 2014 г. в словашкия град Галанта. Осъденият пътувал с автомобил от Германия за България със свои приятели и спрели за да заредят гориво. Тъй като не разполагал с евро, а само с британски лири, С.Г. влязъл в местна банка за да обмени част от валутата. Обвиняемият подал на служителката 1500 британски лири и й представил документ за самоличност. Тя разбрала, че иска да обмени лирите в евро и на листче написала сумата, която ще получи. След това изготвила документ за покупка на валутата, подала го за подпис, изброила и подала сумата от 1828 евро. Обвиняемият взел парите и ги разпилял на плота, като обяснил, че не е искал да получи евро, а швейцарски франкове, започнал да спори и да се държи агресивно. Възползвайки се, че вниманието на служителката не е насочено към парите, с дясната си ръка, която поставил върху разпилените банкноти, вкарал в ръкава на връхната си дреха сумата от 800 евро и по този начин я отнел. Смутена от поведението на обвиняемия, служителката събрала от плота парите и ги прибрала, анулирала банковата операция, след което върнала на обвиняемия 1500 британски лири. Той напуснал банковия филиал със скритите в дрехите му отнети банкноти, собственост на банката. Минути по-късно обаче служителката разбрала за кражбата на парите и подала сигнал в полицията. В словашката прокуратура било образувано наказателно производство, което е изпратено чрез трансфер до прокуратурата в Павликени. По искане на държавното обвинение на С.Г. е с взета мярка за неотклонение „задържане под стража“. Сключеното между страните споразумение има последици на влязла в сила присъда.  ", "date": "2018.06.20", "title": "Български съд осъди нашенец за  кражба извършена в Словакия"}
{"url": "https://www.monitor.bg:443/bg/a/view/tijnejdjyri-otkriha-droga-i-ja-predadoha-na-policijata-v-kustendil-103150", "text": "Тийнейджъри се превърнаха в истински герои, след като откриха пакетчета с дрога в центъра на Кюстендил и я предадоха на полицията. Осмокласникът Николай Тончев и две години по-малкият му приятел Петър Петков се натъкнали на странни опаковки в централната градска част на областния град. „Децата са се разхождали преди няколко дни, когато намират пакетчетата с наркотика. Веднага решили, че трябва да дойдат на място в полицията и да покажат откритото. Още на пропуски колегата е видял, че става въпрос за марихуана. Впоследствие направихме и тест, за да сме сигурни за съдържанието на откритото вещество“, обявиха от пресцентъра на ОДМВР – Кюстендил. Веднага след проявената честност двете момчета бяха извикани в полицейското управление в Кюстендил, където лично началникът Росен Райчев им връчи грамоти за проявена честност. „Тези деца са предотвратили и някое престъпление. За нас те са истински герои и заслужават похвала. Изразяваме и уважението си към техните родители, които са ги възпитали по този начин“, обявиха още от ОДМВР – Кюстендил. През следващата учебна година Николай Тончев ще бъде в 8-ми клас в ОУ „Професор Марин Дринов“, а Петър Петков в 6-ти клас в ОУ „Св. Св. Кирил и Методий“.", "date": "2018.06.20", "title": "Тийнейджъри откриха дрога и я предадоха на полицията в Кюстендил"}
{"url": "https://www.monitor.bg:443/bg/a/view/otvoren-prozorec-v-rejs-skara-konduktor-i-pytnik-slujiteljat-s-biletchetata-v-bolnica-103152", "text": "Отворен прозорец в автобус от градския транспорт в Пловдив доведе до страшна кавга и бой между пътник и кондуктор. По информация на полицията 50-годишният пътник блъснал в гърдите служителя на транспортната фирма на 77 години. Последният паднал и си ударил главата лошо. Кавгата започнала от това, че пътникът се пресегнал да отвори един от прозорците в автобуса, тъй като явно му било задушно. Това станало около 12,40 часа на 19 юни, когато вече жегата е непоносима. Повечето рейсове в градския транспорт в Пловдив се движат без да включват климатиците си и хората в тях са подложени на нечовешки горещини. „Кой си ти, че ще отваряш прозореца?”, се развикал кондукторът на пътника. 50-годишният пък му се изежил и получил също обиди в отговор. Когато рейсът спрял на една от спирките на бул. „Никола Вапцаров”, двамата мъже продължили да се разправят помежду си. Кондукторът обиждал, но и пътникът не му оставал длъжен. Така се стигнало до фаталното падане от отворената врата на автобуса. Кондукторът политнал, паднал и си ударил главата в бордюра на тротоара. Разследващите в момента изясняват дали пътникът го е блъснал в гърдите, както твърди пострадалият, или кондукторът е замахнал да удари, загубил е равновесие и е паднал сам. 77-годишният бил откаран в болница, след като си ударил главата, а от полицията разследват как точно е станал инцидентът. По случая е било образувано досъдебно производство за причиняване на средна телесна повреда по хулигански подбуди.", "date": "2018.06.20", "title": "Отворен прозорец в рейс скара кондуктор и пътник, служителят с билетчетата в болница"}
{"url": "https://www.monitor.bg:443/bg/a/view/za-opashkata-na-djavola-103141", "text": "Все така се случва, първо е нещастието, след това има пушилка, после уж се вземат мерки, но накрая всичко утихва. И така до следващата трагедия. Покрай съдебното дело и оправдателната засега присъда на обвиняемите за взрива, при който загинаха 15 души преди три години и половина, се разбра, че там цъка нова мина – 10 хиляди боеприпаси за утилизация. Стоят в склад, недостатъчно обезопасени и трагедията е възможно да се повтори. По всичко личи обаче, че този път, благодарение на прокуратурата, няма да се чака новото нещастие. Още преди седмица, магистратите са установили опасната безстопанственост и са наредили на институциите да вземат ефективни мерки. Досегашните показаха, че всичко е наред и няма опасност от нов взрив. Само че не е така, защото едва ли някой от проверяващите, които и днес са в складовете, може да гарантира, че няма опасност за населението. Положителната новина е, че вече се обсъждат варианти, при които боеприпасите да се върнат в Гърция, откъдето са получени за утилизация. Изводът обаче продължава да е нелицеприятен, защото засега прокуратурата остава самотна в действията си и това се видя в решението на съда да оправдае обвинените за трагедията. Опасно безгрижна е липсата на инициативност през тези няколко години на местните власти да направят всичко възможно, за да се предотврати нова трагедия. Има недоволство и то не е само сред роднините на загиналите. Трябва да спре да се дърпа дяволът за опашката. Сега е моментът да се покаже, че може да се действа превантивно - боеприпасите да се махнат от склада, виновните да си получат заслуженото и хората да заживеят без страх, че ужасът може да се повтори.", "date": "2018.06.20", "title": "За опашката на дявола"}
{"url": "https://www.monitor.bg:443/bg/a/view/mylnija-pokosi-29-godishna-pastirka-103131", "text": "Безмилостна мълния се стовари върхи 29-годишната Валентина Илиева от петричкото село Кукуряхцево и я уби на място. Трагичният инцидент станал в края на миналата седмица, когато младата пастирка и Митко, с когото живеели на семейни начала прибирали стадото овце, тогава за пореден път започнало да трещи и вали над селото.  Разразилата се в събота следобед  буря не пожалила Валентина на открито място в близост до кошарата, бързайки да приберат стадото в кошарата. Уплашена от поройния дъжд и гръмотевиците тя била гушнала две от животинките, когато светкавица от  развилнялата се гръмоносна вихрушка се стоварила върху нея и върху няколко от овцете. От известно време Валентина и Митко живеели като семейство заедно в селото, и той вече бил решил в близките дни да й предложи брак. Трагедията е голяма въобще за района, коментираха вчера кметове на съседни петрички села. Те бяха единствената семейна двойка в село Кукуряхцево от всичките 34 жители. В района на  Огражден планина ги познават като работливи и скромни млади хора", "date": "2018.06.20", "title": "Мълния покоси 29-годишна пастирка"}
{"url": "https://www.monitor.bg:443/bg/a/view/dariha-s-torta-mis-svjat-bylgarija-v-kitaj-103142", "text": "Подарък под формата на торта получи Мис Свят България Вероника Стефанова в Китай. Красавицата е в източната страна по повод поредното си участие в международен конкурс за красота – Miss Tourism Globe (Мис Туризъм Глоуб). За форума Вероника замина в края на миналата седмица. Тортата пък бе по повод рождения й ден. „Благодаря ви, момичета от всички краища на света!“, написа чаровната блондинка под кадър с подаръка си в социалните мрежи. Припомняме, че макар и да не се класира на финала на най-големия конкурс за красота Мис Свят през ноември миналата година, Стефанова постигна успех в представянето на благотворителната си кауза – построяване на международен дом в помощ на момичета, страдащи от анорексия и булимия. Така, тя получи оферта за сътрудничество в мисията си от самата председателка на форума Джулия Морли. Участие в риалити предаване в Доминикана и три седмици на модата – две в Милано и една в Казахстан, белязаха професионалният път на Вероника след Мис Свят 2017. Междувременно моделът направи и актьорския си дебют, като застана пред камерата за онлайн сериал с работно заглавие „Онези“.", "date": "2018.06.20", "title": "Дариха с торта Мис Свят България в Китай"}
{"url": "https://www.monitor.bg:443/bg/a/view/cvetanov-za-vota-na-nedoverie-absolutno-neumesten-103134", "text": "Абсолютно неуместен, така шефът на ПГ на ГЕРБ Цветан Цветанов определи внесения от социалистите вот на недоверие в сектор сигурност. „Въпреки някой слабости в някои секторни политики, ние смятаме, че този вот е абсолютно неуместен”, коментира Цветанов в кулоарите на парламента. Той уточни, че не са се запознали с мотивите, но все пак са чули анонса на опозицията. Той видя устойчивост в тяхното поведение, тъй като внесли вот в началото на БГ председателство, както и сега в неговия край. По думите на Цветанов вотът не кореспондирал и с очакванията на хората, които по думите му не искали политическа криза. В тази връзка той напомни високите оценки от евролидерите за БГ председателството. каза Цветанов и уточни, че политическите кризи винаги водели до отклоняване от поети ангажименти. Според него МВР предприема нужните мерки, за да се ограничат „подобни гафове” и припомни, че са назначени проверки, визирайки бягството на Пелов от затвора и последващото му убийство. По думите му обаче не смята, че са нужно още кадрови промени в МВР и това би решило политическите претенции на БСП. Той е на мнение, че трябва да има повече подкрепа за усилията, които се полагат от правителството.  „Разкриването на едно тежко престъпление понякога отнема дни- месеци, а понякога и година. Не смятам, че винаги след всяко престъпление трябва да се иска оставка, а просто да се даде възможност за комплексен подход в системата за сигурност”, каза Цветанов.  Според него не трябва да се губи излишно парламентарно време. Именно затова даде да се разбере, че дебатите по вота на недоверие ще се проведат на извънредно заседание във вторник, а гласуването ще е в края на седмицата – четвъртък или петък. Причината пък е, че доста депутати били в служебни командировки.", "date": "2018.06.20", "title": "Цветанов за вота на недоверие: Абсолютно неуместен"}
{"url": "https://www.monitor.bg:443/bg/a/view/kit-haringtyn-maha-kydricite-sled-igra-na-tronove-103151", "text": "Кит Харингтън планира да се раздели с емблематичната си прическа, в която се влюбиха феновете на героя му Джон Сноу от хитовия сериал „Игра на тронове“. След края на снимките на последния сезон на сагата британският актьор твърдо е решил да подстриже къдриците си. каза 31-годишната звезда, който вече седем години носи дълга коса заради ролята. Той призна, че да махне брадата, за него ще е по-трудно. добави Харингтън. \"Тази роля беше великолепна, но ще трябва да се отърва от Джон Сняг\", уточни той. Запитан колко къса ще е новата му подстрижка, Кит Харингтън отговори \"много къса\". Последният осми сезон на \"Игра на тронове\" ще бъде излъчен през 2019 г.", "date": "2018.06.20", "title": " Кит Харингтън маха къдриците след \"Игра на тронове\" "}
{"url": "https://www.monitor.bg:443/bg/a/view/varnenci-se-oplakvat-ot-nashestvie-na-tigrovi-komari-ot-hei-otrichat-103140", "text": "Във Варна има нашествие на нетипичните за България тигрови комари. Това твърдят варненци, които вече са пострадали от досадните насекоми. Те споделят опасенията си в социалните мрежи, като се притесняват не само от подутините от ухапванията, но и от ужасните болести, които тези комари разнасят. Според твърденията на Димитър Димитров във фейсбук, в Цветния квартал на Варна наистина има нашествие на тигрови комари. Варненецът дори е направил снимка на изпохапаната си ръка, която е публикувал в социалната мрежа. Д-р Янка Драганова, която ръководи надзора на заразните болести в РЗИ – Варна обаче е категорична, че за момента няма засечени тигрови комари в региона. Инспекцията обаче ще започне веднага проверка по сигналите на варненци. От екоинспекцията припомнят също, че във Варна и региона има 54 биотопа, където се развъждат комарите и тези места се следят редовно още от началото на март, когато времето се затопля. Общинското предприятие „ДДД” във Варна пък извършва редовна обработка на площите срещу насекомите, особено в районите около детските градини и обществените места. Варна е сред петте български града, заедно с Бургас, Пловдив, Пазарджик и Благоевград, където от 2010 година са установени тигрови комари.", "date": "2018.06.20", "title": "Варненци се оплакват от нашествие на тигрови комари, от ХЕИ отричат   "}
{"url": "https://www.monitor.bg:443/bg/a/view/kobilkina-prezarejda-500-jeni-103136", "text": "Най-прямата сексоложка у нас Наталия Кобилкина събра на едно място енергията на 500 жени. Жадни да усвоят майсторството на съблазняването, на последния семинар на д-р Ко се появиха ентусиасти от цялата страна. На събитието съвети отправи и Лариса Ренар, която е основател и креативен директор на най-голямата „Академия за личния живот“ в Русия с тренинг центрове в Москва и Санкт Петербург. Двете проведоха обучение на тема „Кръгът на женската сила: презареждане“. Задачата на бизнесдамите е да предадат знанията си за женските архетипове по лесен и достъпен начин. Кобилкина и Ренар показаха енергийни практики за освобождаване от минали връзки и привличане на щастието, благоденствието и любовта. На тази тема е посветена и шестата книга на Наталия. Четивото носи името „33 дни до мечтата“ и се котира като наръчник за овладяване на енергии.Творбата е насочена към представителите на двата пола и ги води по правилния път към трансформацията.", "date": "2018.06.20", "title": "Кобилкина презарежда 500 жени"}
{"url": "https://www.monitor.bg:443/bg/a/view/time-s-up-prinudi-hbo-da-plashta-ednakvo-na-myje-i-jeni-103137", "text": "Медийният гигант HBO ще изравни хонорарите, които заплаща на мъжете и жените, работещи върху продукциите му. До това се стигна след натиск от страна на движението Time's Up, информира звездата от „Западен свят“ Танди Нютън. „Първоначалната ми реакция беше строго отрицателна. Когато разбрах каква сума ни предлагат обаче за първи път като че ли осъзнах колко повече от нас са получавали мъжете“, обясни пред медии актрисата. Досега Нютън не е преговаряла за по-висок хонорар с HBO за участието си в култовия сериал „Западен свят“. „Не съм си го и помисляла. Бях просто благодарна, че работя“, признава тя. Признанието й към Time's Up идва като изненада за феновете й, след като наскоро тя обвини представителите на движението в лицемерие. В началото на миналия месец Нютън се оплака, че нито един от тях не е пожелал да я включи в каузата за борба със сексуалния тормоз и половата равнопоставеност. „Заболя ме, защото започнах да говоря за този проблем доста години преди създаването на Time's Up, което ми костваше немалко роли. Не получих покана да се присъединя към движението, защото в него са основно касови актьори, а аз не съм достатъчно секси за това“, пожали се тогава тя. Отговорът на Time's Up не закъсня. От името на кампанията говори носителката на „Златен глобус“ Джесика Частейн. „Всеки е добре дошъл в Time's Up. Аз също не съм получавала покана, сама проявих инициативата да помогна, с каквото мога“, обясни актрисата. Тенденцията големите продуценти да компенсират представителките на нежния пол заради разлики в хонорарите превзе и Netflix. Припомняме, че преди няколко седмици актрисата Клеър Фой получи щедра финансова инжекция в размер на 200 000 паунда след като стана ясно, че актьорът Мат Смит е получавал по 10 бона повече от нея на епизод в оборотния сериал „Короната“. „Случилото се действително ми отвори очите. Повече няма да съм наивна, когато става дума за тези неща. Дадох си сметка за какво ми е позволено да имам мнение и за какво трябва да отстоявам правата си. Смятам, че това наистина промени виждането ми за мен самата и за другите жени в тази индустрия. Това е нещо позитивно, макар да ме поставя в неудобно положение.“, сподели наскоро 34-годишната звезда.", "date": "2018.06.20", "title": "Time's Up принуди HBO да плаща еднакво на мъже и жени"}
{"url": "https://www.monitor.bg:443/bg/a/view/a1-startira-svojata-stajantska-programa-103135", "text": "Свежи млади надежди ще се влеят в екипа на А1. За 14-та поредна година телекомът стартира своята стажантска програма, чиято цел е да развива бъдещи професионалисти в различни области. Над 40 младежи от различни направления, като „ИТ”, „Телекомуникации”, „Човешки ресурси”, „Маркетинг”, „Финанси”, „Право”, „Администрация и обслужване на клиенти” и „Корпоративни комуникации” се включиха в успешния старт на „Експедиция А1”. Стажът продължава 6 месеца като на младите хора се предоставя възможност за придобиване на ценен практически опит в реална бизнес среда. За всеки стажант е осигурен личен ментор-наставник, който ще му помага в процеса по въвеждане като му окаже пълно съдействие и подкрепа. По време на стажа участниците ще имат възможност да се включват и в различни инициативи, обучения и събития, подготвени специално за тях. Успешно завършилите програмата ще придобият ценен опит, който ще им послужи за професионална реализация в A1 или пред други работодатели. Стажантската програма стартира през 2005 г. и ежегодно предоставя възможност на активни и амбициозни млади хора да наградят и разширят своите знания и умения в реална бизнес среда. В „Експедиция А1” са участвали повече от 1 000 стажанти, от които над 300 са назначени на постоянен договор след приключване на стажа си. В А1 у нас работят 3 800 служители.", "date": "2018.06.20", "title": "А1 стартира своята стажантска програма "}
{"url": "https://www.monitor.bg:443/bg/a/view/djina-stoeva-dari-60-knigi-103138", "text": "Поп-фолк певицата Джина Стоева дари 60 книги на Регионалната библиотека „Любен Каравелов“ в Русе. Тя подчерта, че го прави, защото това е родният й град и смята, че мястото на книгите й е именно там. Изпълнителката на „Трима в комбина“ е възпитаничка на Русенкия университет, където следва специалността административен мениджмънт, която подсилва любовта й към четенето. За благодарност, Джина получи от пиара на библиотеката Драгомира Георгиева свидетелство за дарение и читателска карта. Даряването на книги е честа практика за Стоева. В края на 2016 г. тя остави 100 четива от личната си колекция в областта на приложната психология, биографични издания, езотерична и художествена литература за фонда на читалище „Просвета” в Мездра. Причината е, че в града живее нейна приятелка, която споделила, че жителите се нуждаят от повече литература.", "date": "2018.06.20", "title": "Джина Стоева дари 60 книги"}
{"url": "https://www.monitor.bg:443/bg/a/view/12-000-se-pokloniha-pred-lili-ivanova-103133", "text": "Над 12 000 души са гледали на живо Лили Иванова до момента в рамките на националното й турне „За пълноценни мигове с музиката“. Голямата ни изпълнителка вече гостува в 6 града от общо 11-те спирки на обиколката. За поредна година то се провежда с партньорството на Лидл България. Плевен и Пловдив са следващите градове, които ще посрещнат примата. Лили ще излезе този петък в Летен театър Кайлъка и на 28 юни в Античния театър под тепетата. Както и досега, тя ще изпълни песни от най-новия си албум, както и част от най-големите си хитове. На сцената с нея ще бъдат музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио „ЛаТиДа“. През октомври Лили Иванова ще завърши националното си турне с три поредни дати в зала 1 на НДК в София.", "date": "2018.06.20", "title": "12 000 се поклониха пред Лили Иванова"}
{"url": "https://www.monitor.bg:443/bg/a/view/arate-i-bratja-asenovi-povejdat-lyvovete-v-boksovata-liga-103139", "text": "Националният треньор Жоел-Солер Арате ще изведе отбора на „Лъвовете“ в първия кръг на Национална боксова лига Ефбет срещу тима на „Хановете“, воден от помощника му Валентин Поптолев. Мачът между тях е на 23 юни (събота) от 19.30 ч в театър „Иван Радоев“ в Плевен. Кубинският специалист ще разчита на тримата братя Асенови – Даниел (52 кг), Боян (56) и Катин (60), както и на национала Радослав Панталеев, който няма загуба този сезон в новата си категория до 91 кг. В отбора на „Хановете“ пък са националите Тинко Банабаков (52), Кирил Русинов (60), Иван Мечков (91) и др. „Националната боксова лига Ефбет е най-важният проект на федерацията през тази годината при мъжете, които нямат голямо първенство“, заяви президентът на БФБ Красимир Инински. Във второто й издание ще участват 3 отбора, съставени от първите трима боксьори по ранглиста от държавния спортен календар, разпределени чрез жребий. В сравнение с миналата година, категориите са с една повече – 9. Увеличен е и наградният фонд, като победителят от всяка среща ще получава 500, а загубилият – 200 лв., както и съответно 70 и 40 точки за клуба, в който е картотекиран. Шампионите във всяка от 9-те категории ще вземат допълнителен бонус от 1000 лв., а състезателите от отбора победител – по 300 лв. Треньорите ще получат съответно 1000, 500 и 300 лв. за класирането на своите тимове от първо до трето място. 20% от премията на състезателя пък ще отива и за личния му треньор. „Лигата е много по-интересно състезание от републиканското. Аз съм от Плевен и вече започнаха да ми звънят познати да питат за билети“, сподели Панталеев. Пропуските за гала вечерта вече се продават в хотел „Балкан“ в Плевен на цена от 10 лв. В деня на събитието пък ще могат да се закупят и от самия театър. Освен 9 двубоя по олимпийските правила, ще се проведе и една професионална среща в категория Super middleweight (76,205 кг) между Йосиф Панов от Плевен и руснака Константин Александров. Вторият кръг от Лигата ще се проведе през октомври най-вероятно в Бургас, а през декември ще е заключителният трети кръг в София.", "date": "2018.06.20", "title": "Арате и братя Асенови повеждат „Лъвовете“ в боксовата лига"}
{"url": "https://www.monitor.bg:443/bg/a/view/predstaviteli-ot-evroparlamenta-otivat-na-kraka-pri-penka-103113", "text": "Представители от Европарламента ще посетят международно известната крава Пенка, обяви собственикът й Иван Харалампиев. За чаканите високопоставени гости той разбрал вчера, когато получил обаждане по телефона. „Не зная точно кой ще идва, но не е български евродепутат. Просто не запомних името. Казаха ми, че искат да видят кравата ми и да се уверят дали всичко, което излезе по медиите е истина. Тъй като не владея чужди езици са подсигурили и преводач, така че очаквам визитата на 27 юни в следобедните часове“, обяви още пред наш екип Харалампиев. Той все още очаква разрешение от ветеринарната служба кравата Пенка да бъде върната в животновъдния обект в село Мазарачево. По думите на Харалампиев предстои да бъде направена поредна проверка в стопанството му, която да докаже дали животните се отглеждат в подходяща за тях среда. „Когато в началото на миналата седмица излезе решение кравата ми да не бъде умъртвявана, казаха, че в рамките на 5 дни ще ми позволят да я закарам при другите животни. Реално тя от 27 май е в изолатор в село Копиловци. Не разбирам защо отново трябва да ми правят проверка при положение, че стопанството ми е регистрирано и отговаря на всички изисквания“, казва още 61-годишният Иван. Германци инвестират в стопанството на Харалампиев Кюстендилецът вече се радва и на интерес от страна на германци към Пенка. Наскоро Харалампиев получил картичка с поздравления и 50 евро награда за международно известната крава. „Обадиха ми се и по телефона на развален българо-руски. Искаха ми сметка в евро, за да ми преведат пари и да подпомогнат животновъдния ми обект. Хората бяха изключително мили и на няколко пъти ме поздравиха за моя борбен дух. Аз от никой нищо не съм искал, но ето! Има добри хора, които искат да ми помогнат“, обяснява още 61-годишният мъж. Мераклии искат да закупят Пенка, за да привличат туристи Не един или двама кюстендилци иска да купят кравата Пенка, за да привличат туристи от цяла свят. „Ако стопанинът я продава ще му дам двойно по-голяма сума, отколкото я е закупил. Наскоро идваха туристи при мен в Раждавица и те бяха чули за Пенка. Искаха да я видят и да се снимат с нея. Животното наистина се превърна в една атракция“, коментира 42-годишен кюстендилец, който от години развива селски туризъм в селото. „Ако ще и 10 хил. лв. да ми дадат пак не бих си продал животното. Аз през толкова много перипетии преминах, само и само да си я запазя. Не всичко е пари, при мен водещото е любовта към животните. Ето, сега Пенка е спокойна храни се, няма никакъв проблем“, обяснява още Харалампиев. Кравата-беглец придоби международна слава, след като изчезна от животновъден обект в село Мазарачево на 12 май. Две седмици по-късно тя беше открита в съседна Сърбия, а връщането й отново в България беше равносилно на смъртна присъда. Първоначално беше обявено, че Пенка трябва да бъде умъртвена заради това, че е пребивавала в страна, която не е членка на ЕС, но след като беше дадена гласност на случая и хора от цял свят се застъпиха за спасяване живота на кравата, властите я помилваха.  ", "date": "2018.06.20", "title": "Представители от Европарламента отиват на крака при Пенка"}
{"url": "https://www.monitor.bg:443/bg/a/view/valeri-simeonov-ostavkata-na-dimitrova-ne-e-syglasuvana-s-men-103117", "text": "Оставката на социалния зам.-министъра Росица Димитрова не е съгласуване с мен. Това обяви вицепремиерът Валери Симеонов след днешното заседание на Министерския съвет.  По думите му Димитрова е “пожертвана” от премиера Бойко Борисов. Той е категоричен, че тя е много добър професионалист, а обвиненията към нея са безумни. “Когато се наложи да купиш билет в последния момент, обикновено са останали само места в бизнес класа”, така Симеонов обясни билета на Димитрова до Ню Йорк на стойност 8300 лв. Вицепремиерът заяви, че никой дори не се е сетил да попита къде е спала зам.-министърката и допълни, че е нощувала в общежитието на посолството. “Изключително несериозно е по този начин да се обезкървява държавната администрация и в крайна сметка не мога да приема такава оставка да бъде лесно подписана и одобрена”, каза Симеонов.      ", "date": "2018.06.20", "title": "Валери Симеонов: Оставката на Димитрова не е съгласувана с мен"}
{"url": "https://www.monitor.bg:443/bg/a/view/iztegljat-1-1-mln-jajca-ot-fermata-s-ptichija-grip-v-dobrichko-103130", "text": "Български яйца от ферма за кокошки в добричкото село Дончево ще бъдат изтеглени от търговската мрежа заради птичи грип, съобщи д-р Райна Иванова от Българската агенция за безопасност на храните (БАБХ) пред БНТ. Изтеглените яйца са около 1,1 милиона, поясни още тя. Консумацията на яйца и месо от птиците не е вредна за човешкото здраве, но се изтеглят от пазара, за да се ограничи заразата. Щамът на птичи грип не е опасен за здравето на хората и не предизвиква заболяване - както при консумация на месо, така и на яйцата. Яйцата се изтеглят от пазара с цел да се ограничи заболяването. Те са маркирани с номер 2BG08001 и 3BG08001, а опаковките им с номер 0819001. Яйцата са разпространени по цялата страна и в магазините и складовете са установени количества от въпросните партиди, поясни д-р Иванова. По думите й веднага след откриването на заразата е установен безопасен периметър. Навсякъде в страната се вземат превантивни мерки, подчерта д-р Иванова. Извършват се периодични клинични прегледи на птиците. Собствениците са задължени да извършват лабораторни изследвания на птиците си, които се проверяват. Засегнатите птици от фермата ще бъдат умъртвени по хуманен начин, за да не се разпространи заболяването.", "date": "2018.06.20", "title": "Изтеглят 1,1 млн. яйца от фермата с птичия грип в Добричко"}
{"url": "https://www.monitor.bg:443/bg/a/view/restorant-v-modena-naj-dobyr-v-sveta-103123", "text": "Ресторант \"Остерия франческана\" в италианския град Модена беше обявен за най-добрия в света на церемония в Билбао, предаде АФП. Заведението на авангардния кулинар Масимо Ботура за втори път оглавява класацията за 50-те най-добри ресторанта в света, след като получи титлата и през 2016 г. Класацията се изготвя от 2002 г. от сп. \"Restaurant\" на британската медийна група \"Уилям Рийд\" след допитване сред 1000 майстори готвачи, кулинарни критици и експерти от цял свят. Според организаторите на наградната церемония ресторант \"Остерия франческана\" предлага умело съчетание между традиция и \"пламенно\" новаторство, философски концепции и старомоден привкус и топлота и дързост. Второ място в тазгодишната класация заема испанският ресторант \"Ел Селер де Кан Рока\". Заведението на тримата братя Рока беше първенец през 2013 и 2015 г. На трета позиция е ресторант \"Миразюр\" на Френската ривиера. Миналогодишният първенец - ресторант \"Илевън Медисън парк\" в Ню Йорк, тази година заема четвърто място. Единственото азиатско заведение в Топ 10 е класираният на пета позиция индийски ресторант \"Гаган\" в Банкок на прогресивния кулинар Гаган Ананд. Перу фигурира с два ресторанта в челната десетка - \"Сентрал\" и \"Майдо, класирани съответно на шесто и седмо място. Осма позиция кулинарните експерти отреждат на парижкия ресторант \"Арпеж\" на майстора готвач Ален Пасар, известен с това, че предлага на клиентите си пресни зеленчуци, отгледани в собствените му стопанства. Топ десет допълват два ресторанта в Баската автономна област - \"Мугариц\", сравняван от експертите с изследователска лаборатория заради новаторството и креативността си, и \"Асадор Етксебари\", в който дори сладоледът се приготвя на барбекю.", "date": "2018.06.20", "title": "Ресторант в Модена най-добър в света"}
{"url": "https://www.monitor.bg:443/bg/a/view/12-varnenski-uchilishta-shte-bydat-remontirani-prez-ljatoto-103124", "text": "В 12 варненски училища ще бъдат извършени строително-ремонтни дейности през лятото, съобщиха от Община Варна. По информация на училищните директори, до 30 юни трябва да приключат процедурите по избор на изпълнител и да бъдат сключени съответните договори, след което ще започне работа по обектите, уточняват от общината. Планирана е подмяната на дограми и подовите настилки, ремонт на санитарните възли, доставка и монтаж на нови котли и ремонт на стари, боядисване, текущ ремонт на сгради и подпокривно пространство, доставка и монтаж на климатични системи, изграждането на евакуационно и аварийно осветление, ремонти на класни стаи, текущи ремонти на елементи от отоплителната система, пребоядисване и освежаване, изграждане на топлоизолация, боядисване на класни стаи и коридори, циклене на паркета в класните стаи, изграждане на противопожарни и пожароизвестителни системи, оборудване и обзавеждане на лаборатории, подмяна на тръби от парната инсталация, пна стари електрически табла и др. Общата стойност на планираните ремонти към момента е 285 000 лв от бюджетите на учебните заведения и 82 600 лв. капиталови разходи от бюджета на общинската дирекция „Образование и младежки дейности“. Продължават и строително-монтажните дейности в училищата, които се извършват с европейски средства по ОП „Региони в растеж“.", "date": "2018.06.20", "title": "12 варненски училища ще бъдат ремонтирани през лятото"}
{"url": "https://www.monitor.bg:443/bg/a/view/guinet-poltrou-njama-da-organizira-svatbata-si-103122", "text": "Гуинет Полтроу обяви, че няма да участва активно в организацията на втората си сватба. Причината – актрисата има прекалено много професионални ангажименти. Тя планира да мине под венчилото в края на лятото, навръх Деня на труда, който отвъд океана се празнува през първия понеделник на септември. Младоженецът е телевизионният продуцент и сценарист Брад Фалчък. Двамата ще си кажат заветното „да“ в дома на звездата от „Железния човек“ в Лонг Айлънд. Предстоящият брак ще бъде втори и за Полтроу, и за Фалчък. Актрисата беше омъжена за фронтмена на британската група Coldplay Крис Мартин, а продуцентът - за колежката си Сузан Фалчък.  Гуинет Полтроу и Брад Фалчък, които са заедно от 2014 г., имат по две деца от предишните си бракове.", "date": "2018.06.20", "title": "Гуинет Полтроу няма да организира сватбата си"}
{"url": "https://www.monitor.bg:443/bg/a/view/jitelite-na-golemite-gradove-bili-po-shtastlivi-103125", "text": "Жителите на градовете със забързан начин на живот като Лондон и Ню Йорк са по-щастливи, съобщи в. \"Дейли мейл\". Д-р Жанет Бикнел от университета Йорк в Торонто твърди, че забързаният начин на живот в оживени градове като Лондон и Ню Йорк предизвиква чувство на задоволство сред жителите им, тъй като заетите хора усещат, че използват по-добре времето си от онези с по-спокоен начин на живот. Освен това околните възприемат натоварената програма като \"символ на чест\". Усещането на хората, че имат много задачи и малко време, за което да ги изпълнят, допринася за благосъстоянието им също толкова, колкото богатството или заплатата им, смята д-р Бикнел. В местата с по-забързан начин на живот и нивата на тютюнопушене са по-високи, а жителите им са по-малко склонни да помагат на непознати в беда и са по-изложени на опасността да умрат от исхемична болест на сърцето. Въпреки това професор Лавин и колегите му откриха, че жителите на тези райони се чувстват по-щастливи от онези с по-бавен начин на живот. Психологът твърди, че темпото на живот в тях е \"свързано значително\" с психическото, социалното и физическото благосъстояние на жителите им.", "date": "2018.06.20", "title": "Жителите на големите градове били по-щастливи"}
{"url": "https://www.monitor.bg:443/bg/a/view/kandis-suanepul-gushna-momchence-103126", "text": "Един от най-разпознаваемите ангели на Victoria's Secret Кандис Суанепул гушна второ момченце. За щастливата новина се похвали самата тя в профила си в Инстаграм. Чаровната блондинка публикува снимка, на която новороденият й син държи пръста й, придружена от надписа „Благословена“. Красавицата с южноафрикански корени и нейният годеник и колега - Херман Николи, вече възпитават 20-месечня Анака. Моделът, който получи статутът „ангел“ на Victoria's Secret през 2010-а, отпразнува половин година от бременността си с гол кадър, който предизвика истински фурор в социалните мрежи. написа тогава тя.", "date": "2018.06.20", "title": " Кандис Суанепул гушна момченце"}
{"url": "https://www.monitor.bg:443/bg/a/view/ruski-deputat-jahna-kobila-103114", "text": "Депутатът от законодателното събрание на Камчатка Михаил Пучковский спази обещанието си и отиде на работа, яхнал кобилата Ракета, предаде информационната агенция „Кам 24“. Народният избраник мотивира  постъпката си с високата цена на бензина, заради която колата вече не била по джоба му.     Медиите съобщават, че в сряда Пучковский се появил пред сградата на местния парламент в компанията на две млади ездачки. Депутатът пристигнал в 9,50 часа местно време – 10 минути преди началото на редовната пленарна сесия. След като отишъл на работното си място, момичетата отвели кобилата Ракета. По-късно народният избраник разказа, че на входа на законодателното събрание бил посрещнат от сътрудник на органите на реда, който му връчил призовка да се яви в отделението на полицията, за да обясни поведението си. Пред пресата Пучковский изрази недоумение и обясни, че не разбира какво точно нарушение е извършил. Депутатът допълни, че с поведението си се опитва да привлече вниманието на властите към проблема с растящите цени на горивата и положението на социално слабите, информира Newsru.com. „Аз се старая не заради себе си, а заради жителите на Камчатка, болшинството от които изпитват финансови трудности заради скъпия бензин и продукти“, аргументира се народният избраник. Той допълни, че литър бензин в региона вече гони 70 рубли или близо 1 евро. Пучковский заяви, че на този етап няма намерение да сменя коня с автомобил. В тази връзка депутатът вече е подготвил официално заявление до губернатора на края, до законодателното събрани и до началника на местната полиция да му осигурят специална стойка за връзване на коня пред сградата на регионалния парламент. Колегите му дори събрали пари, за да му купят карта за градския транспорт, но той отказал подаръка. Агенциите посочват, че Пучковский е народен представител от партията „Справедлива Русия“, като се е отказал от заплатата си на депутат.             Междувременно от руското Министерство на финансите анонсираха намерението си за пореден път да повишат минималната фиксирана цена на водката. Все още не е ясно с какъв процент ще поскъпне традиционната руска напитка, чиято цена за последен път беше актуализирана през април 2017 г. от 190 на 205 рубли /от 2,5 на 2,8 евро/ за половин литър.  ", "date": "2018.06.20", "title": "Руски депутат яхна кобила заради скъпия бензин"}
{"url": "https://www.monitor.bg:443/bg/a/view/v-gyrcija-napraviha-naj-dylgata-plitka-ot-chesyn-103128", "text": "Място в Книгата на рекордите на Гинес завоюваха жители на село Неа Виса край североизточния гръцки град Орестиада, като изплетоха най-дългата плитка чесън в света с дължина 612,7 метра. Предишният рекорд е бил поставен в Унгария с дължина \"едва\" 255 метра. Плитката е била направена от жителката на Неа Виса Димитра Атанасова Дзориду с помощта на нейни съселяни. За целта са й били необходими 16 часа и 20 000 глави чесън с тегло повече от 2 тона. Гигантската плитка чесън е била изработена в рамките на търговското изложение \"Alexpo 2018\" в Александруполис.", "date": "2018.06.20", "title": "В Гърция направиха най-дългата плитка от чесън"}
{"url": "https://www.monitor.bg:443/bg/a/view/inteligentna-kluchalka-predostavja-sigurnost-i-lesen-dostyp-102870", "text": "Корейската компания KeyWe стартира в Kickstarter кампания за набиране на средства, за така наречената, от компанията, „най-умната ключалка”. Оборудвана с Wi-Fi, NFC, Bluetooth, тъчпад и старомоден ключ, за всеки случай, ключалката на KeyWe със сигурност превъзхожда много от конкурентните продукти. Джобът на съвременния човек е значително по-лек, в сравнение с всички глупости, които са се носели през 80-те и 90-те години, но ръбестия, дрънкащ ключ е още там, поне за тези, които не са преминали към интелигентна система за заключване на вратите. Единият от начините е посредством Bluetooth, който просто засича телефонът на потребителя, използва сигнал с ниска консумация на електричество и отключва вратата, когато потребителя се приближи до вратата, след което я заключва отново зад него. Истинско отключване без ключ. Ключалките на вратите прекарват 99,999% от времето, възпрепятствайки достъпа на хора, които трябва да бъдат допуснати и само малка част от времето, възпира недоброжелатели. Това напълно променя нещата, като врата винаги е отворена за потребителя, ако носи телефона си. От компанията казват, че ключалката е изпробвана в гъсто населен жилищен комплекс в Сеул, задръстен с Wi-Fi и Bluetooth сигнали. А в случай, че потребителя загуби телефона си, лесно може да дерегистрира устройство, така че намерилият го, да не може да влезе с него. Ако свободният достъп до вратата звучи малко страшно, потребителя може да я изключи, като кликнете върху бутон в съпътстващото приложение, процес, който работи и посредством Wi-Fi, ако се купи допълнителния Wi-Fi модул, с който вратата може да се отключва дистанционно, ако гостите пристигнат по-рано или има доставка за приемане. Ключалката може и да се свърже с NFC чипа на телефона и да вратата да се отваря, когато се доближи телефона, но от KeyWe предоставят празна NFC карта-ключ, която може да се използва по същия начин. Всяко отключване и заключване на вратата се записва в системата, така че винаги може да се проследи кой и кога е влизал и излизал. Умната ключалка на KeyWe няма вграден домофон, като Gate Smart Lock и няма да извести потребителя, по телефона, че е оставили вратата открехната, като системата August DoorSense, но е по-евтина и от двете. В Kickstarter, ключалката е с цена от $ 139 или две за $ 198, като допълнителния Wi-Fi модул е на цена от $ 50. Крайната продажна цена на дребно ще бъде $ 199, за брой. Кампанията вече е постигнала целта си за финансиране, като доставката на поръчките се очаква да започне през август. Когато проектът събере $ 200.000, като вече почти е успял, компанията ще разпрати и няколко NFC гривни.  ", "date": "2018.06.20", "title": "Интелигентна ключалка предоставя сигурност и лесен достъп"}
{"url": "https://www.monitor.bg:443/bg/a/view/aktrisata-eva-longorija-rodi-santjago-103121", "text": "Холивудската красавица Ева Лонгория се сдоби с първи наследник. Бебето е момченце и проплака вчера в медицинския център „Сидърс-Синай\"“ в Лос Анджелис. Малчуганът, който се появи на бял свят 3 кг, ще носи името Сантяго Енрике Бастон. споделиха пред сп. „Ола“ Лонгория и съпругът й – медийният магнат Хосе Антонио „Пепе“ Бастон. \"Вече имаме три деца. Аз имам три доведени деца, така че това няма да е нищо ново. Харесва ни\", изповяда се още 43-годишната актриса. Бастон възпитава дъщеря на 22 години – Наталия, както и близнаците Мариана и Хосе - на 14. Искрата между него и звездата от „Отчаяни съпруги“ пламна преди четири години, а през 2015-а двамата се сгодиха в Дубай. Сватбеното им тържество се проведе в Мексико. Актрисата има два предишни брака – с колегата си Тайлър Кристофър и баскетболиста Тони Паркър.  ", "date": "2018.06.20", "title": "Актрисата Ева Лонгория роди Сантяго "}
{"url": "https://www.monitor.bg:443/bg/a/view/arestuvaha-trima-v-sofija-103107", "text": "Трима мъже са задържани в София. Те са арестувани тази нощ, след подаден сигнал за това, че са се опитали да поставят копиращо устройство в банкомат на столичния бул. “Евлоги и Христо Георгиеви”.   Очаквайте подробности!", "date": "2018.06.20", "title": "Арестуваха трима в София"}
{"url": "https://www.monitor.bg:443/bg/a/view/novite-pajaci-trygvat-po-ulicite-na-sofija-103102", "text": "По софийските улици вече се движат новите \"паяци\" на Центъра за градска мобилност (ЦГМ), с които се репатрират паркираните в нарушение автомобили до наказателните паркинги на дружеството.  Това съобщи пред БГНЕС членът на Управителния съвет на Центъра за градска мобилност Румяна Милова. Тя уточни, че във вторник са пуснати четири от новите коли, а днес щебъдат пуснати всичките, които дружеството е закупило – общо 10. „С новите „паяци” в града ще се движат общо 18 тежкотоварни автомобила на ЦГМ. От старите 14 ще оставим 8, а другите ще ги бракуваме, тъй като те непрекъснато се развалят и изискват да се правят необосновани разходи за ремонт. Ще назначим и допълнителни екипи. С тях ще може да санкционираме повече нарушители. Два от новите „паяка” ще могат да репатрират по-тежки автомобили, както и джипове“, коментира Милова. Тя обясни, че досега се работи само по сигнали, което от вече ще се промени и ще могат да упражняват контрол в целия град. Милова каза, че най-много нарушения наблюдават по велоалеята при болница „Токуда“, бул. „Джавахарлал Неру“ в „Люлин“, по бул. „Тодор Александров“ при 32-ро училище, по бул. „Симеоновско шосе“, в „Студентски град“, както и на други места в града. От ЦГМ обещават съвсем скоро да решат и проблема с паркирането на забранени места каквито са паркове, градинки, велоалеи и пр. Според тях нарушителите си позволяват да спират на такива места, защото знаят, че дружеството разполага с малко репатриращи автомобили и в задръстванията трудно може да се придвижат до мястото, което от днес обаче се променя, категорична е Милова. Тя обяви още, че подготвят и нови санкции за шофьорите, които сами свалят скобите от автомобилите си, поставени им при извършено нарушение в зоните за платено паркиране. Всеки водач, на чиято кола е монтирана скоба, но той я е счупил и свалил, после ще трябва да плати 30 лева първоначална глоба, която и сега се начислява при поставяне на скоба. Също така обаче ще трябва да си заплати и престоя в зоната, дори автомобилът на нарушителя през този период да не е бил там, а да е бил прибран, както и щетата по скобата, която струва 200 лева. Цената за зоната ще се плаща и за всеки следващ ден нарушение.  Всичко това се предвижда в промени в наредбата за движение в София, които предстои да бъдат гласувани от Столичния общински съвет.", "date": "2018.06.20", "title": "Новите „паяци“ тръгват по улиците на София"}
{"url": "https://www.monitor.bg:443/bg/a/view/sting-na-dva-bisa-v-plovdiv-103119", "text": "Британската поп легенда Стинг и ямайският му колега Шаги вдигнаха на крака препълнения до краен предел Античен театър по време на първия им концерт в Пловдив преди вечер. Два часа екзалтираната публика не седна и танцуваше с вечните хитове на рок музиканта, който преливаше от песен в песен, без да прави абсолютно никакви прекъсвания.     който призова за любов и разбирателство между хората без значение националност и цвят на кожата. По дефиниция, колкото и пъти да гледаш Стинг, винаги ще има с какво да те изненада. Тази година шоуто му е напълно различно с присъствието на реге изпълнителя, с когото записаха цял албум „44/876“. Част от феновете обаче възнегодуваха от постоянното присъствие на Шаги на сцената. В края на двучасовия хит маратон публиката върна два пъти Стинг на бис. Лично той е избрал Античния театър в Пловдив за своите изяви у нас. Искал да се потопи напълно в неповторимата атмосфера на древната сцена и най-вероятно заради това не бяха взети никакви мерки срещу евентуален дъжд, какъвто се изля над Пловдив вечерта преди грандиозния концерт. Природата обаче беше благосклонна както към двамата музиканти и екипа им, така и към възторжената публика. Стинг не се пощади и изпя най-големите си хитове, както и няколко от песните от новия албум. Още на втората песен   който бе точно в 22 часа. Всички пееха наред с двамата музиканти и не спираха да танцуват. Античният театър беше толкова пълен, че организаторите „София Мюзик ентърпрайсиз“ бяха сложили столове в оркестрината. Недостатъчните места предизвикаха вълна от недоволство заради дублирани билети. Закъснелите почитатели намираха столовете си заети и им се налагаше да се настанят на далеч по-лоши места. Феновете обвиниха организаторите, че са продали повече места от капацитета на театъра, а цените им съвсем не са ниски – средно 130 лв за пропуск.", "date": "2018.06.20", "title": "Стинг на два биса в Пловдив"}
{"url": "https://www.monitor.bg:443/bg/a/view/nap-prodava-dyrvodelski-ceh-zaradi-neplateni-dylgove-103109", "text": "Апетитен производствен имот продава на търг през месец юли НАП - офис Пазарджик, съобщават от пресцентъра на приходната агенция. Имотът - дърводелски цех, намиращ се в гр. Ветрен, е собственост на длъжник на агенцията. Търгът ще се проведе на 10 юли 2018 г. с първоначална цена 50 287.50 лева. Оглед може да се извърши всеки присъствен ден от 26.06.2018 г. до 04.07.2018 г. от 9:00 ч. до 16:30 ч. на адрес: гр. Ветрен бивш Дърводелски цех. Условията и правилата за провеждането на публичните търгове, датите за огледите, както и списъкът на вещите с тяхната продажна цена и характеристики, са на разположение в сградата на ТД на НАП - офис Пазарджик и на страницата на НАП в интернет.За да се включат в наддаването, желаещите трябва да преведат депозит за участие от 20 на сто от първоначално обявената тръжна цена.", "date": "2018.06.20", "title": "НАП продава дърводелски цех заради неплатени дългове"}
{"url": "https://www.monitor.bg:443/bg/a/view/globiha-s-1000-lv-myj-otrovil-kuche-i-kotka-103112", "text": "Мъж от Пазарджик отнесе административна  глоба от 1000 лв. от местния Районен съд за това, че е проявил жестокост и е убил пинчер и котка, като ги е отровил. Магистратите го освободиха от наказателна отговорност заради чистото му досие, но освен санкцията от 1000 лв. ще трябва да плати и разноските по делото-около 200 лв. Четириногите, които били собственост на друг стопанин, били отровени с „ Ланат“- инсектицид, изключително опасен както за животните, така и за хората. При това деянието е извършено пред очите на 15-годишно момче, близко на собственика на домашните любимци, става ясно от обвинителния акт на прокурор Петя Ташкова. Казусът е решен само в едно заседание по делото. Решението е неокончателно и може да бъде обжалвано или протестирано от прокуратурата в 15-дневен срок.", "date": "2018.06.20", "title": "Глобиха с 1000 лв. мъж, отровил куче и котка"}
{"url": "https://www.monitor.bg:443/bg/a/view/bsp-vnese-vota-na-nedoverie-dps-go-podkrepja-103120", "text": "БСП внесе втория си поред вот на недоверие срещу кабинета, но този път заради провал в политиката в сферата за сигурност. Червените депозираха вота в деловодството на НС, като под искането си за сваляне на правителството са се подписали 80 народни представители. Елена Йончева избори мотивите на вота,  след които са провал при осигуряването на националната сигурност, провал в работата на МВР, невъзможност МС да осигури нужните условия за работа на военнослужещите. Наред с тях обаче Йончева изтъкна ниското доверие на българските граждани в МВР, увеличаващата се битова престъпност и неразкритите убийства, но и телефонните измами. каза Йончева.”Ще обърна внимание на телефонните измами. Няма правителство в Европа, което да не може да се справи с този вид престъпления. В България за 2017 г. разкриваемостта е 85%, като сумите на ужилените граждани за миналата година са се увеличили с 5 млн. лева\", каза още Йончева. Червените коментираха, че не са разговаряли с другите партии за евентуална подкрепа. ДПС на свой ред пък заяви, че ще подкрепи вота, внесен от социалистите. Йордан Цонев решението е взето на заседание на парламентарната група с ръководството на партията. Той обаче уточни, че все още не са се запознали с мотивите към вота. заяви депутатът и уточни, че същата тема са предложили на БСП преди 6 месеца, когато водили преговорите за предишния вот на недоверие. „\"Темата е актуална. Радваме се, че БСП стигнаха до темата 6 месеца по-късно, макар и да не сме водили разговори\", каза Цонев.  „Ние смятаме, че участието на националистите във властта подкопава националната сигурност и създава условия в страната да има онова, от което всички се страхуваме на Балканите\", обобщи Цонев. Коалиционните партньори на ГЕРБ от „Обединени патриоти” пък бяха категорични, че ще отхвърлят вота. Волен Сидеров обясни, че и ще мобилизират парламентарното мнозинство, за да не мие. Той определи мотивите на БСП като ирационални, а аргументите има като не много силни. Въпреки това според него МВР се нуждае от реформи и от промяна на начина на работа. Той припомни, че едно от техните предизборни обещания е да има полицай във всяко село. По думите му наличния състав в МВР позволява да се засили полицейското присъствия, ако не във всяко село, то поне в основните населени места. \"Воля\" на Веселин Марешки пък ще решат как ще гласуват едва по време на дебатите, стана ясно от коментара на самият Марешки в кулоарите на НС. Той обаче даде да се разбере, че и ще гласуват против. „Ние не казваме, че сектора сигурност е стабилен, а че БСП нямат морално право да го правят”, заяви Марешки. По думите му БСП си правят ПР ход, за да покажат, че не са мъртва партия и няма как да бъдат истинска алтернатива. Той обаче уточни, че има много сфери, за които да се иска вот на недоверие. Те са готови да внесат такъв, но не го правят защото било безсмислено. По думите му явно хората не ги припознават като алтернатива и затова те ще продължат да се борят за тяхното доверие. От ГЕРБ все още нямат коментар по темата.", "date": "2018.06.20", "title": "БСП внесе вота на недоверие, ДПС го подкрепя"}
{"url": "https://www.monitor.bg:443/bg/a/view/zapochna-vtorija-etap-ot-remonta-na-grafa-103108", "text": "От днес започва втория етап от ремонта на ул. „Граф Игнатиев“ в София. Ще бъде ремонтиран участъкът от бул. „Васил Левски“ към бул. „Евлоги и Христо Георгиеви“, като се започне с демонтаж на релсовия път, съобщиха от Столичната община. В участъка ще бъде затворено пътното платно за движение, с изключение на кръстовището при ул. „Любен Каравелов“. По време на първия етап на ремонтите по “Графа” бяха извършени всички демонтажни работи, “Софийска вода” подмени сградните отклонения в участъка от ул. „Алабин“ към „Гарибалди“, а “Топлофикация” завърши подмяната на всички инсталации. До края на семицата се очаква да бъдат обновени и трамвайните релси. Ремонтът на централната улица е най-големият, който общината стартира това лято. Предвижда се подмяна на канализацията, настилките и трамвайните релси по улицата, ремонт на площадите \"Славейков\", \"Гарибалди\" и на градината пред църквата \"Св. Седмочисленици\", както и на част от \"Солунска\", \"Шишман\" и Шести септември\". Ежедневният книжен пазар на „Славейков“ ще бъде с нови павилиони. Пазарът за зеленчуци пред църквата \"Св. Седмочисленици\" ще бъде закрит. В началото на 1 юли ще започне и преасфалтирането на бул. “Васил Левски” от Софийския университет до Попа. ", "date": "2018.06.20", "title": "Започна втория етап от ремонта на “Графа”"}
{"url": "https://www.monitor.bg:443/bg/a/view/klukarkata-lili-stana-majka-103118", "text": "Познатата на редовия зрител като Клюкарката от „Папараци“ Лили Ангелова стана майка. Първата рожба на чаровната брюнетка е мъжка и ще носи името Марти. Момченцето се появи на бял свят вчера в болинца в Пловдив, а мерките му са перфектни – 50 см и 3, 400 кг. Ангелова и бебето се чувстват добре. Малкият Марти малко подрани, тъй като се очакваше да проплаче в началото на юли. „ обясни наскоро бившата тв водеща. С гордия татко – ресторантьора Станислав Костов ще отглеждат сина си в Пловдив. Щъркелът идва при Лили след неуспешна инвитро процедура от миналата година, когато лекарите не провели всички нужни изследвания.        ", "date": "2018.06.20", "title": "Клюкарката Лили стана майка"}
{"url": "https://www.monitor.bg:443/bg/a/view/ns-osvobodi-plochev-kato-shef-na-nzok-103111", "text": "Народното събрание освободи проф. Камен Плочев като управител на НЗОК. За отстраняването му от длъжност гласуваха 109 депутати от ГЕРБ, „Воля”  и патриотите, 72 бяха против, а 30 се въздържаха. Преди месец Плочев изпрати писмо до Надзорния съвет на НЗОК, с което той обяснява, че още месец няма да може да изпълнява своите задължения, след вече три месеца болничен. В тази връзка  Надзорът на касата реши да го освободи от поста и препоръча това да направи и НС, тъй като управителят на НЗОК се избира именно от парламента. По време на дебатите Лъчезар Иванов от ГЕРБ заяви, че познава Плочев от дълги години и той е изключителен специалист и отговорен професионалист. По думите му заболяването на Плочев е много от преди това и обясни, че иска да спре всякакви спекулации относно здравословното му състояние. Именно затова той призова опозицията да не политизират случая и обясни, че през тези 3 месеца касата е оставена на автопилот. На свой ред Славчо Велков от БСП пък обвини управляващите, че именно те политизират темата. „Данните за здравния статус са лични даннни, От къде вие г-н Иванов знаете за заболяването на проф. Плочев? Не сте го лекувал. Не е имал генекологични проблеми.”, каза той. В тази връзка той припомни писмата на Плочев до здравния министър, а след това и до НС за задължения на НЗОК към чужди каси, което според Велков се е стигнало до отстраняването му. По думите през това време Плочев 6 пъти бил наречен лъжец. „Кой ли не отиде по медиите да води политически кръстоносен поход?”, попита Велков. Той показа справка как плащанията към чужди каси спорат още 2009 година и се увеличават рязко от 2010 до 2014 година. Той показа и писмо от немската здравна каса, че са наели 4 български адвокатски кантори да събират по съдебен път вземанията си от НЗОК. Именно затова той заподозря, че тези дългове на касата са били натрупани съзнателно и посредническите кантори да усвоят комисионни. Не бива един счетоводен проблем да се политизира, отвърна пък шефката на здравната комисия Даниела Дариткова. От ДПС пък заявиха, че ще гласуват въздържали се и намекнаха, че са нужни други оставки, но не и на Плочев, тъй като той не е виновен за хаоса в системата. „Хаосът е здравеопазването няма да се оправи с неговата оставка. Той не е виновен за него”, каза Нигяр Дажфетр от ДПС. По думите й сме свидетели на едно непоследователно законодателство, за което категорична отговорност има именно ГЕРБ. „Не Плочев е отговорен за състоянието на НЗОК, а други хора, които трябва да си отидат”, обясни Джафер. Социалистът Георги Михайлов пък се зачуди дали има пилот в самолета на българското задравеопазване. Той обясни, че всъщност НЗОК е прякоподчинена на здравния и финансовия министър и управителят на касата няма глас. Така често шефовете на НЗОК се явявали бушони при напрежение в системата. Той даде пример с болницата във Враца, където асаньорът не работел и хората с инсулти ги вкарвали през общия асансьор.  Лидерът на „Воля” Веселин Марешки се опита да защити управляващите и нападна БСП. „Вие идвате и си отивате от власт, но не решавате проблемите. Когато бяхте на власт, асансьорът във Враца работеше ли?”, попита той и поиска от социалистите конкретни предложения , а не празни приказки. В заключение Хасан Адемов от ДПС заяви, че дебатът е безсмислен. ПО думите му той щял да реши проблема с асансьора във врачанската болница, но ще пренебрегне този за асансьора на БГ здравеопазването. Той припомни, че шефът на НЗОК има само ограничени функции и от 2009 г.  касата от обществена институция се е превърнала в държавна и „едва ли не в дирекция към финансовото министерство”. През февруари здравният министър Кирил Ананиев поиска оставката на Плочев, защото управителят на касата настоял за актуализация на бюджета на институцията. Плочев бе обвинен в лъжа за това, че съобщи, че касата има 133 млн. лв. просрочени дългове към чужди фондове.След проверка обаче стана ясно, че Плочев е прав, но състоянието му се влоши и постъпи в болница.В края на май той информира, че лечението му продължава повече от три месеца, което дава законовото право на властите да го освободят от поста", "date": "2018.06.20", "title": "НС освободи Плочев като шеф на НЗОК"}
{"url": "https://www.monitor.bg:443/bg/a/view/99-ot-shefovete-chinovnici-parafirat-s-e-podpis-103084", "text": "Почти всички български чиновници ползват електронен подпис. Най-често това са ръководителите (91%), следвани от служители с ключови права – 88 на сто, докато по-ниските шефове в администрацията с електронно парафиране са приблизително около 52%, показва Консолидираният годишен доклад за вътрешния контрол в публичния сектор за 2017 г. Документът беше одобрен от правителството преди две седмици и предстои да бъде разгледан от парламента. Основно чиновниците докладват, че ползват счетоводни, правни и за човешките ресурси програми. Специфични информационни системи използват 27% от организациите. Две трети от институциите интегрират данни с информационни системи на други организации. Оценката за състоянието на финансовото управление и контрол и вътрешния одит в публичния сектор за 2017 г. за поредна година е „добра“. Тя се основава на самооценките на ръководителите на организациите от публичния сектор на 312 организации. Но изготвените досега при които за години назад самооценките на системите за вътрешен контрол в някои организации са отчитали ниски нива на риск и силен вътрешен контрол, а при външни независими проверки, инспекции или одити се оказва, че проблемите там са били повече от сериозни, пише в доклада. Външните одитори най-често хващат недалновидни управленски решения при разходване на публични средства. При 60 на сто от организациите е въведено обслужване на едно гише за гражданите, а онлайн услуги чрез уеб базирана система има при 38%. Гордост за шефовете на институциите е, че (95 на сто), както и информация за бюджета и финансовите отчети на администрацията. Нормативните актове, които регулират дейността, са публикувани на интернет страниците на 93% от организациите, обявленията за конкурси за държавни служители при 86 на сто. В доклада за поредна година се отчита тенденцията да се дефинират цели, които не са ресурсно обезпечени, да се отчита недостатъчен административен капацитет и недостатъчна професионална квалификация на служителите. Кадърните служители биват задържани на държавна работа чрез обучения, подобряване на условията на труд и повишения, пишат още анализаторите от финансовото министерство.", "date": "2018.06.20", "title": "99% от шефовете чиновници парафират с е-подпис"}
{"url": "https://www.monitor.bg:443/bg/a/view/majkyl-djeksyn-ojivjava-v-muzikyl-103098", "text": "Животът на краля на попа Майкъл Джексън ще бъде пресъздаден в мюзикъл, който се очаква да направи премиерата си на Бродуей до 2020 г. Автор на либретото ще бъде двукратната носителка на наградата \"Пулицър\" за драматургия Лин Нотидж. В него ще бъдат използвани песни от богатото музикално творчество на Майкъл Джексън. В ролята на режисьор и хореограф на неозаглавения все още спектакъл ще бъде носителят на наградата \"Тони\" Кристофър Уилдън. Това е поредният театрален проект, който представя поп звездите на сцената с техните най-добри творби. Списъкът включва Дона Съмър, Шер, Глория Естефан и др.", "date": "2018.06.20", "title": "Майкъл Джексън оживява в мюзикъл"}
{"url": "https://www.monitor.bg:443/bg/a/view/deputatite-reshavat-da-osvobodjat-li-ot-posta-shefa-na-nzok-103092", "text": "Очаква се депутатите да обсъдят днес проект на решение за предсрочно прекратяване на мандата на управителя на Националната здравноосигурителна каса проф. Камен Плочев.  Въпросът е залегнал като втора точка в проектопрограмата на депутатите за тази седмица, която предстои да бъде гласувана в сряда. Преди това народните представители трябва да дебатират по промени в закона за водите. Включването на извънредни точки в дневния ред в петък, сред които и прекратяването на мандата на Плочев, предизвика напрежение в парламента и накара БСП да напусне залата. Тъй като и избраници от ДПС отсъстваха заради празника Рамазан Байрям, не се събра кворум и това наложи заседанието да бъде прекратено. От левицата видяха авторитарен стил на ръководене на работата в пленарната зала, попитаха толкова ли е трудно НС да се придържа към приетия дневен ред и отбелязаха, че включването на извънредни точки е допустимо в изключителни случаи. От опозицията видяха и опит за отклоняване на вниманието от отстраняването на шефа  на НЗОК, защото той извадил на дневен ред скандална информация за задлъжнялост на касата към чужди каси. През февруари здравният министър Кирил Ананиев поиска оставката на проф. Камен Плочев, защото управителят на касата настоял за актуализация на бюджета на институцията. Плочев бе обвинен в лъжа за това, че съобщи, че касата има 133 млн. лв. просрочени дългове към чужди фондове.  След проверка обаче стана ясно, че професорът е прав, но състоянието му се влоши и постъпи в болница. В края на май той информира, че лечението му продължава повече от три месеца, което дава законовото право на властите да го освободят от поста. По-рано през юни, четири месеца след като поиска оставката на управителя на НЗОК, Ананиев заяви, че с най-голямо удоволствие би продължил да работи с него.   Министърът увери, че управителят на здравноосигурителната институция е достоен лекар и човек и негативни настроения към него няма. Миналата седмица здравната комисия в парламента одобри шефът на НЗОК да бъде освободен, а като основен аргумент се изтъкна влошеното здраве на проф. Плочев.", "date": "2018.06.20", "title": "Депутатите решават да освободят ли от поста шефа на НЗОК"}
{"url": "https://www.monitor.bg:443/bg/a/view/zam-ministyr-rosica-dimitrova-podade-ostavka-103100", "text": "Заместник-министърът на труда и социалната политика Росица Димитрова е подала оставка. Министър-председателят Бойко Борисов я е приел, съобщи правителствената пресслужба. Мотивът на Димитрова да се оттегли от поста си е създалата се обществена чувствителност във връзка с участието ѝ в 11-тата сесия на Конференцията по Конвенцията за правата на хората с увреждания, проведена в Ню Йорк. Скандалът е свързан с факта, че зам.-министърката и един държавен експерт са пътували в първа класа с билети на цена 8300 лв. всеки. По-рано днес хора с увреждания поискаха извинение от Димитрова или нейната оставка.", "date": "2018.06.20", "title": "Борисов прие оставката на зам.-министър Росица Димитрова "}
{"url": "https://www.monitor.bg:443/bg/a/view/zashtitata-na-myja-prebil-do-smyrt-19-godishna-toj-ne-znae-kak-shte-prodylji-jivota-si-bez-neja-103097", "text": "Според представите на Теньо Енчев двамата с починалата след побой Ивета били нормално семейство. През уикенда Енчев преби до смърт 19-годишното момиче, с което има дете на близо три години. Ивета издъхна в болница в неделя от получените травми, а Енчев бе задържан и обвинен за смъртта ѝ. Той е направил пълни самопризнания пред разследващите, а вчера съдът го остави за постоянно в ареста. 27-годишният криминално проявен Теньо и Ивета били заедно от шест години, събрали се, когато тя била на 13 години, като преместването й от София в Айтос било по нейна воля. Енчев бил в затвора и впоследствие разбрал,че Ивета се преместила при негови близки и роднини, разказа пред NOVA адвокатът му Пламен Генов. Енчев разказал и за деня, в който пребил Ивета до смърт. Двамата станали сутринта. Той ѝ направил подарък - купил й сандали, а на детето - дрешки. На обяд седнали \"на по ракия\", а следобеда излезли на разходка в парка. Когато се прибрали, Енчев ѝ казал да измие детето след разходката, а нейното неглижиране на забележката предизвикало гнева му и яростта му ескалирала, каза Генов. Двамата били употребили алкохол, а по данни на разследващите са им взети и проби за употреба на наркотици, но резултатите още не са излезли.     Вчера Енчев каза, че иска да остане в ареста. Мъжът сподели, че много обичал Ивета и съжалявал за случилото се. \"Той не знае как ще продължи живота си без нея\", твърди адвокатът. \"Това, което се е случило е момент от живота му, който той не разбира. Едва в неделя при привличането му като обвиняем, разбра, че тя е починала и от този момент нататък той се срина психически, каза \"Аз всичко ще разкажа, ако трябва да остана в затвора, аз без нея не мога\", допълни Генов.", "date": "2018.06.20", "title": "Защитата на мъжа, пребил до смърт 19-годишна: Той не знае как ще продължи живота си без нея"}
{"url": "https://www.monitor.bg:443/bg/a/view/uspehyt-nad-egipet-donese-rekord-za-sbornaja-103096", "text": "Националният отбор на Русия беше подложен на убийствени критики преди старта на Мондиал 2018, но изненада приятно с представянето си в първите два мача и вече е на осминафиналите.  След снощния успех с 3:1 над Египет Сборная има 6 точки и голова разлика 8:1, а статистиците изтъкнаха, че това е най-доброто начало на страна-домакин след първите два двубоя.  През 1934 година Италия също вкарва 8 гола в два мача, но допуска две попадения във вратата си. Срещата на “Санкт Петербург Арена” отчете и друг любопитен факт. На трибуните присъстваха 64 468 зрители, което е рекорд за новия стадион на \"Зенит\".", "date": "2018.06.20", "title": "Успехът над Египет донесе рекорд за Сборная"}
{"url": "https://www.monitor.bg:443/bg/a/view/zapochva-podavaneto-na-zajavlenija-za-klasirane-sled-7-klas-103093", "text": "От днес започва подаването на заявления за класиране след 7 клас като срокът за това е до 26 юни включително.  Заявлението може да бъде подадено онлайн на сайтаhttps://priem.mon.bg/ или на хартиен носител в училище-гнездо. Трябва да се избере един от двата начина, защото ако има вече регистрирано заявление, системата не позволява въвеждането на ново. При кандидатстване в паралелки с професия или специалност е необходимо и медицинско свидетелство. Още информация от Мариана Корчакова.   385 са паралелките в София, като за всяка от тях се кандидатства отделно, обясни за Дарик началникът на Регионалното управление на образованието в София Ваня Кастрева: \"Няма ограничения в броя на желанията, които те ще заявят, но е излишно да бъдат повече от 20-40, защото е важно те да бъдат обмислени от гледна точка на възможностите, които детето има, чрез бала, който се образува и според интересите на детето\".   Родителите могат да преценят дали детето им има шанс за класиране в дадена паралелка, като сравнят бала му с минималните балове от миналата година. След първото класиране родителят има две възможности: \"Ако той харесва класирането на своето дете, да го запише заедно с оригинала на свидетелството за завършено основно образование в училището, в което е класирано. В противен случай обаче следва в училището, в което е класиран ученикът, да се подаде заявление за участие във второ класиране. При второ класиране не се пренареждат желанията, а учениците имат възможност, участвайки на второ класиране, да се придвижат в по-предно желание или да останат на желанието, на което вече са класирани\". Не така стоят нещата при третото класиране, в което се включват само местата, останали свободни след записването на второто класиране. Тогава се подава ново заявление, в което желанията се подреждат отначало, според свободните места. Това обаче е рисково, поясни Ваня Кастрева, защото не може да се прогнозира нито колко и къде ще са свободните места, нито какъв ще е балът на учениците, които ще кандидатстват за тях: \"Моят съвет е на второ класиране те да предприемат записване на учениците, защото в противен случай, ако не се запишат, те губят мястото, на което класирани\".   Първото класиране ще излезе до 3 юли, а записването на приетите ученици или подаването на заявление за участие във втори етап на класирането ще от 4 до 6 юли включително.", "date": "2018.06.20", "title": "Започва подаването на заявления за класиране след 7 клас"}
{"url": "https://www.monitor.bg:443/bg/a/view/jaguar-i-pace-zarejda-v-kontakta-i-sprintira-kato-sportist-103091", "text": "На ексклузивно събитие в столицата официалният представител на марките Ford, Volvo, Jaguar и Land Rover у нас - „Мото-Пфое”, представи първият премиум електрически автомобил в света Jaguar I-PACE. Новият спортен електромобил ще се предлага в България от началото на следващата година, като първите автомобили се очакват през март. Официална ценова листа ще е налична в края на септември и началото на октомври 2018 г. Новият Jaguar I-PACE ще се предлага в България с три нива на оборудване – S, SE и HSE. Клиентът ще може да избира между 12 цвята и 9 вида джанти. По отношение на интериора, клиентите ще избират между пет вида седалки и пет различни цветове на интериора. Още на пръв поглед новият Jaguar I-PACE впечатлява с външния си вид. На пътя няма друг подобен автомобил, който изглежда така феноменално. Елегантният му силует, наподобяващ на купе, е повлиян от супер автомобила Jaguar C-X75. Плавните и изчистени линии подчертават неговият премиум характер, докато агресивната предна решетка внушава дързост и мощ, скрити под каросерията на автомобила. За да се осигури перфектното съчетание между охлаждане и аеродинамика, ребрата на предната решетка се отварят и затварят при необходимост от охлаждане на колата. Усещането за ексклузивност и лукс продължава и в интериора, където се наблюдава впечатляващо внимание към всеки детайл. Всички допирни точки в купето са индивидуално проектирани за максимален комфорт и наслада за водача и неговите спътници. По отношение на технологиите, Jaguar I-PACE се предлага с иновативна навигационна система, която оценява топографията на маршрута до дестинацията и данните от предишни пътувания, включително и стила на шофиране, за да изчисли до максимална точност възможен пробег и статус на батерията. Пред водача се намира 12,3-инчов дисплей с висока резолюция, на който се изписват най-важните данни за колата, а на централната конзола е разположена иновативна информационно-развлекателна система Touch Pro Duo с два сензорни дисплея с размери съответно 10 и 5 инча. Въпреки, че отвън изглежда като малък SUV, новият Jaguar I-PACE предоставя интериорно пространство, сравнимо с това на големите високопроходими модели. Под задните седалки има свободно място за съхранение на лаптоп, таблет, книга или други принадлежности. Багажникът впечатлява с обем от 656 литра. Когато задните седалки в автомобила се сгънат, това пространство се увеличава до 1453 литра. Новият I-PACE ни приближава по впечатляващ начин към визията на Jaguar за чисто, безопасно и устойчиво бъдеще, тъй като при движението си има нулеви емисии на въглероден двуокис и не отделя твърди частици. Новият Jaguar I-PACE е пълноценен 5-местен кросоувър, който перфектно съчетава динамиката на спортен автомобил с модерни технологии от бъдещето. Неговата свръхмодерна литиево-йонна батерия с капацитет 90 кВтч позволява пробег до 480 км автономен пробег само с едно зареждане. Батерията се зарежда от 0 до 80% само за 40 минути посредством специалните електрически станции, които осигуряват постоянен ток от 100 кВт. Зареждането на батерията на Jaguar I-PACE може да се осъществи и посредством най-обикновен контакт от стената вкъщи чрез стенна зарядна станция с променлив ток от 7 кВт за около 10 часа. Така докато вие спите, автомобилът се зарежда. Новият Jaguar I-PACE се задвижва от два електрически мотора, изцяло разработени от инженерите на британската марка. Те са разположени върху предната и задната ос, предоставяйки впечатляваща мощ от 400 к.с. и 696 Нм въртящ момент. С тях Jaguar I-PACE е в състояние да ускори от 0 до 100 км/ч за впечатляващите 4,8 секунди. Електрическият SUV се предлага със задвижване на четирите колела AWD, което осигурява перфектно сцепление върху всякакъв вид настилки. Идеалното сцепление се осигурява и посредством литиево-йонната батерия на автомобила, която е разположена максимално ниско в централната част между двете оси. Това местоположение позволява хармонично разпределение на теглото 50:50 и много нисък център на тежестта. Интелигентните технологии в автомобила за оптимизиране на пробега включват система за предварителна климатизация на батерията. При режим „Включен  за зареждане”, Jaguar I-PACE автоматично ще повиши или намали температурата на батерията, за да постигне максимален пробег преди отпътуване. ", "date": "2018.06.20", "title": "Jaguar I-PACE е новият екологичен спортист"}
{"url": "https://www.monitor.bg:443/bg/a/view/sa-sht-se-ottegliha-ot-pravata-na-choveka-103101", "text": "САЩ се изтеглят от Съвета за човешките права към ООН, съобщи постоянният представител на Вашингтон пред световната организация Ники Хейли. „САЩ официално излизат от Съвета за човешките права към ООН”, каза тя, допълвайки, че организацията „не е достойна за името си”. „Предприемаме тази стъпка, защото ангажиментите ни не позволяват да останем част от лицемерна организация, обслужваща собствените си интереси”, заяви Хейли. „Искам да бъда пределно ясна, че тази мярка не означава отстъпление от ангажиментите ни към човешките права”, допълни дипломатът. Тя посочи „хроничното предубеждение на Съвета към Израел”, порицавайки същевременно членството на страни като Китай, Куба и Венецуела, които биват обвинявани в нарушения на човешките права. Повече от година САЩ заплашват с напускане на Съвета, когото обвиняват в предубеденост към Израел и който не успяха да реформират. Съветът е основен орган на ООН по въпросите за човешките права и беше създаден през 2006 г., за да замени Комисията по правата на човека към ООН. Мандатът на САЩ в Съвета изтича по принцип през 2019 г. Ако Съветът се реформира, „САЩ ще бъдат щастливи отново да се присъединят” към него, допълни Хейли.", "date": "2018.06.20", "title": "САЩ се оттеглиха от правата на човека"}
{"url": "https://www.monitor.bg:443/bg/a/view/nad-polovinata-ot-uchilishtata-bez-grymootvodi-103080", "text": "Над половината от училищата и другите стари обществени сгради в страната нямат изправни мълниезащитни системи. Това твърди инж. Валентин Тарльовски от фирма, занимаваща се монтажа и проверката им. Според него най-често става дума за сгради, които не са ремонтирани отдавна и старите арматури на гръмоотводите са ръждясали и не вършат работа. По думите му нерядко при правени някога ремонти на покривите, особено когато те са плоски, въпросните стоманени проводи са прекъснати или направо и след това не са били монтирани отново. Експертът уточни още, че гръмоотводите на училищата трябва да се проверяват на всеки 2 години, а на по-специалните сгради всяка година. „Резултатите от тях, направени от специализирани лаборатории е редно да се вписват в паспорта на мълниезащитната инсталация, за което грижа има собственикът, ползвателят на сградата или упълномощено от него лице“, каза още той. Инженерът обясни, че наличието на пръчката на гръмоотвода на покрива не означава, че той върши работа, а само експертна проверка може да установи и може да защити сградата. По данни на просветното министерство по-голямата част от училищата в страната се стопанисват от общините. На въпрос на „Монитор“ за състоянието на мълниезащитата в София, където има най-много школа, от Столичната община обясниха, че при тях нещата са наред. Извършват се редовни проверки, а където е правен основен ремонт са монтирани нови модерни гръмоотводи. Инж. Тарльовски обясни, че най-модерните активни системи са с изпреварващо действие и „Те са подходящи за къщи с големи дворове или промишлени обекти“, обясни той и добави, че цената му е към 1800 лв. за панелен 8-етажен блок от с 4 входа. При подмяна на старата мълрниезащита обаче може да трябват и над 2000 лв., защото се прави нова мрежа на целия покрив и се пускат повече отводни кабели към заземителите. „За малки обекти обаче по-старата конвенционална система излиза по-евтина“, поясни той. От приложението към наредбата на МРРБ за мълниезащита, става ясно, че най-много мълнии на квадратен километър (средно по 15 на година) падат във Враца, а най-малко (само по 3) - в Бургас. Морският град е и с най-нисък брой часове (по 32) на година с гръмотевични бури. Лидерът Враца е с над 3 пъти повече - 108,26 часа. На второ място по „привличане“ на светкавици и времетраене на бури е Чирпан с 12 мълнии на кв. км. Със същия брой, но с по-малко часове бури, са в смолянския квартал „Райково”, Севлиево, гр. Сандански, Ивайло край Пазарджик, Кюстендил, Ботевград и София.", "date": "2018.06.20", "title": "Над половината от училищата без гръмоотводи"}
{"url": "https://www.monitor.bg:443/bg/a/view/kanada-legalizira-marihuanata-sys-zakon-103103", "text": "Сенатът на Канада легалиризира продажбата и употребата на марихуана. За приемането на закона гласуваха 52 сенатори, а против - 29, съобщи АП. Съгласно законопроекта, всеки пълнолетен гражданин на страната може да закупи до 30 г наркотик и да отглежда в дома си до четири храста коноп. Забранява се търговията на места, където се продават алкохол и цигари. Законът ще влезе в сила след два месеца. Всяка провинция ще може да установява свои правила, регулиращи разпространението на коноп. На 9 юни на медицинските сестри в американския щат Колорадо бе разрешено да дават на учениците медицинска марихуана при наличието на писмено разрешение от родителите.", "date": "2018.06.20", "title": "Канада легализира марихуаната със закон"}
{"url": "https://www.monitor.bg:443/bg/a/view/vzriv-na-stancija-na-londonskoto-metro-njama-seriozno-postradali-103094", "text": "Малък взрив е станал на станция \"Саутгейт\" на лондонското метро в северната част на британската столица, съобщиха Ройтерс и ТАСС. По данни на полицията инцидентът е станал около 19:30 часа местно време. Полицията се опитва да установи причината за взрива, довел до големи забавяния по метро линия \"Пикадили\".   Няколко човека са получили медицинско лечение, но няма данни за сериозни наранявания, заявиха силите на реда.", "date": "2018.06.20", "title": "Взрив на станция на лондонското метро, няма сериозно пострадали"}
{"url": "https://www.monitor.bg:443/bg/a/view/inj-ivan-ivanov-krajbata-na-voda-trjabva-da-se-kriminalizira-103081", "text": "12 млрд. лева са необходими за реформа на сектора, казва председателят на Българската асоциация по водите. - Основният проблем е наистина интензитетът на валежите. Те бяха необичайно силни и за кратък период се изля огромно количество вода. Затова и проектирането на канализацията трябва да се прави така, че тя да поеме силен дъжд. Но не е възможно да предвидим точно какви дъждове ще имаме през годините. Поради тази причина именно проектирането е основният и стратегически въпрос. Канализацията трябва да е добре поддържана и да може да поема големи количества дъжд. Самите тръби трябва да имат проводимост. Ако те не са добре почистени или са затлачени, когато се преасфалтират улиците, водата няма къде да се оттече и тя отива в най-близките места, като например входа на метрото. Това е моето обяснение за ситуацията от понеделник. Също така трябва да имате предвид, че през последните няколко години се застрояват много големи паркинги пред магазини. За целта се правят т.нар. задържателни резервоари. Така преди на тези места е имало почва, която е попивала водата, а сега има асфалтирани пространства, които няма как да я изхвърлят. Това също е проблем. - Това е много сериозен въпрос с оглед на проблема, че необходимите средства за изграждането на нова канализация или за реконструкцията на стара са много големи. За цялостна реформа на сектора са необходими 12 млрд. лева. Половината от тях са нужни за пречистване на отпадните води. Тези инвестиции могат да дойдат само чрез реформа в сектора. Една част може да са чрез фондове на ЕС, а другата - през цените на ВиК услугите, които дълги години бяха държани ниски. Когато цените са ниски, то ВиК операторите си спестяват някои от дейностите, защото нямат средства. И най-често икономисват от поддръжка на канализацията. Няма как да си позволят експерименти с качеството на питейната вода и заради това се пренебрегва канализацията. - Категорично мога да заявя, че навсякъде има нужда от много работа. Канализацията е пренебрегната във ВиК сектора. През последните години сме съсредоточили усилията си върху това да направим пречиствателни станции и канализации на местата, където няма. Но поддръжката на старите канализации е пренебрегната. Много е важно да отбележим, че на световно ниво промените в климата се отчитат и се дискутират широко. Вземат се мерки, защото се очаква такива обилни валежи да има все по-често. Затова се правят и планове за управление на риска от наводнения. В тях са заложени мерките, които трябва да се предприемат при наводнения. Според мен обаче не се изпълняват достатъчно добре поради липсата на средства. - Не ми се иска да казвам, че очаквам, но риск винаги съществува. - Бих казал, че проблемът с уточняване на собствеността вече е решен, както и състоянието на тези съоръжения. В момента тече процес на промяна в Закона за водите с идеята тези язовири, които не могат да се поддържат, да минат в задължението на държавни фирми. Но тук продължавам да не чувам най-важното - откъде ще дойдат парите и колко средства точно ще бъдат отделени за реконструкции и поддръжка на тези язовири. Това трябва да се уточни. Иначе ситуацията само ще се влошава. - Вярно е, че проблемът все още не е решен. Причината е, че разпределението на водните ресурси в страната не е равномерно. Има области, които се водоснабдяват от постоянни водоизточници, и когато има засушаване, водата не достига. Така че тези села, които традиционно нямат вода през летните месеци, отново ще останат на режим. Но всичко зависи от природата. Надявам се, че след като имаше такива валежи, поне няма да има проблем със засушаването. Още повече че се вземат мерки, строят се нови язовири. - Надяваме се до другата година да има два нови язовира, а трети се реконструира мащабно до Перник. Планира се да се строят и други. - Условията за използване на пари от ЕС е областта да има поне един ВиК оператор. За момента има 14 такива области. Другото условие е да разработят т.нар. регионални проучвания, за да се постигнат изискванията на европейското законодателство. Този процес е пред завършване, очаквам в тези 14 области вече до месец-два да стартират процедурите за договаряне за изпълнение. Има надежда още 3-4 да се включат в процеса на предпроектно проучване, но със сигурност има 10, които ще останат без европейско финансиране. Но оставаме в риск в областите без европейско финансиране да имаме неизпълнение на изискванията за почистване на отпадните води. Държавата е заделила някакъв фонд, но не съм сигурен дали ще е достатъчен. - Всъщност няма. Това се дължи на старата мрежа, но според мен има и много кражби. Разбира се, тук изразявам лично мнение. Става дума за неправилно отчитане. Затова са нужни мерки, които могат да намалят тези загуби. Но държавата трябва да застане твърдо зад ВиК операторите и кражбата на вода да се третира като сериозно криминално деяние. Засега няма наказани за това. - Оттук идва големият проблем с качеството на услугата. Компромисът е между това дали да се увеличат цените и да има качествена услуга, или те да останат социално поносими. Неизбежно е, цените трябва да се увеличават. Тази услуга като цяло има социален характер и винаги се поставя под въпрос доколко цената може да се увеличи и доколко това е обективно. Затова има регулатор, който на базата на информация може да взема такива решения.   Инж. Иван Иванов е роден през 1973 г. Завършил е Френската гимназия и Химико-технологичния университет в София Специализира във Висшия национален институт за химични технологии (ENSIGC) в Тулуза, Франция Притежава дипломи за магистър по бизнес администрация от Франкофонския институт по администрация и управление в София и от Американския университет в Благоевград Във ВиК сектора е от 1999 г. До 2012 г. е част от екипа на „Софийска вода” АД, където последователно заема длъжностите мениджър „Изпълнение на концесионния договор“, главен секретар и прокурист От 2013 г. е избран за председател на Българската асоциация по водите  ", "date": "2018.06.20", "title": "Инж. Иван Иванов: Кражбата на вода трябва да се криминализира"}
{"url": "https://www.monitor.bg:443/bg/a/view/nova-verojatnost-za-valeji-103095", "text": "И днес времето ще остане сравнително хладно и пак с вероятност за вълежи. Минималните температури сутринта ще са между 13 и 18 градуса. Ще бъде предимно слънчево. След обяд ще има временни увеличения на облачността, но само на отделни места за кратко ще превали. Ще духа слаб, в Източна България до умерен североизточен вятър. Максималните температури ще са предимно между 28 и 33 градуса, в София около 28. Атмосферното налягане ще се повиши и ще бъде малко по-високо от средното за месеца.", "date": "2018.06.20", "title": "Нова вероятност за валежи"}
