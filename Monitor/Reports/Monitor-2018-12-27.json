{"url": "https://www.monitor.bg:443/bg/a/view/kysata-klechka-na-bylgarskija-pacient-153166", "text": "Марче, чу ли? Пена умряла. Чух, чух. Умряла е, но я лекува професор. Този популярен нашенски виц напълно отговаря на несвършващата здравна реформа в България. Тя започна през 2000 година, когато дотогавашната съветска Семашкова система беше сменена със здравноосигурителна от типа, наречен в Европа „Бисмарк“. Идеята беше парите от Националната здравноосигурителна каса да следват пациента. Получи се обаче точно обратното. Пациентът се опитва да догони остатъка от опоскания болничен бюджет още преди изтичането на съответната календарна година, за да бъде лекуван без да се налага да доплаща. Дори обаче да се разболее в самото й начало се оказва, че пак е изтеглил късата клечка, защото лечебните заведения по това време още се разплащат за консумативи и лекарства за предходен период. Причината: касата просто не им е превела парите навреме. Обичайна практика е НЗОК да им налага лимити, според които макар и като търговски дружества, те не получават заплащане в пълен обем за извършената работа, т.е. лекувани здравноосигурени, а колкото тя реши да им подхвърли. Излиза, че болниците в България, макар и да са ЕАД-та с всички произтичащи от това възможности и да трупат печалби, не могат да си приберат полагащото им се. Това е основният им проблем, от които произтичат всички останали беди в българското здравеопазване, като се започне от дефицита на специалисти заради неадекватно заплащане и се стигне дотам, че на някои места все още се налага близките да купуват лекарствата за лечението. Тук въобще не отваряме въпроса за заплащането на консумативите, които в по-голяма си степен пак са за сметка на болните. В същото време, мине не мине време, от касата изплакват, че някой я източва – със скъпи и ненужни изследвания, с надписване на пациенти, както и с нереални хоспитализации само на книга. Целият този плач на финансово-осигурителната институция е основателен, но причината е само една – недостойното финансиране и лимитите, наложени от нея самата. Затова и болниците чрез шмекерии се опитват да си набавят полагащото им се. Според бюджета на касата 500 млн. лв. повече са договорени за медицински дейности през 2019 година – нещо твърде радостно, но само на пръв поглед. Лимитите върху болничната помощ все така остават в сила, както и редица неизплатени задължения, натрупани точно от некоректния платец НЗОК. Междувременно управниците в здравната сфера сочат като голям компромис факта, че удостоверенията за направена имунизация при лекаря ще останат безплатни. Щяло да има и камери пред инвазивните кардиологии, за да се следи какви консумативи се ползват и дали не се надписват пациенти. Представяте ли си как докато ви вкарват в операционната, ви снимат с камера? Преди години в една болница опитаха тази практика, но скоро ги махнаха, за да не стигне въпросът до съда. Пределно ясно е, че всеки, който заведе дело срещу такова заснемане, ще го спечели твърде лесно. Пита се колко още такива, че и други идеи, като онези с пръстовия отпечатък, трябва да преживеем ние, пациентите, преди управляващите в здравния сектор се осъзнаят и спрат да експериментират с търпението и на лекарите, и на болните.", "date": "2018.12.27", "title": "Късата клечка на българския пациент"}
{"url": "https://www.monitor.bg:443/bg/a/view/myj-pochina-sled-operacija-v-dobrich-153174", "text": "68-годишен мъж от Добрич е починал след операция в болницата, съобщиха от полицията.  На 24 декември в 21.00 ч. в ОДМВР Добрич по телефона e заявено от дежурен лекар в ОАИЛ при МБАЛ Добрич, че в отделението, след извършена операция за остър хирургичен корем на 68-годишен жител  на гр. Добрич, същият е починал. По тялото на мъжа са установени кръвонасядания в лявата гръдна половина. Приет е в 01,40 часа на 22.12.2018 г. в спешно отделение при МБАЛ Добрич с оплаквания за болки в коремната област и сърцето. По данни на свидетел, пострадалият е паднал в дома си, вследствие на което е получил посочените кръвонасядания. Назначена е Съдебно-медицинска експертиза. Образувано е досъдебно производство по описа на Първо РУ Добрич.", "date": "2018.12.27", "title": "Мъж почина след операция в Добрич"}
{"url": "https://www.monitor.bg:443/bg/a/view/danychni-sybirat-pomoshti-za-kolejka-bez-dom-153175", "text": "Данъчните служители от териториалната дирекция на НАП във Велико Търново организират акция в помощ на своя колежка, останала без дом по време на пожар. На 12 декември тази година около девет часа сутринта клошар предизвика пожар в необитаема стара къща във великотърновския квартал „Варуша“. Причината за пожара тогава бе запален вътре в къщата на пода огън. Пламъците бързо обхванали и долепените една до друга съседни четири стари къщи, в които живеели няколко семейства. Въпреки намесата на местните огнеборци старите постройки изгорели като факла до основи. От общината във Велико Търново тогава за останалите без дом семейства, но той е само временен. В едно от изгорелите жилища живеят служителката в отдел „Логистика“ на НАП – Велико Търново Нели Николова заедно с майка си и дъщеря си. Те имат временен подслон, но той не решава проблема им. Вчера колегите на Нели от териториалната дирекция на НАП обявиха акция за набиране на средства, с които да помогнат на своята колежка. „Единственото жилище на Нели с цялата покъщнина е унищожено. Нека бъдем съпричастни към бедата, сполетяла нашата колежка и семейството й и да им помогнем да се изправят на краката си, като дарим средства“, се казва в отворено писмо, разпространено от говорителя на НАП – Велико Търново Елмира Костуркова. в навечерието на коледните празници в региона. Няколко дни преди Бъдни вечер пожар унищожи къщи и в Павликени, и във великотърновското село Миндя. За щастие и при трите инцидента пострадали и жертви нямаше.", "date": "2018.12.27", "title": "Данъчни събират помощи за колежка без дом"}
{"url": "https://www.monitor.bg:443/bg/a/view/2019-g-godina-na-izbori-153173", "text": "Известно е, че северните народи, например германците, гласуват само когато изборите са „по закон“, примерно избират парламент на всеки четири години. Южняците са по-буйни, свалят си често правителствата и понякога гласуват по два, че и по три пъти годишно на парламентарни избори. Къде сме ние на фона на това изборно разнообразие?   Преди да продължите с четенето на този текст, направете си един малък експеримент, като отговорите на следните два въпроса. Първо, колко национални избори е имало у нас след избухването на демокрацията, и второ, колко пъти българите са били призовавани пред урните при тези избори? Двете числа са различни, защото при кметските и при президентските избори, например, се гласува в два тура. И още при едни избори се е гласувало в два тура, както ще видим след малко. Ако сте отговорили вярно и на двата въпроса, значи сте големи изборни експерти. Във всеки случай, по-големи от мен. Защото аз не успях да отговоря по памет, а седнах и ги преброих националните избори и призоваванията пред урните. Оказа се, че Така е имало български избиратели, които са гласували средно по 1,38 пъти годишно. А ако прибавим и националните референдуми ще излезе, че сме били на урните цели 42 пъти за 29 години, или по 1,45 пъти годишно. И защо са толкова много тези избори и референдуми? Ами ето защо. Първо, гласували сме на цели 5 вида избори: За Велико народно събрание (ВНС), за Обикновено народно събрание (ОНС), за членове на Европейския парламент от Република България (ЧЕПРБ), за местни органи на властта (местни избори, или МИ) и накрая за президент и вицепрезидент на републиката (ПВПР). И второ, гласуванията са както следва: за ВНС – 1 път в 2 тура, за ОНС – 9 пъти, за ЧЕПРБ – 3 пъти, за МИ – 7 пъти в 2 тура и за ПВПР – 6 пъти в 2 тура. През периода 2013–2016 година са произведени и 3 национални референдума, един от които (през 2016 година) беше съвместно с първия тур на президентските избори. През тези 29 години на изстраданата българска демокрация само през 9 не е имало национални избори, а през 8 не е имало както избори, така и референдуми. И по-интересното, през шест от тези години са били произведени 2 избора: парламентарни и местни през 1991 година, парламентарни и президентски през 2001, европейски и местни през 2007, европейски и парламентарни през 2009, местни и президентски през 2011 и европейски и парламентарни през 2014. И накрая, на два пъти е имало избори 2 в 1, т.е. избори на една и съща дата (парламентарни и местни през 1991 година и местни и президентски през 2011 година). каквито прогнози някои анализатори правят за следващата 2019 година. На изборите за 7-мо ВНС на 10 и 17 юни 1990 година бяха избрани 400 велики депутати. Тогава отсъстваха елементарни изисквания към обработката и публикуването на изборните резултати. Куриоз е един от протоколите на тогавашната ЦИК от заседанието на 7 юни 1990 година, т.е. само 3 дни преди изборния ден. След като цял обсъжда фундаментални въпроси като например как точно ще гласуват моряците на българските кораби (става въпрос за няколко стотин гласа), един от членовете на ЦИК от опозицията, т.е. от СДС, пита ръководството как, аджеба, ще се броят бюлетините и как ще се обработват резултатите от изборите. Ръководството (не споменавам имена, защото хората вече не са сред нас и не могат да се защитят) бодро отговаря, че видите ли, има там някаква организация създадена и че резултатите ще бъдат обработени! След произведените под всякаква критика избори имаше масови протести и обвинения във фалшифициране на вота. Емблематични станаха 500-те хиляди фантома, взели активно участие в „победата“ на БСП. Ще припомня, че тогава БСП имаше 211 депутати, а СДС – 144. Класираха се още ДПС (23 депутати), БЗНС (16 депутати) и други по-малки формации и независими кандидати. На 2 октомври 1992 година 7-мото ВНС прекрати своята работа след като изработи и прие настоящата Конституция на Република България. През 1993 година със заповед на първия председател на 36-тото Народно събрание беше сформирана комисия за проверка на процедурите по обработката на резултатите от изборите за 7-мо ВНС въз основа на наличните в сградата на парламента документи, главно протоколи и избирателни списъци. Запознат съм добре с работата на тази комисия, защото имах честта да бъда член на техническата група по проверка на материалите. Комисията публикува доклад, в който подробно бяха описани констатираните многобройни нарушения. В такива случаи е невъзможно да се установи точната истина, например колко мандата в 7-мото ВНС бяха раздадени неправомерно. Могат обаче да се направят доста добри оценки. Според доклада, Възможно е без тях партията да нямаше мнозинство и тогава новата история на България можеше да бъде друга. За да бъдат признати за демократични, едни избори трябва да бъдат свободни и честни (free and fair). Според една популярна философско-физическа теория, светът се разцепва поне на две Вселени винаги, щом направим някакъв избор. И едната Вселена, нашата, за заживява според направения от нас избор. А другата, в която нас вече ни няма, заживява според алтернативния избор. Ние сме във Вселената, в която БСП победи на първите след 1931 година избори на 10 и 17 юни 1990 година, които бяха свободни. Но едва ли могат да се признаят за честни. Може да се добави, че ние сме във Вселената, в която тогавашното ръководство на СДС първо обяви изборите за фалшифицирани (каквито те според повечето наблюдатели действително бяха), а после се остави да бъде „убедено“ да приеме резултатите. Над човешките дела има още две инстанции: едната е тежката дума на историята, другата е Божият съд. Много от участниците в онези събития вече не са на този свят. Нека историята и Бог да ги съдят. Независимо от политическата оценка на изборите за 7-мо ВНС през 1990 година, от тях има една безспорна полза. Поучени от безхаберното отношение към обработката на изборните резултати тогава, българите се стегнаха и от двойните избори през 1991 година (парламентарни и местни в един ден) насам изборите се произвеждат по най-високи стандарти за прозрачност и сигурност. По време на изборите в секциите може да присъства всеки, който не го мързи да се разходи до там: граждани, журналисти, застъпници на кандидатите, представители на политическите сили и наблюдатели, както и кандидатите за съответните изборни длъжности. Секционните и районните (съответно общинските) избирателни комисии, както и Централната избирателна комисия, се състоят от представители на различните парламентарно представени сили, включително на тези в Европейския парламент, и това би следвало да е гаранция за взаимен контрол, а оттам – и за честност на изборния процес. Протоколът на СИК е на индигирана хартия в три идентични екземпляра. В него трябва да са изпълнени няколко числови равенства и неравенства, с които се осъществява контрол на формалната коректност на данните. След края на изборния ден всеки, който пожелае, може да получи копие от протокола, като за целта във всяка секция е инсталирана копирна машина. Протоколът се предава в районната (или общинската) избирателна комисия и данните от него се вкарват в компютрите на комисията. При наличие на нарушени контроли протоколът се връща на СИК, за да отстрани тя неточностите в данните. След това протоколът се сканира и се качва в сайта на РИК (ОИК). Копие от протокола се предава в ЦИК, където данните повторно се вкарват в компютрите на комисията. При констатиране на разлика с данните на РИК, се взима решение за всеки конкретен случай. По този начин се създава консолидирана база данни, въз основа на която се обявяват крайните резултати от изборите. Подробните резултати – секция по секция, партия по партия и кандидат по кандидат, се публикуват на сайта на ЦИК и после в специален бюлетин на ЦИК. От 2003 година до днес компютърната обработка на резултатите се извършва от фирмата „Информационно обслужване“ АД, която е с преобладаващо държавно участие и на която в момента имам честта да съм председател на Борда на директорите. На общо 15 национални избора с 22 гласувания и 3 референдума през този период, срещу работата на фирмата няма нито едно оплакване! А какво да кажем тогава за кошмара в софийската зала „Арена армеец“, където на местните избори през месец октомври 2015 година се приемаха и обработваха протоколите от всички секционни комисии на територията на София? Тогава върху главите на изборната администрация се стовари перфектната буря. Лошата организация на ОИК-София по приемането на документите на СИК, както и огромният процент сгрешени секционни протоколи, доведоха до забавяне с над 50 часа на работата с някои секционни комисии. Така например една секционна комисия беше връщана над 40 пъти заради калпаво попълнени протоколи! При това говорим за София, където се предполага високо ниво на грамотност на избирателните комисии. Всички тези циркове, обаче, не бяха свързани с работата на фирмата преброител, която при възникналите обстоятелства си свърши работата възможно най-бързо и без грешки. Доколкото знам, от ЦИК и ОИК – София вече са взети всички необходими мерки, така щото безобразието от 2015 година да не се повтори. Сега, както се казва, остава да намерим кандидати за членове на СИК в София, което предвид на гореизложените факти, може да се окаже трудна задача. Историята на българските демократични избори след 1990 година В момента широко се обсъжда въвеждането на нови изборни технологии като машинно гласуване (МГ) в секциите под контрола на секционните избирателни комисии и дистанционно (или интернет) електронно гласуване (ДЕГ). Действащият в момента Изборен кодекс предполага въвеждане и на двата вида гласуване на изборите през 2019 година. А на президентските избори през 2016 години в 500 секции имаше МГ, като бяха подадени средно по малко над 90 гласа на една машина. Въпреки някои фалове, този реален експеримент следва да се признае за успешен. Много се писа за предимствата и недостатъците на тези две нови за България изборни технологии. Без да се впускам в подробности ще отбележа, че такъв вид гласуване в момента в Европа практически няма. Така че трябва да сме много внимателни на този терен, защото можем, вместо да изпишем вежди, да извадим очи. Или казано другояче, вместо да увеличим доверието в изборния процес, без което изборите нямат смисъл, можем да сринем окончателно това доверие. Остава да се надяваме, че народните представители ще вземат вярното решение по тези въпроси още в началото на законодателната си дейност през следващата година. Какво можем да кажем накрая за политическия аспект на предстоящата изборна година? Два вида избори предстоят по „закон Божи“ – избори за ЧЕПРБ на 26 май и национални местни избори в края на месец октомври. Интригата тук е, дали за пръв път в новата ни история ще имаме три национални избора за една година, т.е. дали освен тези два вида избора ще има и още едни, парламентарни? Ясни са няколко неща. Първо, ако има предсрочни парламентарни избори, те ще бъдат или заедно с европейските на 26 май, или заедно с местните през октомври. Най-вероятно, обаче, е всички политически сили да изчакат резултатите от европейските избори и после да мислят за предсрочни парламентарни избори. Още повече, че изборите за ЧЕПРБ у нас винаги са били лакмус за разположението и кондицията на политическите сили. Накъде около 26 март президентът Румен Радев трябва да издаде указ за насрочване на изборите за ЧЕПРБ на 26 май. Тъй като датата за тези избори фактически е предрешена с решение на Европарламента, тук няма много свобода за действие. И после, до 26 април, трябва да са станали ясни и да се регистрират в ЦИК листите за евродепутати на партиите и коалициите. Тук вече интригите и скандалите са неизбежни. Ясно е само положението при ГЕРБ и ДПС, защото там има строга йерархия и дисциплина. Например, когато една лява двойка бивши партньори ще трябва да се бори за първото място в листата… Разправии ще има и при Обединените патриоти, където за първото място ще се сблъскат един сегашен евродепутат и един лидер на партия. В резултат на което Обединените патриоти могат и да се разединят. За градската десница пък е жизнено важно този път поне да играе заедно, така че да се добере до поне едно евродепутатско място. Каква е прогнозата на този етап за изборите за ЧЕПРБ? Очакван победител е ГЕРБ с разлика 1-2 евродепутати пред БСП. Таванът на БСП пък е равенство с ГЕРБ, след което може и да се тръгне към предсрочни парламентарни избори. Що се отнася до парламентарните избори, ако и когато такива се случат, там числата са както следва. Очакват се между 3,5 и 4 милиона гласа общо, най-вероятно 3,7. Таванът на БСП е 1 милион, т.е. партията ще получи между 850 хиляди и 1 милион гласа. Гласовете за ГЕРБ ще са между 1 милион и 1 милион и 150 хиляди. Гласовете на ДПС са около 300 хиляди, колкото са и гласовете за градската десница, ако тя се обедини. В този диапазон са и гласовете за обединените патриоти, ако разбира се тази конструкция се запази. След едни парламентарни избори ще възникне въпросът за коалициите и там ГЕРБ има повече потенциални възможности. А шансът да има предсрочни избори догодина в момента е 50% с тенденция да намалява. Както винаги, основните неща догодина ще се случат извън България и ще бъдат свързани с конфликтните зони Близък изток, Украйна, Северна Корея, Тайван и Индийския полуостров. Късмет ще е, ако Европа изкара годината без тежки политически сътресения. Така евроизборите в края на май ще бъдат лакмус за политическото бъдеще не само на България, но и на Европейския съюз.", "date": "2018.12.27", "title": "2019 г. - година на избори"}
{"url": "https://www.monitor.bg:443/bg/a/view/naj-loshite-reklami-za-2018-video-153168", "text": "Модните къщи и магазините за дрехи са с едни от най-лошите реклами за тази година. Това показва класация на сайта Business Insider. В ранглистата попадат и марките на автомобилопроизводители, на заведения за бързо хранене, както и на напитки. На последно място се нареждат веригите за бързо хранене Wendy's, Dominos и Tide. Обществото ги осъди за липсата на оригиналност. 6-то място се разделя между производителят на бира Bud Light ...  и производителят на кърпички Kleenex: С място по-нагоре в класацията е пивоварната Heineken заради нанесени расистки и културни щети. На трето място попада Dolce&Gabbana заради пълния си със стереотипи видеоклип, който показва как китайски модел се опитва да яде италиански ястия с клечки. Китайските фенове бързо реагираха, а накрая модното ревю в Шанхай на марката бе отменено, с което тя загуби милиони. За гневната реакция помогна и инстаграм профилът Diet Prada, който обвини създателя на марката Стефано Габана в други расистки прояви. \r\n На второ място се нарежда американският производител на автомобили RAM с рекламата си за пикапи. Нея потребителите на интернет осъдиха с това, че използва легендарната реч на Мартин Лутър Кинг Джуниър, с която той защитава човешките права на сънародниците си. На първо място в класацията се нарежда веригата H&M заради расистката си реклама, която предизвика фурор в социалните мрежи. Всъщност въпросната „реклама“ е с дете мулатче, което носи зелен суичер с надпис „Най-готината маймуна в джунглата“. Една от причините скандалът да се разрасне бе и коментарът на изпълнителя The Weeknd, който заяви, че повече няма да работи с марката. \r\n \r\n", "date": "2018.12.27", "title": "Най-лошите реклами за 2018 (ВИДЕО)"}
{"url": "https://www.monitor.bg:443/bg/a/view/prorochestvo-na-vanga-cunami-zalichava-dyrjavi-v-azija-meteorit-udrja-rusija-153176", "text": "Пророчествата на баба Ванга за 2019 година намериха важно място в британския таблоид The Sun. На Бъдни вечер и Daily Express също публикува предсказанията й. Не е ясно откъде авторите на статиите са се сдобили с тях, но е отбелязано, че за предстоящата година българската пророчица е предсказала, че някои от световните лидери трябва да внимават. Сред “застрашените“ според изданието е президентът на Русия - Владимир Путин. Животът му ще бъде в опасност, тъй като срещу него ще има опит за покушение. Доналд Тръмп също ще има трудна година, отбелязва The Sun. Авторката на материала Беки Пембъртън пише, че баба Ванга е предрекла, че Доналд Тръмп ще бъде засегнат от мистериозна болест, която ще засегне слуха му. Освен това член на семейството му може да пострада в автомобилна катастрофа. „Балканският Нострадамус“\", както наричат в статията баба Ванга, предупреждава и за природни бедствия, пишат от The Sun. Огромно цунами може да заличи държави в Азия, а Русия ще бъде ударена от метеорит. Думите й са стряскащо правдоподобни, защото само преди дни Индонезия беше залята от цунами, което уби стотици. Европа също няма да е в безопасност, но не заради природни бедствия, а заради невиждана икономическа криза. Според баба Ванга в Тихия океан ще има силни земетресения, които ще предизвикат цунамита. Западният бряг на Щатите също е застрашен според нея. В Русия пък падна огромен метеорит, който за щастие не отне човешки животи. Изданието припомня още, че сред най-известните предсказания на Ванга е това, че 44-ият президент на САЩ ще бъде афро-американец. Предполагаемият успех на нейните предсказания е 85% според последователите й. Все пак от The Sun успокояват читателите си, че не всичките й предсказания се сбъдват. Така например Барак Обама е трябвало да бъде последният американски президент, което на практика не се случва.", "date": "2018.12.27", "title": "Пророчество на Ванга: Цунами заличава държави в Азия, метеорит удря Русия"}
{"url": "https://www.monitor.bg:443/bg/a/view/ivan-laskin-vleze-v-bolnica-153180", "text": "Актьорът Иван Ласкин влезе в болница. Това коментираха близки на съпруга на актрисата и тв водещата Алекс Сърчаджиева пред Dir. bg. Според информацията той е настанен в реанимацията. Говорителят на лечебното заведение Соня Колчакова потвърди пред медията, че Ласкин е във Военномедицинската академия, без да издава подробности около състоянието му. Неофициалната информация на Dir.bg сочи, че 48-годишният актьор е постъпил преди дни във ВМА заради влошаване на здравословния проблем, заради който преди време лежа в столичната Втора градска болница. Припомняме, че през септември се заговори, че Ласкин страда от чернодробна недостатъчност. В медийното пространство се развиха сценарий, че най-много страдала неговата съпруга, която търсила спешно кръводарители. Тогава от \"Монитор\" потърсихме екипа \"ВИП Брадър\", където чаровната блондинка е водеща, след като имаше апел за събиране на кръв за актьора. Оказа се, че колегите й в шоуто не са чували за подобна семейна трагедия. Въпреки това се заеха със задачата да проверят истинността на информацията, която се оказа поредната фалшива новина в родния поток.", "date": "2018.12.27", "title": "Иван Ласкин влезе в болница"}
{"url": "https://www.monitor.bg:443/bg/a/view/pijani-provokatori-napadnali-bg-tir-a-vyv-francija-153177", "text": "Пияни провокатори са нападнали български ТИР във Франция. Това става ясно от думите на самия шофьор пред „Монитор“. Водачът на камиона, за когото медията ни писа, попаднал в блокада по време на протестите във Франция. Това станало край град Сент Етиен дю Рувре. Там той спрял на барикадата на „жълтите жилетки“, но забелязал, че един от протестиращите се опитва да изтегли кабел от ремаркето на камиона. Шофьорът се изплашил и потеглил, принуждавайки демонстрантите да се отстранят от пътя. Те обаче започнали да го замерят с камъни и топки за петанк и едното стъкло на камиона се счупило. При преминаването през блокадата камионът закачил обаче подпалена от демонстрантите палета, която пък подпалила неговата гума. Камионът бил на демонстрантите, но когато бил засечен от полицейски патрул, демонстрантите избягали. Българинът е подал оплакване и е започнало разследване за повреждане на имущество и предумишлено насилие. „Не съм за първи път по барикади. Имаше мирни протестиращи. Но това го направи една групичка провокатори, които бяха пияни. Започнаха да се Един от тях скъса захранващите маркучи за спирачките на ремаркето. Явно целта му беше да ме блокира. Тогава чак тръгнах през барикадите. Гумите се запалиха, защото колелетата бяха блокирани. Има мирни протестиращи, има и лумпени и провокатори, които палят, трошат и създават размирици“, разказа българският шофьор. Междувременно двама мъже, на възраст 21 и 27 години, бяха осъдени на една година затвор за нападение над полицаи по време на протест на \"жълтите жилетки\" във френския град Нанси, съобщава електронното издание \"Експрес\". Двамата са били арестувани в събота в момент, в който са замеряли полицаи с различни предмети.", "date": "2018.12.27", "title": "Пияни провокатори нападнали BG ТИР-а във Франция"}
{"url": "https://www.monitor.bg:443/bg/a/view/15-raneni-pri-ataka-v-cyrkva-vyv-viena-153179", "text": "Група от неизвестни лица е атакувала църква в австрийската столица Виена, като при нападението са пострадали петима монаси, предаде АП. Според информацията двама стрелци са атакували католическата църква този следобед в 13 часа местно време, като са се чули изстрели. На мястото са пристигнали екипи на федералната полиция и на антитерористите. Петима монаси са били ранени, като един е бил тежко. По-рано австрийски медии съобщиха за по-голям брой пострадали, но по-късно полицията уточни, че петимата пострадали са монаси, един от тях е тежко ранен. Поне единият от нападателите е искал от монасите пари и ценни предмети. Близо три часа по-късно полицията е намерили монасите завързани. Престъпниците се издирват. В Туитър полицията съобщи, че мотивите им все още не са ясни, но не става дума за терористично нападение.", "date": "2018.12.27", "title": "Петима ранени при атака в църква във Виена"}
{"url": "https://www.monitor.bg:443/bg/a/view/akciite-na-kanabis-industrijata-naj-tyrseni-ot-mileniumite-153159", "text": "Родените в периода 1981-1995 г. най-често търсели и търгували с акции на компаниите, занимаващи се с канабис. Това показва проучване на сайта Business insider, направено в приложението Robinhood. През тази година най-търсени от тях били акциите на „тревата“, а именно Cronos (нараснал с 609% или 141 688 пункта), Canopy Growth (371% ръст, +128 699) и Aurora Cannabis, където ръстът е най-голям (1.057% или +88 889 пункта). Данните са в периода 22 март до 20 декември т. г. С Robinhood работят 4 млн. потребители, половината от които са на възраст между 22-37 години. Като причина за увеличилия се интерес от сайта изтъкват разширяването на индустрията през втората половина на годината, когато множество компании за напитки и цигари заявили, че ще инвестират в производството на канабис. Друг фактор бил и легализирането на лекия наркотик в Мичиган, САЩ и Канада. На второ място по събиране на интерес се нареждат информационните технологии. Въпреки динамичната година и скандалите около личните данни с Facebook, от приложението отчели, че броят на инвеститорите в социалната мрежа нараснал с 53.19% или това са 61 307 души. При навлизането на Apple в мечи пазар пък милениумите купували при тази временна слабост и така икономическият гигант запазил позицията си на компанията с най-купувани акции.", "date": "2018.12.27", "title": "Акциите на канабис индустрията най-търсени от милениумите"}
{"url": "https://www.monitor.bg:443/bg/a/view/51-godishen-potroshi-kolata-na-lubovnicata-si-153171", "text": "51-годишен мъж от Добрич метна тухла по колата на любовницата си, съобщават от полицията. Екшънът се разиграл на 26  декември. 43-годишна жена от Добрич се жалвала, че въпросният мъж е повредил лекия й  автомобил Ситроен Ц3. Дамата съобщила пред полицаите, че същия ден е получила заплашителни съобщения на телефона си от 51-годишния мъж, с когото са имали връзка. На излизане от входа той хвърлил тухла по автомобила, като е изкривил тавана. Образувано е бързо производство, мъжът е задържан за 24 ч.", "date": "2018.12.27", "title": "51-годишен потроши колата на любовницата си"}
{"url": "https://www.monitor.bg:443/bg/a/view/toplofikacija-zagrijena-pestete-smetkite-shte-sa-visoki-153155", "text": "Средната температура в София, отчетена до 26 декември от НИМХ е 0,3 градуса, което е доста по-ниско в сравнение със същия период на миналата година. Тогава средната температура е била 2,7 градуса. Затова енергийни експерти предвиждат по-високи сметки за декември, независимо от начина на отопление, пишат от пресцентърът на \"Топлофикация София\". За да проследят консумацията на топлинна енергия и с грижа за потребителите, експертите на \"Топлофикация София\" са направили междинен отчет на общите топломери в абонатните станции преди празниците. Те показват с 13,9% повече консумация на топлинна енергия в сравнение с предходния декември. На база на изведените сравнителни анализи, от дружеството съветват потребителите да използват разумно топлинната енергия както през почивните дни, така и през целия отоплителен сезон. От \"Топлофикация София\" съветват своите клиенти да не оставят вентила максимално отворен през целия сезон. По този начин той няма да може автоматично да затвори достъпа на топлина в радиатора, когато в помещението вече е достатъчно топло. Най-икономично е вентилът да се остави на средна позиция. Жилището не бива да се претопля, според европейски експерти, а понижението на температурата в дома с 1 градус ще доведе до 6 процента икономия на енергия. Не се стремете да поддържате през целия сезон еднаква температура в цялото жилище, защото тогава не пестите енергия, съветват експертите. И допълват, че ако се остави включен само един радиатор и се отворят широко вратите, за да се отопляват останалите помещения, няма да се намали сметката. Работещият радиатор постоянно ще консумира големи количества енергия, за да поддържа зададената чрез термостатичния вентил температура в широкото пространство. Температурата в спалните през нощта може да бъде по-ниска, без да се наруши комфортът на спящите. \"Ако сутрин всички излизат от дома, най-добре е вентилите да се оставят на 2. Когато се налага по-дълго време да отсъствате от жилището, не затваряйте вентила докрай. Оставете го на делението звездичка. Така в помещението ще се поддържа минимална температура, без да се стигне до замръзване. Ако искате да се проветри помещението, вентилът се завърта на знака звездичка и прозорците се отварят широко за 5 минути. Термостатичният вентил не трябва да се оставя дълго време под прякото действие на студения въздух, защото тогава той се отваря автоматично на максимална степен и консумацията на енергия от радиатора е много голяма, съветват енергийните експерти. Те препоръчват пред радиаторите да няма завеси, декоративни решетки и масивни мебели, които пречат на топлообмена в помещението и част от топлината отива към стената и навън. Това води до увеличение на консумацията на топлинна енергия. За да се постигнат значителни икономии, е препоръчително цялата сграда да се топлоизолира, посочват от \"Топлофикация София\".", "date": "2018.12.27", "title": "„Топлофикация“ загрижена: Пестете! Сметките за декември ще са високи "}
{"url": "https://www.monitor.bg:443/bg/a/view/oblak-ot-marihuana-se-izdigna-nad-indonezija-153161", "text": "Кула от марихуана с тегло 800 кг се превърна в облак от дим, когато индонезийската полиция запали контрабандната стока. Властите в провинцията с мюсюлманско мнозинство Ачех изгори също и около 19 кг метамфетамин, задържани при акции тази година. Около церемонията демонстративно бяха провождани под конвой пет арестувани наркотрафиканти в яркооранжеви затворнически облекла. Ачех е дълбоко консервативен регион на върха на остров Суматра, който публично бичува престъпници за редица престъпления, включително хазарт, злоупотреба с алкохол, гей-секс или извънбрачни отношения. Индонезия има и някои от най-строгите закони за наркотици в света. Този месец петима чужденци бяха арестувани в Бали за трафик на наркотици, като германец и перуанец са застрашени от екзекуция, ако бъде доказана вината им.", "date": "2018.12.27", "title": "Облак от марихуана се издигна над Индонезия "}
{"url": "https://www.monitor.bg:443/bg/a/view/vzriv-pred-cyrkva-v-atina-153164", "text": "Експлозия в центъра на гръцката столица Атина. Един полицай е ранен, но без опасност за живота. Взривното устройство е било заложено на входа на църквата \"Свети Дионисий\" в луксозния квартал Колонаки. Металният сандък е забелязан от пазача на храма, който подал сигнал за подозрителен пакет. Бомбата е избухнала около 7,10 местно време, полицията е била на място, но все още е проверявала обстоятелствата. (Все още никой не е поел отговорност за нападението, но се предполага, че то е дело на крайнолеви или анархистки движения, които традиционно се активизират около празниците. На 17 декември взривно устройство избухна и пред сградата на телевизия Скай Тв.", "date": "2018.12.27", "title": "Взрив пред църква в Атина "}
{"url": "https://www.monitor.bg:443/bg/a/view/evrovot-na-26-maj-2019-mestnijat-shte-e-na-27-oktomvri-temata-prognoza-153170", "text": "През точно пет месеца ще са двата вота догодина. Този за Европейски парламент ще е на 26 май 2019 г., а макар датата на местните избори все още да не е официално уточнена, то първият им тур най-вероятно ще е в последната седмица на октомври – на 27-и. Това означава, че вторият тур там, където ще има такъв, ще е на 3 ноември. Изборите ще бъдат организирани и проведени от нов състав на ЦИК, който трябва да бъде назначен още в ранната пролет - няколко месеца преди евровота. Според сроковете в действащия изборен кодекс президентът Румен Радев трябва да издаде указа и да назначи новия ЦИК най-късно до края на март. Всяка партия в НС и ЕП има право да излъчи свои представители. ще стане ясно около един месец преди това, когато кабинетът одобри план-сметката за изборите. Преди това обаче трябва да се приемат поправките в Изборния кодекс, които предвиждат промени във вида на самата бюлетина. Те трябва да минат през второто четене в началото на годината. Предвиждаше се номерата пред партиите в бюлетините да отпадат. По време на дебатите обаче стана ясно, че ще се стигне до компромис и номерата ще останат, но ще се разминават с тези за преференциите. Под въпрос е дали ще се въведе и предложението за камери в секциите - през целия изборен ден, само за преброяването на резултатите или въобще. Повечето партии са на разнопосочни мнения по въпроса. Почти сигурно е, че на евроизборите няма да има електронно гласуване. тъй като според законотворците не може да се гарантира сигурността на вота. Машинното гласуване пък няма да се проведе във всички над 12 000 секции. Поправките в Изборния кодекс предвиждат от тази възможност да се извадят секциите в чужбина, специалните секции - на кораби, в болници, затвори, тези с подвижна урна, както и тези с под 300 избиратели в списъците. Въпреки това се залага минимален праг. ЦИК трябва да постави машини за гласуване най-малко в 1000 секции. Кои ще са те, ще се реши преди самия вот. Също толкова въпросителни има и около това кой ще е начело на листите за всяка партия или коалиция. Пример за това е явният разнобой между лидера на БСП Корнелия Нинова и председателя на ПЕС Сергей Станишев. Имената са три - на самия Станишев, на соцдепутатката Елена Йончева и на Деница Златева, която също като Станишев е добре позната в Брюксел. При ГЕРБ нещата изглеждат по-безспорни и по всяка вероятност листата им за европейските избори  Бюлетините ще са интегрални, а урните прозрачни. Това е едно от сигурните неща. Другите избори, които ни чакат догодина, са местните. Освен за градоначалник на община и общински съветници, в някои от големите градове като София ще се гласува и за районен кмет, а в по-малките и за кмет на кметство. Местният вот трябва да се проведе през есента - края на октомври или началото на ноември. Вече се заговори, че ГЕРБ ще издигнат настоящия кмет на София Йорданка Фандъкова за още един мандат. Кого БСП ще изправи срещу нея и дали ще бъде дамски сблъсък, ще се реши едва лятото, въпреки че някои структурите на социалистите в София обмислят да предложат омбудсмана Мая Манолова.", "date": "2018.12.27", "title": "Евровот на 26 май 2019, местният ще е на 27 октомври (ТЕМАТА+ПРОГНОЗА)"}
{"url": "https://www.monitor.bg:443/bg/a/view/frenskata-vinci-kupuva-za-3-7-mlrd-majoritaren-djal-ot-letishte-getuik-153160", "text": "Френската група Vinci ще плати 2,9 млрд. паунда (3,7 млрд. д.) за мажоритарен дял в лондонското летище \"Гетуик\", присъединявайки втория най-натоварен авиовъзел във Великобритания към портфолиото си въпреки наближаващия Brexit, предаде Reuters. Сделката за придобиване на дял от 50,01% се очаква да бъде завършена до юни догодина. Тя ще направи \"Гетуик\" най-големият единичен актив в мрежата летища на Vinci, която обхваща 46 аерогари в 12 страни. Vinci се разширява, включвайки по-бързо растящи и по-печеливши концесии като летища и магистрали, както и машиностроителни проекти в енергийния сектор, за да противодейства на сигналите за отслабване на други части от строителния бранш. Компанията инвестира в \"Гетуик\" въпреки краткосрочната несигурност за ефекта, който може да окаже върху пътуванията излизането на Великобритания от ЕС в края на март.", "date": "2018.12.27", "title": "Френската Vinci купува за $3,7 млрд. мажоритарен дял от летище \"Гетуик"}
{"url": "https://www.monitor.bg:443/bg/a/view/vynshno-reagira-na-obidnija-post-na-ruskoto-posolstvo-153162", "text": "Външно министерство реагира на обидния пост към група протестиращи български граждани, който руското посолство у нас препечата в страницата си във Фейсбук. Ведомството ни излезе с официална позиция във връзка с казуса, публикувайки я също в социалните мрежи. Така става ясно, че по указания на ръководството на МВнР заместващият директора на дирекция \"Източна Европа и Централна Азия\" посланик Георги Панайотов е провел разговор със съветник в посолството на Руската федерация, като е предал позицията на българската страна по повод безкритичното публикуване на фейсбук страницата на посолството на препечатка от сайт. В съобщението се посочва, че представителят на МВнР е изразил \"разочарование по повод публикуването на мнение, съдържащо обидни за българския народ квалификации\". \"Подобни действия не допринасят за двустранните ни отношения с Русия, а напротив, създават благоприятна почва за антируски настроения сред българските граждани\", завършват от МВнР. Казусът възникна във вторник, когато в официалния Facebook-профил на Руското посолство бе споделена пост статия на лидера на партия „Възраждане“ Костадин Костадинов. В нея той нарича \"олигофрени и малоумници\" гражданите, протестиращи срещу ареста на 24 украински моряци при сблъсъка край Керченския пролив между Черно и Азовско море. Протестът им беше организиран край елхата на пл. \"Света Неделя\", дарена от Москва и руското посолство. Към момента публикацията продължава да е налична в профила на посолството.", "date": "2018.12.27", "title": "Външно реагира на обидния пост на руското посолство"}
{"url": "https://www.monitor.bg:443/bg/a/view/api-pohvali-novite-mantineli-na-pytja-svoge-sofija-153172", "text": "Монтираните мантинели в участъка на пътния инцидент край Своге са от най-висок клас, каквито се поставят на автомагистралите. Това пише в становище на Агенция „Пътна инфраструктура“ (АПИ) по повод неверни, технически необосновани и некомпетентни твърдения от представители на неправителствената организация Институт по пътна безопасност. 1. При монтажа на новата ограничителна система за пътища H2W4 не са използвани компоненти от предходно монтирани ограничителни системи. 2. Твърди се, че е инсталирана система е „JPL 2”, което категорично не отговаря на истината. Посоченото търговско наименование на ограничителна система, категорично не кореспондира с монтираната ограничителна система за пътища. В участъка е монтирана ограничителна система с висока степен на задържане наречена „EasyRail 3N“, която е продукт на немската компания Volkmann&Rossback и притежава всички необходими сертификати за качество. Тя е тривълнова H2W4, способна да издържи удар на 10-тонен товарен автомобил или 13-тонен автобус при скорост 70 км/ч. Поставянето на новата ограничителна система за пътища е изпълнено по проект, съобразен в съответствие с „Техническите правила за приложение на ограничителни системи за пътища по републиканската пътна мрежа“. Представителят на неправителствената организация твърди, че на мостово съоръжение, зоната на действие или деформацията на ограничителната система трябва да бъде „0“. Твърдението категорично не кореспондира с всички норми и изисквания за пътна безопасност! Изборът на ограничителна система не е просто математическо решение, а е съобразено с множество фактори като интензивност на движението, максимално допустима скорост на движение, очакван характер на трафика, видимост и др. В конкретният случай е монтирана стоманена предпазна ограда за съоръжения със степен на задържане Н2 идентична с тази в страни от него. Същата е с минимална широчина, което позволява да се осигури по-голям динамичен габарит и видимост в участъка. Зоната на действие (W4) на монтираната ограничителна система на съоръжението е съобразена със ситуацията в участъка, като е взето предвид допустимата максимална скорост (30 км/ч), стесненият габарит на пътя и вида на ограничителната система преди и след съоръжението.. 3. Твърдението, че мантинелата, която е монтирана не отговаря на техническите изисквания на АПИ е крайно непрофесионално изказване, което не отговаря на истината. Ограничителната система, монтирана в зоната на катастрофата, притежава всички необходими сертификати, издадени въз основа на „краш тестове“ и е широко използвана както в България, така и в редица европейски страни. Ограничителната система притежава всички необходими сертификати, които са приложени тук . 4. Твърди се още, че монтажът на ограничителните системи за пътища, не е съобразен с техническите норми. Стоманената предпазна ограда е монтирана в зоната на тротоара и под нея съществува бордюр. Същият служи за ограничаване на повърхностните води и е с по-голяма височина. Изпълненото техническо решение е съобразено с изискванията при монтаж на ограничителни системи при денивелация между платното за движение и зоната за монтаж. В случая бордюрът е в линията на стоманената предпазна ограда, а не пред нея. 5. Монтираната стоманена предпазна ограда била предназначена за МПС с висок център на тежестта смятат от института. Стоманената предпазна ограда със степен на задържане H2 се сертифицира, след провеждане на серия тестове, включващи: лек автомобил 900-1500 кг, автобус 13000 кг и товарен автомобил 10 000 кг. Същата има за цел не само да задържи на пътното платно отклонилият се автомобил, но да поеме част от енергията на удара, а също така да предотврати „отскачане“ в насрещното платно. 6. Оценката на риска се извършва преди и по време на проектирането и изпълнението на всички дейности. Одитите по пътна безопасност, удостоверяват след изпълнението дали всички необходими мерки са предприети и изпълнени коректно. 7. Трябвало да се монтирана бетонова стена с височина 1,20 м, но според АПИ няма основание и нормативна уредба, изискваща изграждането на подобно съоръжение.", "date": "2018.12.27", "title": "АПИ похвали новите мантинели на пътя Своге -София"}
{"url": "https://www.monitor.bg:443/bg/a/view/nu-jork-uvelichava-minimalnoto-zaplashtane-ot-13-na-15-na-chas-153167", "text": "Властите на щата Ню Йорк увеличават от 31 декември минималното заплащане, предаде АП. Най-високите възнаграждения ще са в град Ню Йорк, където работещите в заведенията за бързо хранене и служителите в компании с 11 или повече души персонал ще получат увеличение на минималното почасово заплащане от 13 на 15 долара. Така мегаполисът на Източния бряг ще се присъедини към Сиатъл и Сан Франциско, които вече достигнаха това ниво на заплащане.", "date": "2018.12.27", "title": "Ню Йорк увеличава минималното заплащане от $13 на $15 на час"}
{"url": "https://www.monitor.bg:443/bg/a/view/georgi-martev-edin-hameleon-na-18-153157", "text": "Той е едва на 18, но вече има CV, за което дори някои от по-възрастните му колеги биха му завидели. Той е Георги Мартев и макар че името му не е повтаряно до втръсване в медийното пространство, ви съветваме да го запомните още отсега, защото тепърва ще чувате за него. Вече ви представихме накратко „Хамелеон“ - късометражният филм, който без пищна реклама успя да разпродаде билетите за двойната си премиера в началото на месеца в кино „Одеон“. Днес се вглеждаме по-надълбоко в пътя, който извървява режисьорът от първия си кинопроект, който реализира в осми клас до успешната му продуцентска колаборация с Башар Рахал, който се пали по проекта само за няколко часа. „Влязох в регистъра на продуцентите в България и започнах да изпращам имейли. Там видях и координатите на Башар Рахал. Той беше първият, който ми отговори. Още същия ден се чухме по телефона, като говорехме в продължение на над два часа. И то затворихме слушалката не защото бяхме изчерпали темата, а защото предпочетохме да я продължим на живо“, обясни за „Монитор“ младият режисьор. Признава, че именно актьорът от „Дървото на живота“ е помагал в навигирането из дебрите на филмовата индустрия у нас. се ражда преди около година в главите на Мартев и спътницата му, както на снимачния терен, така и в живота – Теодора Василева. „Вдъхновихме се след съвсем обикновена разходка из улиците на София. Тъй като и преди сме писали сценарии, този път искахме да се фокусираме не върху сюжета като такъв, а по-скоро – върху изграждането на персонажа. Така се роди идеята за просяка, който може да променя лика си. Но вместо да го използва за користни цели, се фокусира върху това да помага на хората“, разказва Георги, като намигва, че част от вдъхновението се корени и в любовта на Теодора към творчеството на Стивън Кинг. Така на бял лист хартия се появява историята за мастития бизнесмен, чиято съвест рядко проговаря в съзнанието му (Башар Рахал) и бездомника, който преобръща живота му завинаги. В проекта – именно за образа на просяка, се включва и друго голямо име от родното кино – Китодар Тодоров. „В началото имаше притеснение относно това, че когато видят, че сме толкова млади, по-опитните от нас ще се опитат по някакъв начин да направят проекта техен. За щастие това не се случи. Още на първия снимачен ден разбрахме, че целият този екип от около 30 човека, който сме събрали, иска и си представя филма така, както е замислен от нас“, признава Мартев. - само за две денонощия режисьорът успява да си набави необходимите сцени за „Хамелеон“, с което изпреварва предварително построения си график, според който работата на терен би следвало да му отнеме поне с 24 часа повече. „Това донякъде се дължи и на чисто финансови ограничения“, уточнява той. В набавянето на необходимия бюджет пък помагат и родителите му. Именно шанса да разпери криле с късометражната си рожба е подаръкът, който Георги получава от тях за 18-ия си рожден ден. Вероятността да успее да полети е голяма, предвид и предишния му опит. Мартев участва дейно (особено на сценарно ниво) в друг късометражен проект - „М“, който отново привлича голяма звезда от актьорския ни небосвод – Койна Русева. Нещо повече, Мартев и Василева имат и готов сценарий за пълнометражна лента. „Гласихме го за уъркшоп на Сънданс. Не ни одобриха конкретно за този форум, но вече можем да се похвалим с 4-5 награди за този сценарий“, горд е Георги. Не крие надеждата си скоро да може да щракне клапата и за него, но преди това възнамерява да се отдаде на още една късометражна продукция. Предпочита и да натрупа необходимия опит за трансфер в пълнометражното кино, като не спира да поставя големи цели пред себе си. Като да продължи образованието си в Южнокалифорнийския университет в Щатите. „Ще кандидатстваме заедно с Теодора в университети в САЩ и Англия. Тя се е фокусирала върху маркетинга, като цялата кампания за „Хамелеон“ в социалните мрежи бе именно нейно дело“, не спира да засипва с комплименти партньора си Мартев. И въпреки че смятат скоро да отлетят от гнездото на родината, и двамата дават заявка, че искат един ден да се завърнат в България и да продължат да творят тук. Макар че открехна за кратко завесата на бъдещите си планове пред „Монитор“, едва навършилият пълнолетие режисьор предпочита да говори за по-краткосрочните си цели. Като тази да вдъхне достоен фестивален живот на „Хамелеон“. С проекта си той ще кандидатства за следващия София Филм Фест. „Предвидили сме да се включим и в други форуми, но именно този ще бъде в центъра на усилията ни“, каза ни още Мартев. Предвид регламентите на филмовите фестивали, които ограничават широкото разпространение на заглавията, селектирани в тях, „Хамелеон“ все още не е достъпен онлайн. Въпреки това любителите на седмото изкуство, които не успяха да се доредят за пропуски в началото на декември в „Одеон“, ще могат – макар и след няколко месеца – да проследят различните лица на просяка, водещ до катарзис, в YouTube.", "date": "2018.12.27", "title": "Георги Мартев – един „Хамелеон“ на 18"}
{"url": "https://www.monitor.bg:443/bg/a/view/fen-na-inter-ubit-sled-mele-gotvjat-jestoki-sankcii-153148", "text": "Трагичен инцидент шокира футболна Италия. Фен на „Интер“ почина след меле с гостуващата агитка на „Наполи“. 35-годишният ултрас е бил прегазен от микробус със запалянковци на неаполитанския тим един час преди началото на дербито. Пострадалият е приет в болница в критично състояние, а днес сутринта е починал. Бусът с фенове на „Наполи“ първо бил спрян от група привърженици на „Интер“, които потърсили сблъсъци. Екшънът, след който четирима „тифози“ са ранени и са откарани с линейки в най-близката болница, се завихря в 19:30 часа на водещата към стадион „Джузепе Меаца“ улица „Новара“. Тогава ултраси на „Интер“ спират микробус с фенове на „Наполи“, принуждават ги да слязат и започват да ги налагат с прътове и железни вериги. Малката агитка на гостуващия отбор все пак успява да се качи отново в превозното средство, но уплашеният шофьор потегля с пълна газ и помита 35-годишен мъж. Имало е общо няколко инцидента между привържениците на двата тима преди и по време на мача, като при някои от тях са използвани ножове. В резултат на това четирима ултраси на „Наполи“ са получили прободни рани и са потърсили медицинска помощ. Двама фенове на „Интер“ пък вече са арестувани, а трети се издирва във връзка с въоръжените боеве. „Ще поискам от Комисията за обществената сигурност да забрани гостуването на фенове на „Интер“ в други градове до края на сезона. Освен това секторът за привържениците на тима ще бъде затворен до 31 март 2019 година“, обяви комисар Марчело Кардона пред агенция АНСА. Но освен с трагичния край на футболния запалянко, завършилият с резултат 1:0 за домакините мач ще бъде запомнен и с жестоките расистки скандирания на агитката на „Интер“ срещу чернокожия централен защитник на „Наполи“ – французина със сенегалска кръв Калиду Кулибали. Изглежда обидите по негов адрес са били доста непристойни, защото тази сутрин лично му се извини от негово име и от името на жителите на Милано кметът на големия град Джузепе Сала. Треньорът на „Наполи“ Карло Анчелоти пък заплаши, че ако още един път чуел в Милано и където и да било в Италия подобни расистки изцепки по адрес не само на негови играчи, той щял да изведе веднага отбора си, без да му пука за служебната загуба.", "date": "2018.12.27", "title": "Фен на „Интер“ убит след меле, готвят жестоки санкции"}
{"url": "https://www.monitor.bg:443/bg/a/view/tapi-zadrystiha-plovdiv-prichinata-zatvoren-centralen-bulevard-153149", "text": "Зверски задръствания в иначе полупразния заради многото почивни дни покрай Коледа Пловдив мъчат шофьорите в първия работен ден преди Новата година. Причината е затвореният за движение от 27 декември възлов пловдивски булевард „Цар Борис Трети Обединител”, върху който, от южната страна на тунела, ще бъде вдигната 30-метровата кула. На нея ще се проведе грандиозната церемония по откриването на Европейската столица на културата. Мястото върху булеварда е било избрано, защото площад „Централен” е разкопан, а официалните гости от Европейската комисия щели да бъдат поканени на петия етаж в хотел „Тримонциум”, откъдето щели да наблюдават откриването. Шосето бе затворено за движение на леки коли и на автобусите от градския транспорт рано сутринта в четвъртък. Автомобили могат да свиват към ул. „Железарска” от булеварда и оттам да навлязат в кв. „Капана”, Старинен Пловдив или да се качат по ул. „Отец Паисий”, уверяват от общината. От южната страна на тунела шосето също е затворено за движение в двете посоки от отсечката от кръстовището с ул. „Цанко Дюстабанов“ и ул. „Граф Игнатиев“ до тунела, съобщават от община Пловдив. Именно заради затворения за движение „Цар Борис Трети Обединител” трафикът по другите успоредни булеварди, като „Руски” и „Васил Априлов” в посока колелото на Централна гара, бе ад, се оплакаха шофьори. „Градът е полупразен, защото много хора сляха коледните почивни дни с новогодишните и заминаха по почивки. Няма толкова много коли, колкото обикновено. Какви ли задръствания ще има, когато народът се върне в града?”, се вайкаха шофьори. Булевардът ще бъде затворен до 17 януари, а откриващата церемония е пет дни по-рано. ", "date": "2018.12.27", "title": "Тапи задръстиха Пловдив, причината – затворен централен булевард"}
{"url": "https://www.monitor.bg:443/bg/a/view/otlaga-se-uvelichenieto-na-pytnite-taksi-v-gyrcija-153153", "text": "Очакваното увеличение на пътните такси по главната магистрала в Северна Гърция \"Егнатия\", както и на свързаните с нея напречни главни пътища, няма да влезе в сила от 1 януари, както беше планирано, пише \"Катимерини\", като се позовава на информационния сайт thessnews.gr. Причина за отлагането е, че увеличението все още не е получило одобрение от компетентната дирекция на Европейската комисия. Според решение на гръцкото правителство от 1 януари таксите трябваше да бъдат увеличени от 0,03 на 0,05 евро, като на различните пунктове за събиране на тол такса увеличението щеше да бъде от 66 до 150 процента. През април се очаква да бъде известен изпълнителят на проект за въвеждане на електронна система за плащане на пътните такси с начален бюджет от 400 милиона евро.", "date": "2018.12.27", "title": "Отлага се увеличението на пътните такси в Гърция"}
{"url": "https://www.monitor.bg:443/bg/a/view/rapyryt-fuchyr-gushna-peta-rojba-153144", "text": "Американският рапър Фючър стана татко за пети път. Приятелката на 35-годишния изпълнител го дари със син. Фючър и настоящата му партньорка Джоуи Чавис са избрали за наследника си името Хендрикс. За да оповестят появата му на бял свят, родителите са публикували една и съща негова снимка в социалните мрежи. Джоуи Чавис е поместила и втора фотография, на която 7-годишната й дъщеря от рапъра Бау Уау люлее новороденото си братче. Изпълнителят на Turn On The Lights възпитава още четири деца от четири предишни връзки. Сред отрочетата му е и 4-годишният Фючър-младши, плод на любовта му с неговата бивша годеница - певицата Сиара.  ", "date": "2018.12.27", "title": "Рапърът Фючър гушна пета рожба  "}
{"url": "https://www.monitor.bg:443/bg/a/view/bylgarin-specheli-titlata-po-kech-na-amerika-153152", "text": "Българинът Александър Русев спечели американската титла в кеча навръх Коледа! В този ден той има и рожден ден и така сам си направи най-хубавия подарък. След победата поздравите вместо \"Happy Birthday!\" съвсем логично бяха заменени с \"Happy Rusev Day!\". Победата си Мирослав Бърняшев, както е истинското име на големата звезда в кеча, спечели срещу шампиона Шинсуке Накамура от Япония. Оспорваният мач за титлата продължи 22 минути и 45 секунди. След победата Русев стисна ръцете на няколко от близките фенове преди за отиде пред камерата. Той заяви, че посвещава своята титла на майка си, която го е родила преди 33 години, а после с въздушна целувка и с думите \"Благодаря, мамо\" я поздрави преди да се прибере в бекстейджа с Лана.", "date": "2018.12.27", "title": "Българин спечели титлата по кеч на Америка"}
{"url": "https://www.monitor.bg:443/bg/a/view/stojcho-mladenov-njamam-pari-za-nedelev-i-despodov-153151", "text": "Казахстанският „Кайсар“, където треньор е Стойчо Младенов, ще се опита да вземе в пакет двете звезди на Първа лига Кирил Десподов и Тодор Неделев. Асовете на ЦСКА и „Ботев“ (Пд) били начело на трансферния списък, като шефовете на „Кайсар“ заделили сериозни финанси за трансферите, информираха казахстанските медии. Това обаче бе опровергано от Стойчо Младенов, според когото клубът му не може да си позволи подобни грандиозни трансфери. \"Честно казано, разсмях се, когато разбрах! Първо, никога в плановете ми не са влизали Десподов и Неделев. И не защото не са добри футболисти, а защото настоящият ми клуб не разполага с такъв бюджет, за да ги купи. Второ - техните места са в силни отбори от Европа и аз от сърце им желая да осъществят мечтата си и да заиграят зад граница. Сега съм на родна територия, а след Нова година - на 3 януари, заминавам за Турция, тъй като там ще протече част от зимната ни подготовка“, коментира пред „Блиц“ Младенов. Както е ясно, интересът към Десподов и Неделев е сериозен, като по всяка вероятност и двамата ще бъдат продадени в чужбина още тази зима. Исканата от клубовете им сума също е сходна – около 3 милиона евро.", "date": "2018.12.27", "title": "Стойчо Младенов: Нямам пари за Неделев и Десподов"}
{"url": "https://www.monitor.bg:443/bg/a/view/slagat-kameri-pred-invazivnite-kardiologii-153135", "text": "Пред входовете и изходите на инвазивните кардиологии ще бъдат слагани камери, за да се следи колко действително коронографии се правят, както и да се следи колко медицински изделия, поемани от Националната здравноосигурителна каса (НЗОК) се употребяват от лекарите. Това е едно от нововъведенията, които ще бъдат налице от следващата година, за да спре източването на НЗОК със скъпи изследвания, стана ясно след подписването на анекса към Националния рамков договор. Под него положиха подписите си здравният министър Кирил Ананиев, управителят на касата д-р Дечо Дечев и председателят на Българския лекарски съюз д-р Иван Маджаров. В болниците yе се наблюдава и броят на леглата. Така няма да се допуска един пациент да бъде отчитан, като лекуван, няколко пъти, заяви заместник-министърът на здравеопазването Жени Начева. Тази практика се въвежда, за да може да се планират по-добре хоспитализациите. Болниците са длъжни да поддържат 10% повече легла, напомни Начева. По думите й няма основание да се формират листи на чакащите. Заместник-министър Начева заяви, че близо 70 млн. лв. са приходите в бюджета и заедно с парите от резерва НЗОК ще приключи без дефицит. Предвижда се парите за болниците догодина да бъдат увеличени средно с 4 на сто. Броят на направленията при лекар – специалист от доболничната помощ ще се увеличат с 5%. Медицинското свидетелство за имунизация, което се издава от личните лекари ще се поема от НЗОК. Според първоначалния вариант то трябваше да излезе от пакета медицински дейности и да е за сметка на пациента така, както той плаща до 15 лева медицинското за брак и за шофьорска книжка. Напрежението сред лъчетерапевтите беше туширано, като не беше направена промяна в механизма на финансиране, увери още заметник-министър Жени Начева. Успяхме да договорим балансирано разпределение на близо 500 млн. лв. допълнителни средства за 2019 година, каза още тя. По думите й целта е да се постигнат по-добри параметри за контрол преди всичко върху качеството на изпълнението на медицинските дейности.", "date": "2018.12.27", "title": "Слагат камери пред инвазивните кардиологии"}
{"url": "https://www.monitor.bg:443/bg/a/view/pytnata-agencija-prodava-po-300-e-vinetki-na-den-naj-mnogo-sa-godishnite-153136", "text": "За първите 10 дни от старта на уеб сайта www.bgtoll.bg са продадени 3247 електронни винетки, които влизат в сила от 1 януари 2019 г. Стойността на продадените до момента е-винетки е 300 973 лева, съобщиха от Агенция „Пътна инфраструктура“. От тях най-много – 3025 за 293 425 лв., са годишните електронни винетки за леки автомобили с обща технически допустима максимална маса до 3,5 тона. Интерес има и към новата уикенд винетка, която се въвежда от 1 януари 2019 г. Продадени са 32 такива за леки автомобили, както и 100 седмични, 36 месечни и 7 тримесечни електронни винетки за леки коли. За тирове с обща технически допустима максимална маса над 12 тона са продадени 31 електронни винетки, като най-много са месечните – 20 на обща стойност 2760 лева. Осем са купените електронни винетки за тежкотоварни автомобили с обща технически допустима максимална маса от 3,5 тона до 12 тона и автобуси. Също осем са и продадените винетки за ремаркета на леки автомобили. Най-много електронни винетки са продадени чрез уеб сайта www.bgtoll.bg – 1821 на обща стойност 167 931 лв. От 17 декември до днес са конвертирани към електронни винетки 30 400 хартиени винетни стикера. На сайта www.bgtoll.bg може да бъде направена справка в реално време дали подадената информация за конвертиране към електронна винетка е обработена и преобразувана ли е винетката. От АПИ напомнят, че шофьорите, на които до края на 2018 г. им предстои пътуване и в момента нямат валиден стикер, могат да купят предпочитаната хартиена винетка и ако нейната валидност изтича през 2019 г., не е задължително да я конвертират в електронна. Това е препоръчително и се прави за удобство при пътуването. Задължително изискване е хартиеният стикер да остане залепен на предното стъкло на автомобила до края на неговата валидност.", "date": "2018.12.27", "title": "Пътната агенция продава по 300 е-винетки на ден, най-много са годишните"}
{"url": "https://www.monitor.bg:443/bg/a/view/po-strogi-iziskvanija-za-laboratoriite-za-izpitvane-na-tehnikata-za-hazarta-153158", "text": "По-строги изисквания за лабораториите за изпитване на игрално оборудване и игрален софтуер и за реда за извършване на проверки се въвеждат с промени в наредба, касаеща сектора, съобщиха от правителствената пресслужба. Предложените нормативни изменения няма да доведат до увеличаване на административната тежест за заинтересованите лица, които са адресатите на Наредбата. Целта е да се подобри ефективността и бързината на административно обслужване, като по-подробно са детайлизирани изискуемите и до този момент документи, с оглед по-голяма яснота и прецизност на нормативната уредба. Въвежда се изискване към лабораториите, които подават заявление за включване в списъка, изискуем по Закона за хазарта (ЗХ), да предоставят пред регулаторния орган - Държавната комисия по хазарта (ДКХ), приложенията към сертификатите за акредитация. По този начин акредитираните лаборатории безспорно ще доказват своята компетентност по отношение на изпитването на игралното оборудване и игралния софтуер на комуникационното оборудване. Предложени са и промени, които целят акредитираните лаборатории да дават към резултатите от изпитването на игралното оборудване и игралния софтуер документ, който следва да съдържа недвусмислено докладване на обявяване за съответствие на игралното оборудване и игрален софтуер с техническите изисквания.", "date": "2018.12.27", "title": "По-строги изисквания за лабораториите за изпитване на техниката за хазарта"}
{"url": "https://www.monitor.bg:443/bg/a/view/nad-700-pacienti-potyrsili-pomosht-v-umbal-sveta-marina-varna-153137", "text": "Над 700 пациента от всички възрастови групи от Североизточна България са потърсили помощ в УМБАЛ „Света Марина“ - Варна през празничните дни. От тях 330 са деца и 370 възрастни, уточниха от лечебното заведение. В болницата са били хоспитализирани 272  души, а на 19 са извършени спешни животоспасяващи операции. Сред спасените са и 3 пациента с остър миокарден инфаркт и 23 с мозъчен инсулт. Около 10 души пък са преминали през Клиниката по токсикология към Военноморска болница във Варна по време на празничните почивни дни. Това съобщиха от Клиниката по интензивно лечение на остри отравяния и токсикоалергии към ВМА – МБАЛ Варна. 90% от случаите, лекувани по Коледа, са били алкохолни интоксикации, но сериозни инциденти и тежки алкохолни натравяния не са регистрирани. Лекарите са лекували и пациент с инхалаторна интоксикация с пушечни газове. В Клиниката по празниците няма постъпили малолетни или непълнолетни след прекомерна употреба на алкохол. Всички пациенти са в добро здравословно състояние.", "date": "2018.12.27", "title": "Над 700 пациенти потърсили помощ в УМБАЛ „Света Марина“ - Варна "}
{"url": "https://www.monitor.bg:443/bg/a/view/tomova-zapochva-sezona-sreshtu-amerikanka-153138", "text": "Първата ракета на България Виктория Томова ще играе срещу американката Дженифър Брейди в първия кръг на квалификациите на първия турнир за новия сезон в Бризбейн (Авл) на твърди кортове с награден фонд $1 млн. Томова е 157-а в световната ранглиста в момента, а съперничката й е 141-ва. Двете не са се срещали досега. При успех срещу Брейди, във втория кръг на пресявките българката ще играе с победителката от мача между водачката в схемата Александра Крунич (Сър) и Кристина Макхейл (САЩ). Григор Димитров също пристигна в Австралия, където на 30 декември стартира турнира в Бризбейн с негово участие в основната схема. \"Просто съм напълно готов. Това е едно от най-важните послания от Андре Агаси, а и от мен - готови сме да се бием докрай, написа Димитров в профила си във Фейсбук. - Свършихме всичката необходима работа и това е най-хубавото, което можехме да направим. На всяко едно занимание се опитвах да давам по 100% от себе си. Надявам се това да се отплати и дано в Бризбейн изиграя няколко мача поред. Това ще ми вдъхне необходимото самочувствие\", добави Гришо.", "date": "2018.12.27", "title": "Томова започва сезона срещу американка"}
{"url": "https://www.monitor.bg:443/bg/a/view/uil-farel-i-djon-s-rajli-razplitat-misterii-sys-smjah-do-skysvane-153154", "text": "Хумористичен поглед към прочутите герои на на Артър Конън Дойл – Шерлок Холмс и д-р Уотсън, ни представят комедийните актьори Уил Фарел и Джон С. Райли в премиерното заглавие „Холмс и Уотсън“. Лентата ще се завърти на голям екран у нас от 4 януари, а ако е вярно, че смехът е здраве, то началото на 2019-а се очертава изключително полезна за любителите на седмото изкуство. Сюжетът се завърта около двамата ни любими персонажи, които ще нищят мистерия, обвързана със самата английска кралица. Всеки сценарен завой пък крие комедиен елемент, което далеч не е изненадващо за актьорското дуо. За Фарел и Райли това е трета колаборация на екрана след „Рики Боби: Лудият на макс“ и „Доведени братя“. Режисьор на филма е Итън Коен, а с участие се разписват още Кели Макдоналд, Ралф Файнс, Ребека Хол и др.", "date": "2018.12.27", "title": "Уил Фарел и Джон С. Райли разплитат мистерии със смях до скъсване"}
{"url": "https://www.monitor.bg:443/bg/a/view/nov-danyk-gradushka-da-se-vyvede-i-za-shofiorite-predlaga-porojanov-153141", "text": "Земеделският министър Румен Порожанов предлага такса „Градушка“ да плащат не само фермерите, но и шофьорите. Сред идеите е да се създаде ново предприятие за борба с градушките. Новото държавно дружество ще пази от природните бедствия не само земеделската реколта, която е по полето, но и селата, и градовете, над които в момента е забранено да се изстрелват градоносни ракети, каза Порожанов по Нова ТВ. Целта да се предотвратяват градушки и в градовете е да се пазят автомобилите и домовете на хората. Това може да стане като част от парите, които плащаме за „Автокаско“ и се влагат към нов фонд, който да поема щети от градушки. Новото предприятие ще покрива 90% от площта на страната. „Със закон за градушките да бъде въведено задължение регистрираните земеделци да плащат по 50 ст. на декар, а застрахователите да отделят по 0,8% годишно от премийния приход по застраховката „Автокаско”, което е около 5-6 млн. лв. годишно”, предлага Порожанов. Собствениците на автомобили приветстват идеята част от парите от „Автокаско” да отиват в новото предприятие, което ще пази колите им от градушки. Срещу намеренията обаче се обявиха застрахователите, според които няма логика те да плащат на земеделците от Автокаското и поискаха да се въведе задължителна застраховка „Нива” за фермерите. Ресорният министър обаче категорично се противопостави на тази идея, а фермерите са съгласни да плащат, за да бъдат защитени. Против са онези, които вече са инвестирали хиляди, за да изградят съоръжения против градушките. Само една четвърт от територията на България в момента е защитена от градушки. Затова всяка година хиляди земеделски производители търпят загуби за милиони.", "date": "2018.12.27", "title": "Нов данък \"Градушка\" да се въведе и за шофьорите, предлага Порожанов"}
{"url": "https://www.monitor.bg:443/bg/a/view/pishat-finansov-razchet-za-vseki-zakon-153146", "text": "Докладите към проектите на актове, които се внасят за разглеждане от правителството, да съдържат и мотивирани финансови разчети за необходимите разходи, трансфери и други плащания, които произтичат от предложения проект. Това реши правителството днес, приемайки промени в Устройствения правилник на Министерския съвет. Прецизирано е понятието „въздействие върху държавния бюджет\", актуализирани са и формите на финансовите обосновки по приложения от Устройствения правилник на Министерския съвет и на неговата администрация. Предложените промени са свързани с подобряване на процесите на планиране и изпълнение на съответните бюджети в контекста на прилагането на Закона за публичните финанси. Целта е да бъдат разграничени въпросите, които налагат трайно уреждане в нормативната база, от тези, които имат еднократен или краткосрочен характер само в рамките на текущата бюджетна година.", "date": "2018.12.27", "title": "Пишат финансов разчет за всеки закон"}
{"url": "https://www.monitor.bg:443/bg/a/view/sportnite-jurnalisti-objaviha-vojna-na-psj-153147", "text": "Френските медии се обединиха и изказаха подкрепата си към „Екип“, след като вестникът съобщи, че на неговите репортери не е позволено да присъстват на пресконференциите на „Пари Сен Жермен“. Журналистите се подписаха под петиция към ръководството на френския шампион за възстановяване местата на журналистите от изданието в името на „свободата на медиите“. „Свободата на журналистите да предават спортни или политически пресконференции не е обект на преговори\", се казва в писмото. ПСЖ отстрани репортерите на „Екип“ от пресконференциите на отбора, защото вестникът публикува статия, в която пише, че звездите на столичани Неймар и Килиан Мбапе ще трябва да бъдат продадени принудително заради нарушения на правилата за финансовия феърплей от страна на клуба. В същото време освен сигурния напускащ Адриен Рабио, ръководството на парижани ще опита да се отърве от още поне трима играчи през януари. Според вестник \"Паризиен\", това са Хесе Родригес, Ласана Диара и Тимъти Уеа. ", "date": "2018.12.27", "title": "Спортните журналисти обявиха война на ПСЖ"}
{"url": "https://www.monitor.bg:443/bg/a/view/mordich-na-2-t-pred-djokovich-za-sportist-1-na-balkanite-153139", "text": "Хърватинът Лука Модрич спечели наградата на спортист №1 на Балканите само с 2 точки аванс пред тенисист №1 в световната ранглиста при мъжете Новак Джокович (Сър). Модрич, който тази година стана футболист на годината на ФИФА и взе \"златната топка\", стана европейски и световен клубен шампион с \"Реал\" (Мадрид) и втори в света с тима на Хърватия, събра 75 т. в 46-ото издание на анкетата на БТА за 2018 г. Така за втори път от нейното създаване през 1973 г. футболист става №1. Първият път беше през 1994-а, когато Христо Стоичков стана голмайстор на световното в САЩ и взе наградата. В традиционното допитване участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия) и ФЕНА (Босна и Херцеговина). Джокович, който е 5-кратен носител на балканския приз, а през този сезон триумфира на \"Уимбълдън\" и на US Open, беше поставен на върха в 2 от анкетите, но има само 73 т. Трета с 65 т. е лидерката в световната ранглиста при жените Симона Халеп (Рум). Единствената българка в тип 10 на класацията е световната и европейска шампионка по борба Тайбе Юсеин. Спортист №1 на страната ни зае 8-о място с 20 точки. В анкетата намериха място общо 28 балкански спортисти. Сред тях е и световната вицешампионка по бокс Стойка Петрова, заела 21-а позиция с 3 т. В десетката влязоха още гръцкият гимнастик Елефтериос Петруниас, 4-и с 46 т., Марин Чилич (Хър), тенис - 5-и с 36, хърватската лекоатлетка Сандра Перкович - 6-а с 33, сръбската волейболистка Тияна Бошкович - 7-а с 25 т., турският лекоатлет Рамил Гулиев, еврошампион в бягането на 200 м за мъже - 9-и с 18 и Катерина Стефаниду (Гър), лека атлетика - 10-а с 15. По нации Хърватия води с 3-ма представители, пред Сърбия и Гърция - по двама, Румъния, България и Турция - по един.", "date": "2018.12.27", "title": "Модрич на 2 т. пред Джокович за спортист №1 на Балканите"}
{"url": "https://www.monitor.bg:443/bg/a/view/matu-makkonyhi-e-naj-loshata-investicija-153140", "text": "Американският актьор Матю Макконъхи зае първото място в класацията на звездите, донесли най-малко приходи на продуцентите си според списание „Форбс“. Той е бил най-неефективен от гледна точка на печалбата от всеки долар над хонорарите, които са им изплатени. Макконъхи е спечелил на инвеститорите само 1,1 извън всеки платен му долар, следван от актьорите Крисчън Бейл ( 1,5 долара), Мат Деймън ( 3,7 долара), Мелиса Маккартни ( 4,9 долара). Петте най-големи аутсайдера по отношение на ефективността на инвестициите са допълнени от американската актриса Рийз Уидърспун с резултат от 5,2 долара. „Форбс“ подредиха и класация на най-доходоносните актьори като се оказва, че това са все звезди от филми за супергерои. За най-икономически изгоден е признат актьорът Джеръми Ренър, спечелил 82,3 долара на всеки долар от хонорараси. Той се разписа с филма \"Отмъстители: Финалът\". Марк Руфало (80,2 долара) от \"Отмъстители: Война без край\" е втори, а трета е Ейми Адамс (69,9 долара), която играе в лентата \"Първи контакт\" (2016). Четвърта е израелската актриса Гал Гадот, която влезе в главната роля в „Жената чудо”. В класацията са взети предвид хонорарите за заснемане на последните три филма, снимани в Холивуд, в които участват тези актьори, като лентите трябва задължително да са се завъртели поне в 2000 кино салона.", "date": "2018.12.27", "title": "Матю Макконъхи е най-лошата инвестиция"}
{"url": "https://www.monitor.bg:443/bg/a/view/blizo-6-po-poveche-elektroenergija-sme-izpolzvali-po-praznicite-153128", "text": "Около 6% е ръстът в потреблението на електроенерия за празниците. Консумацията за трите дни по Коледа е с 6% по-висока в сравнение с тази за 2017 г., съобщават от ЕНЕРГО-ПРО. Данните са на мрежовото дружество ЕРП Север, което доставя електроенергия на над 1,1 млн. потребители в девет области. За трите празнични дни общото потребление е близо 57 400 МВтч. За същия период миналата година то е било около 54 хил. МВтч. За 2018 г. потреблението е най-високо на 26 декември, за разлика от минали години, когато сме потребявали най-много на Бъдни вечер. Според ЕНЕРГО-ПРО вероятна причина за разликата е, че на третия празничен ден средните температури са паднали значително – отчетеният спад е близо 4%. Най-много са потребявали в Добрич, където ръстът е с близо 20%, а най-малко във Варна – под 1%.", "date": "2018.12.27", "title": "Близо 6% по-повече електроенергия сме използвали по празниците"}
{"url": "https://www.monitor.bg:443/bg/a/view/biljana-petrinska-obleche-sina-si-kato-koledarche-153145", "text": "7-месечният син на Биляна Петринска Адриан посрещна Рождество Христово не в сладки бебешки дрехи на елф или мини дядо Коледа, а по стара българска традиция – в народна носия като коледарче. Звездата на Народния театър избра да бъде различна като заложи на традиционното и дори засне фотосесия на сладкото си детенце, дело на Дени Кирилова. Актрисата се похвалис наследника си и във Фейсбук, като придружи снимката с новината, че именно на нея се е паднала паричката и „здравето“ от баницата с късмети. А най-големият подарък отново и поднесъл Адриан. „И за да е още по-щастливо, днес казах най-хубавата думичка \"МАМА\". Моят подарък“, цитира все още непроговорилия си син Петринска.", "date": "2018.12.27", "title": "Биляна Петринска облече сина си като коледарче"}
{"url": "https://www.monitor.bg:443/bg/a/view/mysk-superbyrzi-zarjadni-stancii-shte-pokrijat-cjala-evropa-prez-2019-g-153130", "text": "Зарядни станции на Tesla ще бъдат поставени на пътищата по цяла Европа. Това написа в профила си в Туитър шефът на компанията Илън Мъск. Изказването идва след запитване на потребител дали скоро в Ирландия ще са налични такива точки за презареждане. По думи на милиардера те ще се разпростират от Ирландия до Киев (Украйна), както и от Норвегия до Турция. Целта е през 2019 г. новата технология да покрие на 100% Европа. 2018 година бе хаотична за \"Скучната компания\" (букв. превод на The Boring Company) на Мъск. Изказванията му в ефир, както и поведението му доведе до това той да бъде свален от поста си на директор на борда. Въпреки това компанията подготвя нов тунел, в който да се движат високоскоростни автомобили. Тук Мъск отново предизвика бурни реакции, тъй като каза, че ще отмени първоначалните си намерения тунелът да е безплатен.", "date": "2018.12.27", "title": "Мъск: Супербързи зарядни станции ще покрият цяла Европа през 2019 г. "}
{"url": "https://www.monitor.bg:443/bg/a/view/borisov-zaginalite-v-kerbala-sa-zapisani-kato-geroi-v-novata-istorija-153125", "text": "Загиналите войници в Кербала са записани като герои в новата история на Българската армия. Това написа в профила си във Фейсбук премиерът Бойко Борисов, а повод е годишнината от нападението на базата ни през 2003 година.  \"Навършват се 15 години от атентата срещу българската база в Кербала, при която 27 военнослужещи бяха ранени, а 5-ма загинаха. Поклон пред паметта им. Имената им остават записани като герои в новата история на българската армия\", написа Борисов. Той пояснява, че и днес над 200 военнослужещи изпълняват успешно мисии зад граница. \"През тези години работихме за подобряване на подготовката им и осигуряването на съвременна екипировка. Пожелавам им успешна служба и да се завърнат живи и здрави при семействата и близките си\", заключва той.  През 2003  г. петимата наши военни загинаха при атентат срещу база „Индия“, а други 27 души от контингента бяха ранени. Тогава цистерна навлиза периметъра базата, започва стрелба и камионът се взривява.", "date": "2018.12.27", "title": "Борисов: Загиналите в Кербала са записани като герои в новата история"}
{"url": "https://www.monitor.bg:443/bg/a/view/chujte-novata-pesen-na-jeremy-i-kiril-marichkov-153133", "text": "Опит на име легенда в българския рок и свежест от силата на младостта и таланта. Това е може би най-лесното определение на съвместното парче „Не си сам“ на група Jeremy? и „щуреца“ Кирил Маричков. Песента беше представена наскоро по време на клубно участие в София, а днес прави и своята онлайн премиера с лирик видео. Гласовете на Ерсин и Маричков се допълват като правилните кубчета от лего, а цялата песен е като излята на един дъх. Фронтменът на „Щурците“ всъщност се включва на финалния етап от сътворяването на „Не си сам“, но има няколко ключови намеси по текста, признава авторката Гергана Нойкова. “Възможността да работиш с човек като Кирил Маричков е възможност да учиш и да черпиш (рокендрол) мъдрост. Той имаше предложение за промяна в текста, в една строфа и това наистина го направи да звучи по-добре и по-позитивен”, допълва тя. Ветеранът се е включил и в аранжимента, по който работи с цялата група, а музиката е на Ерсин Мустафов и Ташо Колев. За финалните щрихи и магия както самите Jeremy? се изразяват, както винаги до сега се доверяват за микс и мастер на Янко Генов.", "date": "2018.12.27", "title": "Чуйте новата песен на Jeremy? и Кирил Маричков!"}
{"url": "https://www.monitor.bg:443/bg/a/view/postojanen-arest-za-jena-obezobrazila-majki-si-sys-soda-kaustik-153131", "text": "Пратиха за постоянно в ареста млада жена от Рила, която по зверски начин обезобрази майка си със сода каустик. Срещу Мирослава Р. е повдигнато обвинение по чл. 131, ал. 1, т. 5 от НК, причиняване на средна телесна повреда по особено мъчителен начин. Нелепият случай е регистриран на 19-ти декември т.г. в град Рила. Тогава след скандал между майка и дъщеря, Мирослава взела бутилка със сода каустик и го изсипала върху главата на възрастната жена. „В резултат на това на пострадалата е причинена средна телесна повреда, изразяваща се в трайно затрудняване на речта, обезобразяване на лицето и други части на тялото. Жената продължава да се лекува“, обявиха от прокуратурата в Дупница. След първоначалното задържане на Мирослава за срок до 72 часа, от Районна прокуратура – Дупница е внесено в съда искане за вземане на мярка за неотклонение „Задържане под стража“, което е било уважено.  ", "date": "2018.12.27", "title": "Постоянен арест за жена, обезобразила майки си със сода каустик"}
{"url": "https://www.monitor.bg:443/bg/a/view/komisija-shte-likvidira-ministerstvo-za-evropredsedatelstvoto-153129", "text": "Комисия ще ликвидира министерството за БГ председателството на ЕС. Кабинетът прие постановление за уреждане на правоотношенията във връзка със закриването на ведомството. За тази цел се създава ликвидационна комисия, а неин председател ще бъде главният секретар на Министерския съвет. Членовете ще се определят със заповед на министър-председателя. Срокът на дейност на ликвидационната комисия е три месеца. С приемането на проекта ще се уредят всички правоотношения, свързани със закриването на Министерство за Българското председателство на Съвета на Европейския съюз 2018, считано от 1 януари 2019 г, уточняват от пресслужбата на кабинета. Само преди седмица МС предложи на Народното събрание структурни променеи в кабинета, с които ведомството да бъде закрито, а Лиляна Павлова да бъде освободена като министър от януари догодина. На свой ред НС задължи правителството да създаде комисия, която да реши всички въпроси. ", "date": "2018.12.27", "title": "Комисия ще ликвидира министерството за европредседателството"}
{"url": "https://www.monitor.bg:443/bg/a/view/velikobritanija-vdiga-cenata-na-najlonovite-torbichki-153134", "text": "Цената на найлоновите торби в Обединеното кралство да се качи с до 10 пенса (около 20 ст.). Това планира английското правителство за опазване на околната среда, пише Bloomberg. Идеята е част от програмата на властта за опазване на околната среда и подобряване на атмосферните условия. Промените ще обхванат всички малки магазини, а детайлите са описани в публикувания на 26 декември план на Министерството на околната среда на Острова. Настоящата цена от 5 пенса спомогна за намаляване на употребата на вредните торби и тяхното производство спадна с 15 млрд. „Целта е да положим още по-големи усилия, за да опазваме околната среда. Обявеното днес решение ще донесе още по-големи успехи в битката за нашата планета“, коментира министърът на околната среда Майкъл Гув. Средно на година един човек във Великобритания използва 19 торби. През 2015 г. обаче техният брой е бил 140, предават от ресорното министерство. Министър-председателят на страната Тереза Мей обяви война на отпадъците през май. Тя представи планове, с които боклукът да се намали до 2042 година. Промените предвиждат да се намали употребата на найлонови торби и в британските училища.", "date": "2018.12.27", "title": "Великобритания вдига цената на найлоновите торбички"}
{"url": "https://www.monitor.bg:443/bg/a/view/plajovete-balchik-centralen-i-slynchev-brjag-centralen-s-koncesioneri-153132", "text": "След проведен конкурс „Естет Билд\" ООД е определен за концесионер на морски плаж „Балчик- централен\" в община Балчик, област Добрич, а „РВК 1\" ЕООД е определен за концесионер на морски плаж „Слънчев бряг- централен\" в община Несебър, област Бургас. Инвестициите за подобряване на облика на плажа в Балчик са в размер на 453 102 лв., а за опазването на околната среда, дюните и защитените територии на плажа в Слънчев бряг - в размер на 342 409 лв. „Естет Билд“ ООД се задължава да предлага за целия срок на договора за концесия от 15 г. цена за чадър в размер на 9 лв. с ДДС и цена зашезлонг в размер на 9 лв. с ДДС в зоната за платени плажни принадлежности. За 20-годишния срок на концесията в Слънчев бряг цената за чадър ще е в размер на 10 лв. с ДДС, а цената за шезлонг - 10 лв. с ДДС. Размерът на концесионното плащане за всяка календарна година от срока на концесиите е определен съгласно приетата от МС методика.", "date": "2018.12.27", "title": "Плажовете „Балчик-централен“ и „Слънчев бряг-централен“ с концесионери"}
{"url": "https://www.monitor.bg:443/bg/a/view/rim-zaprilicha-na-smetishte-153115", "text": "Рим осъмна като истинско сметище – десетки тротоари, улици и площади на Вечния град са заринати с боклуци. Като причината за превръщането на италианската столица в бунище не са само коледните празници, когато жителите й изхвърлят тонове отпадъци, а заради почивните дни никой не ги помита. В интерес на истината Рим тъне в нечистотии поне от няколко месеца, през които общинската служба по чистотата не съумя да реши проблема и сега той придобива направо драматични измерения. Още повече, че се намират пиромани, които палят нарочно накамарените покрай боклукчийските кофи отпадъци не само в периферията на метрополията, но дори в нейния исторически център. После над кладите от найлонови торби, всевъзможни опаковки и хранителни остатъци се издига задушлив дим, който вятърът разнася и който всява паника сред хилядите туристи от близо и далеч. Окаяното състояние на чистотата в Рим възмути и флагмана на американското вестникарство „Ню Йорк Таймс“, който завчера посвети на чистотата във Вечния град просторна статия. Като презокеанският всекидневник, пред когото на Апенините направо благоговеят политици, общественици и предприемачи, не се ограничи само с очертаването на проблема в отвратителните му характеристики. Тръгвайки от боклуците, вестникът направи извода, че Рим тъне като цяло в незапомнена разруха и ако нещата вървят така занапред, неговата прехвалена „велика красота“ скоро ще се превърне в спомен. Като главен виновник за трагичната ситуация „Ню Йорк Таймс“ посочи общинската управа начело с кметицата Вирджиния Раджи. Вестникът обаче не спести и критиките към политическата класа в страната, която независимо от това дали е на власт или в опозиция, изглежда въобще не я е било еня за съдбата на Рим.", "date": "2018.12.27", "title": "Рим заприлича на сметище"}
{"url": "https://www.monitor.bg:443/bg/a/view/obsyjdat-sydbata-na-ezeroto-kleptuza-vyv-velingrad-na-15-januari-153116", "text": "Общественото обсъждане, на което ще стане ясна съдбата на езерото „Клептуза“ във Велинград, е насрочено за 15 януари догодина. Това информираха от курортната община. Емблемата на СПА-столицата на Балканите и на България от години тъне в разруха, а сградите край езерото, предимно търговски обекти, крият опасност от срутване. От кметската администрация уточниха, че всеки жител на Велинград може да представи своето мнение за визията на парк-езерото“ Клептуза“, от една страна –в общината, и по електронен път, като всички идеи ще бъдат разгледани и обсъдени по време на обществената дискусия. Свое предложение за визията на символа на Велинград ще представи и общинското ръководство. На официалната страница на общината в интернет вече е публикувано идейното предложение за визията на Клептуза, в което подробно са описани 14 обекта в парков комплекс „ Клептуза“-Велинград.", "date": "2018.12.27", "title": "Обсъждат съдбата на езерото “Клептуза“ във Велинград на 15 януари"}
{"url": "https://www.monitor.bg:443/bg/a/view/92-ot-bylgarite-vednyj-godishno-poseshtavat-noi-153118", "text": "92 на сто от осигурените българите поне веднъж годишно посещават териториалните поделения на Националния осигурителен институт (НОИ). Това сочи анализът на анкета за резултатите на института за 2018г. Данните показват, че намалява делът на лицата, които посещават приемните на НОИ по повод краткосрочни обезщетения. За първи път от последните няколко години той спада с 6% и обхваща по-малко от една трета от всички клиенти. \"Това е видимият резултат от значителните финансови инвестиции и целенасочените усилия на института в посока дигитализация на услугите по отношение на безработицата, болничните и майчинството през последните години\", уточняват от осигурителния институт. Непроменен пък остава делът, на тези, които посещават приемните с пенсионни въпроси или те са една четвърт от всички потребители на услуги. Веднага след тях по най-чести посещения се нареждат българите, които търсят консултации или за конкретна справка. Техният дял нараства от 18% през 2017 г. до 21% през 2018 г. От услугите на осигурителния архив са се нуждаели около 6% от клиентите, а едва 2,6% са търсили информация за пенсии и обезщетения по европейски регламенти и международни договори. От анализа става ясно още, че 51% от българите са удовлетворени от начина на обслужване в осигурителния институт, докато неудовлетворените са под 30%. Висока оценка получава още достъпността на информацията – над половината от анкетираните са открили лесно това, което ги е интересувало. Оказва се, че единственото, от което не са доволни хората е времето, което им отнема свършването на необходимата работа в НОИ. Това означава, че те са прекарали повече време, отколкото смятат, че трябва в приемните и по време на обработването на документите, отпускане на пенсия в пълен размер, превеждане на обезщетението и др. Процентът на удовлетворените по показател качество на услугата остава под 50%, като се наблюдава малък спад спрямо предходната година. Най-висока оценка са получили електронните услуги на института. 66 на сто от анкетираните са заявили, че използват тези услуги и са доволни от тях. Неудовлетворените са по-малко от една четвърт (22,5%). В сравнение с национално представителните социологически проучвания, които бяха проведени от НОИ през периода 2014-2016 г., оценката на потребителите за електронните услуги е почти двойно по-висока.", "date": "2018.12.27", "title": "92% от българите веднъж годишно посещават НОИ"}
{"url": "https://www.monitor.bg:443/bg/a/view/korejci-cakat-ludogorec-za-brazilski-half-153126", "text": "„Лудогорец“ е на път да изпусне набелязания бразилски офанзивен халф Марсиньо. Според медиите в родината на футболиста 23-годишният талант е на път да приеме приналива оферта от корейски тим. „Глобо Спорте“ посочва, че елитен тим от местния шампионат е готов да надцака разградчани за него, като интересът му датира още от началото на месеца и преговорите са започнали. Марсиньо е под наем във „Форталеза“ до 31 декември, но всъщност е собственост на гранда от Порту Алегре - „Интернасионал“. Именно с ръководството на този клуб корейците вече са стартирали разговорите и се надяват на добра развръзка. Шефовете на „Интернасионал“ искат да го продадат, при това възможно най-скоро, за да заделят средства за селекцията си за новия сезон. Освен него ще бъдат продадени и други от играчите под наем, за да може да има по-мащабни покупки през януари.  Иначе Марсиньо е бил препоръчан на „Лудогорец“ от новия анализатор в клуба Лукас Оливейра, който дойде само преди няколко дни в Разград.", "date": "2018.12.27", "title": "Корейци цакат „Лудогорец“ за бразилски халф "}
{"url": "https://www.monitor.bg:443/bg/a/view/istorici-ochertaha-zonata-na-drevno-tyrjishte-kraj-elhovo-153119", "text": "На древно тържище , разположено върху площ от близо 20 дка са попаднали специалистите от музея в град Елхово по време на извършените наскоро геофизични проучвания , съобщи Христо Христов , директор на културния институт, който отбелязва 60-та годишнина от създаването си на 28 декември. В аванс той споделя, че находката няма аналог по българските земи, мястото е било средище на търговци много преди Тракия да влезе в пределите на някогашната Римска империя в първата третина на ІІІ век преди Христа.Нещо подобно имало на територията на Кримския полуостров, но тепърва щели да се изясняват подробностите. Историците на този етап предпочитат да запазят в тайна точното местоположение на обекта заради иманярите. Очаква се разкопките да започнат през пролетта на следващата година, тепърва предстояло отчуждаване на терени, които са частна собственост.През тази есен екип на етнографско-археологическия музей в Елхово продължи проучването на крепостта Градището в землището на село Мелница, преди няколко години експедиция на проф. Даниела Агре  при проучване на известната Райкова могила /диаметър 150 м и височина 11 м/  край село Стройно се натъкна на каменен саркофаг от І в пр. н.е. с останки на млада жена, най-вероятно  тракийска аристократка с богати златни и  сребърни дарове.В периферията на могилата тогава бяха намерени останки от изгорена колесница, а до самия саркофаг е било положено мъртвото тяло на малко дете. Днес каменният саркофаг и  ритуалните съдове са част от богатата археологическа колекция на музея, за празника достъпът до тях ще бъде безплатен.За юбилея ще отвори широко врати и най-новата музейна експозиция, посветена на актьора Велко Кънев, която бе подредена в култовата Бяла къща това лято за 70-та годишнина от рождението му.От създаването на музея той е бил ръководен от трима директори: пръв е Иван Желязков, след него е съпругата му Невена Даскалова  до 1993 г. и сегашният Христо Христов. Във фондовете се съхраняват над 25 000 експоната, като по-голямата част от около 15 000 са в седемте етнографския колекции.Над 1 000 са движимите културни ценности. През 1983 година музейният колектив е бил удостоен с орден „Кирил и Методий“-първа степен, днес там работят 6 специалисти.", "date": "2018.12.27", "title": "Историци очертаха зоната на древно тържище  край Елхово"}
{"url": "https://www.monitor.bg:443/bg/a/view/jertva-na-kevin-spejsi-go-ulichava-sys-skandalno-video-153127", "text": "Младият мъж, обвинил холивудския ас Кевин Спейси в сексуално посегателство в курорт близо до Бостън през 2016 година, има видео доказателство за това. 18-годишният по това време Уилям Литъл успял да снима с телефона си клип как актьорът бърка в панталона му и се заиграва с половия му атрибут. Литъл изпратил видеото на приятелката си, тъй като тя не му повярвала. Материалът след това попаднал в полицията и потърпевшият потвърдил, че става дума за него и за Кевин Спейси. Неприятната случка се разиграла в нощта на 7 срещу 8 юли 2016 година. Потърпевшият работил в бара „Клъб Кар“ и там се срещнал със Спейси. Двамата започнали да пият бира, а след това и уиски. Спейси го поканил вкъщи, заедно с други приятели, но Литъл отклонил предложението, което му се сторило съмнително. И останал със Спейси в заведението, за да си направи снимка с него за Инстаграм. Тогава актьорът си вкарал ръката в панталона на младежа. Припомняме, че звездата от „Къща от карти“ ще получи официално обвинение на 7 януари за блудствени действия и нанасяне на удари на непълнолетно лице. Ако бъде признат за виновен, той може да получи максимална присъда от 5 години затвор.    ", "date": "2018.12.27", "title": "Жертва на Кевин Спейси го уличава със скандално видео"}
{"url": "https://www.monitor.bg:443/bg/a/view/samoubijstvo-potrese-samoranovo-navryh-koleda-153122", "text": "Самоубийство потресе дупнишкото село Самораново навръх Коледа. В сряда малко след 21 часа е постъпил сигнал в полицията в Дупница за 42-годишен мъж, който е напуснал дома си в късния следобед и няма връзка с него. По данни на близките му, мъжът тръгнал в посока хижа „Отовица“. При последвалите издирвателни действия малко по-късно е открито тялото на мъжа в пропаст, водеща към коритото на река Отовица. Трупът на 42-годишния мъж е закаран за аутопсия в кюстендилската болница. По случая е започнато досъдебно производство. „Най-вероятно става въпрос за самоубийство. Работата по случая продължава. Все още не е ясно каква е причината 42-годишният мъж да посегне на живота си“, коментира говорителят на ОДМВР – Кюстендил, Катя Табачка. Според хора от Самораново мъжът имал семейни проблеми, който го довели до отчаяние.  ", "date": "2018.12.27", "title": "Самоубийство потресе Самораново навръх Коледа"}
{"url": "https://www.monitor.bg:443/bg/a/view/kodak-blek-oglavi-top-200-na-bilbord-za-albumi-153124", "text": "Рапърът Кодак Блек оглави престижната класация Топ 200 на „Билборд“ за албуми. По данни на Нилсен Мюзик от новата му тава Dying to Live за периода на отчитане са продадени 89 000 албумни единици. Рапърът покорява върха в култовия чарт за първи път в кариерата си. Следващите три места са отредени бивши първенци. На втора позиция е рапърът Мийк Мил с 83 000 продадени единици от албума Championships. Следват саундтракът към филма \"Роди се звезда\" с Лейди Гага и Брадли Купър (64 000 продадени единици) и Майкъл Бубле с албума Christmas (63 000 продадени единици). Челната петица в класацията Топ 200 на \"Билборд\" се допълва от саундтрака към анимацията \"Спайдърмен: В Спайди-вселената\", от който за периода на отчитане са продадени 52 000 албумни единици.", "date": "2018.12.27", "title": "Кодак Блек оглави Топ 200 на „Билборд“ за албуми"}
{"url": "https://www.monitor.bg:443/bg/a/view/desetki-protestiraha-v-bosilegrad-objaviha-se-protiv-zamyrsjavaneto-na-reka-dragovishtica-153123", "text": "Десетки протестираха в центъра на Босилеград, заради постоянното замърсяване на река Драговищица от мините „Караманица“ и „Благодат“. Организатори на недоволството бяха гражданските сдружения „ЕКО-БИО-ПРАВДА” и „ГЛАС”. Охранявани от органите на реда, около 80 местни жители, се събраха пред сградата на общинската администрация в града. С разпънати транспаранти босилеградчани скандираха „мафия“ и поискаха от управляващите да вземат спешни мерки. „Протестът няма политически характер и е насочен изцяло срещу безотговорното поведение на управляващите. Целта на недоволството ни е да се информира обществеността за опасността, която тегне над Босилеград. Рудодобивът обрича на сигурна гибел десетки хора. В последните две-три години чувствително се увеличават онкологичните заболявания сред българите в Западните покрайнини. Присъствието на олово в питейната вода разви и депресивни състояния в голяма част от хората. Зачестиха и самоубийствата през последните месеци“, обявиха още организаторите на проявата. В крайна сметка никой от общинското ръководство не излезе да разговаря с протестиращите босилеградчани. В знак на недоволство те подариха на Общината  бутилка с вода, наточена от притока на река Драговищица. „Всеки, който реши може да изследва водата и да види, че тя е отровена. От там и всички живи организми. Ако искат могат и да се почерпят с нея“, обявиха още наши сънародници от Босилеградско. Те бяха категорични, че ще продължат с протестите, докато общинските власти и собствениците на мините и ВЕЦ-овете не предприемат необходимите мерки за пречистване на отпадъчните води и опазването на биодиверситета на реката.", "date": "2018.12.27", "title": "Протест в Босилеград срещу замърсяването на река Драговищица"}
{"url": "https://www.monitor.bg:443/bg/a/view/turchin-s-falshiva-knijka-probva-da-iznese-136-000-evro-153120", "text": "Турски гражданин, който се оказал с фалшива шофьорска книжка е задържан на ГКПП Лесово – Хамзабейли на 23 декември, при оглед на купето на автомобила му са намерени 136 600 евро, които не били декларирани. На дежурната митничарска смяна направило впечатление неадекватното поведение на 45-годишния Али Кайгусус, който напирал да премине с личния си Фолксваген колкото е възможно по-бързо през проверката, без да държи сметка че има още няколко чакащи за проверка коли на изходящото трасе. Проверка с дрегер показала, че мъжът е седнал зад волана под въздействие на дрога, в якето му било намерено и пакетче с вещество, чийто изследване предстои.    Първоначално чужденецът е бил задържан за 72 часа с постановление на наблюдаващия районен прокурор, в четвъртък съдът реши да го остави за постоянно зад решетките.Законът предвижда за подобно престъпление затвор до 5 години или глоба в размер на 1/5 от намерената сума и конфискуването й в полза на държавата.На този етап няма данни турският гражданин да е криминално проявен, тепърва ще се изяснява произходът на парите. Само през декември на ГКПП Лесово са били открити и иззети при опит да бъдат прекарани нелегално над 500  000 лв, още в първия ден на месеца от турски и немски гражданин бяха конфискувани 125 000 евро.", "date": "2018.12.27", "title": "Турчин с фалшива книжка пробва да изнесе 136 000 евро"}
{"url": "https://www.monitor.bg:443/bg/a/view/rodnini-sypernici-se-klaha-v-chirpan-153121", "text": "Спор за сърцето на мургава красавица между наскоро напуснал затворническата килия 32-годишен мъж и със 7 години по-младия му племенник събра привечер на 26 декември десетки жители на чирпанската улица «Надежда». Спор за сърцето на мургава красавица между наскоро напуснал затворническата килия 32-годишен мъж и със 7 години по-младия му племенник събра привечер на 26 декември десетки жители на чирпанската улица «Надежда». Видимо пияните роднини извадили ножове , свадата завършила с прободна рана в дланта на дясната ръка на младия Али М., който по спешно бил отведен в местната болница. Пристигналите по сигнал на телефон 112 полицаи оковали с белезници чичото на жертвата Селим Б., който твърдял че племеникът му пръв започнал спора за ръката на 17-годишната Стефка. Образувано е досъдебно производство, селим е оставен в ареста за 24 часа по закона за МВР, в ромската махала са изпратени допълнително полицаи с цел потушаване на напрежението.", "date": "2018.12.27", "title": "Роднини се клаха в Чирпан "}
{"url": "https://www.monitor.bg:443/bg/a/view/kustendil-poluchava-2-mln-lv-za-remont-na-pytishta-153117", "text": "Правителството даде и 2 млн.лева на община Кюстендил, като одобри допълнителни трансфери по бюджета на общината за 2018 година. Средствата ще се използват приоритетно за ремонт на уличната мрежа, уличното осветление, водопровода за минерална вода, както и за ремонт и оборудване на социални домове на територията на общината. Със същото постановление пък се преразпределят по прецизно средствата за отделните, предоставени на община Варна с решение на МС от 2017-та. Допълнителните средства се осигуряват за сметка на преструктуриране на разходите и/или трансферите по централния бюджет за 2018 г.", "date": "2018.12.27", "title": "Кюстендил получава 2 млн. лв.за ремонт на пътища"}
{"url": "https://www.monitor.bg:443/bg/a/view/v-ruse-pochetoha-pametta-na-anton-petrov-153108", "text": "В Русе днес почетоха паметта на трагично загиналия при атаката на база „Индия“ в Кербала през 2003 г. офицерски кандидат Антон Петров. В деня, когато се навършват 15 години от терористичния акт, в гробищния парк „Чародейка“ пристигнаха военни от 68-а бригада „Специални сили“, в която служеше Антон преди да замине на мисия в Ирак, близки и приятели. „Някои спряха да говорят за темата „Кербала“, други я преекспонират. 15 години са и много, и малко – много са за близките, малко са в исторически план, но при всички положения това е събитие, което ще остане в историята на Специалните сили, в историята на Българската армия, ще е частичка от славния боен път на героичната българска войска“, каза в словото си пред гроба на рейнджъра командирът на 68-а бригада „Специални сили“ бригаден генерал Явор Матеев. Той изтъкна, че днес Специалните сили са много по-добре подготвени и всеки един от служещите в тази част дава най-доброто от себе си и в подготовката, и по време на изпълнение на реални задачи, така че да защити по най-добрия начин себе си, другарите си и родината. Русенски свещеници отслужиха заупокойна молитва. Прочетени бяха възпоменателни адреси от министъра на отбраната, командира на Сухопътни войски и др. Венци и цветя поднесоха кметът на Русе Пламен Стоилов, заместник-областният управител Валентин Колев, близки и приятели. Военнослужещите сведоха глави и пред гроба на другия загинал в Ирак русенец – офицерски кандидат Валентин Донев. Антон Петров остана завинаги на 26 години. На 156-ия ден от началото на мисията им в Ирак, когато вече броят дните до завръщането в родината, се случва нападението над база „Индия”. На 27 декември към 12,45 часа местно време в района на базата се взривява кола бомба. Загиват Георги Качорин, Иван Инджов, Антон Петров и Свилен Киров. В болницата в Багдад умира и Николай Саръев.", "date": "2018.12.27", "title": "В Русе почетоха  паметта на Антон Петров"}
{"url": "https://www.monitor.bg:443/bg/a/view/prostreljanijat-lovec-e-transporiran-v-pirogov-v-tejko-systojanie-153107", "text": "Простреляният от свой колега ловец, 40-годишният Кръстьо Неделчев, още снощи около 22 часа е транспортиран в тежко състояние в столичната болница „Пирогов“.  Припомняме, че вчера около 15:37 часа е получен сигнал на тел. 112, че при инцидент по време на лов в гориста местност над с.Златолист, близо до Катунци 40-годишен ловец от Сандански е прострелян в областта на главата и гърдите. На мястото на инцидента веднага пристигнали полиция и линейка на Спешна помощ – Сандански. Простреляният повече от час е бил в съзнание, но мястото, където се намирал е било трудно проходимо и се наложило да носят пострадалия на носилка до линейката.  Транспортиран е до санданската болница в тежко състояние с опасност за живота. По пътя бил неадекватен и буйствал в линейката.    Незабавно в болницата са били свикани спешно лекарски екипи за овладяване на състоянието му. След скенер на главата и гръдния кош е установено, че простреляният е с мозъчен кръвоизлив, оток на мозъка и е в критично състояние. Прострелян е с 8,7- милиметрови сачми бренеке, в главата имал рана с размера на монета от 50 стотинки. За късмет сачмите не са успели да пробият гръдната кост и да навлязат в тялото. След консултации с дежурни лекари от „Пирогов” снощи Неделчев е интубиран и транспортиран с реаномобил до столичната клиника.     Живко Шоргов се казва колегата ловец, който е прострелял нелепо Кръстьо Неделчев. Той е от Катунци, но също е горски служител в село Петрово.  Отведен е в санданската полиция за снемане на обяснения, другите ловджии от дружинката на село Катунци не са били преки свидетели на случилото се.    Пострадалият Кръстьо Неделчев е от Сандански, но работи като горски надзирател в село Петрово. Преди около 3 месеца се сгодил. Годеницата и брат му били уведомени за инцидента и веднага пристигнали в  болницата.", "date": "2018.12.27", "title": "Простреляният ловец е транспориран в „Пирогов“ в тежко състояние"}
{"url": "https://www.monitor.bg:443/bg/a/view/hram-pomaga-na-mlada-majka-za-da-gleda-deteto-si-153114", "text": "Млада майка на двегодишно момченце, внезапно останала без съпруга си, ще бъде подпомогната, като се съберат средства от  традиционния Рождественски благотворителен базар в храма „Свети Харалампий“ в град Септември. Благотворителната проява  ще продължи до 30 декември, а организаторите се надяват да съберат пари, за да ги дадат на 35-годишната Теодора Кирова. Младата жена е майка на 2-годишния Ангел и очаква второ дете. Преди 5 месеца неочаквано загубва съпруга си Емил, покосен от инсулт. Няколко дни по-късно научава, че очаква бебе. Въпреки трудностите, решава да се бори за децата си в памет на любимия човек, с когото е живяла 15 години. Очаква се дъщеричката й да се роди в средата на март.В момента жената е в болнични заради рискова бременност. Живее със свекърва си, която е пенсионерка. Семейството е с много ниски доходи и има нужда от финансова подкрепа за децата, както и от всякакви вещи и консумативи за отглеждане на новородено. На благотворителния базар се предлагат сувенири, изработени от децата от училищата в община Септември, както и плодове, отгледани в двора на църквата в градчето.", "date": "2018.12.27", "title": "Храм помага на млада майка, за да гледа детето си"}
{"url": "https://www.monitor.bg:443/bg/a/view/lulin-stava-chast-ot-struma-pytjat-kalotina-sofija-magistrala-evropa-153105", "text": "Автомагистрала „Люлин“ става част от АМ „Струма“, а пътят Калотина - София става магистрала „Европа“, която ще включва и Северната скоростна тангента. Това е предвидено в решение на МС, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Винетките са за ползване на републиканската пътна мрежа извън населеното място, уточниха по повод решението от. Агенция „Пътна инфраструктура“ (АПИ). Според нормативната уредба началото и краят на населеното място се определят от съответната община и за ползването на пътната мрежа в конкретното населено място винетка не е необходима. Пътната такса е задължителна, и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път. За общинската пътна мрежа винетка не е необходима. Относно плащането на пътни такси за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и Калотина, Агенция „Пътна инфраструктура“ води разговори със Столична община. Целта е да се намери работещо и ефективно решение, което не ощетява шофьорите на леки автомобили, ползващи тангентата за бърза връзка между северозападните и югоизточните квартали на София. Автомагистрала „Люлин“ се присъединява към „Струма“ поради малката си дължина - 19,6 км, и факта, че се явява естествено начало на определеното за АМ „Струма\" трасе. Така участъкът „София - Перник\" става част от пътя „София - Перник - Дупница - Благоевград - Симитли - Кресна - Сандански - граница Гърция\". На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето. С правителственото решение мостът на р. Дунав в посока Русе - Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение. Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея.", "date": "2018.12.27", "title": "„Люлин“ става част от „Струма“, пътят Калотина - София - магистрала „Европа“"}
{"url": "https://www.monitor.bg:443/bg/a/view/registracijata-v-buro-po-truda-shte-stava-s-po-malko-dokumenti-153111", "text": "Регистрацията в регионалните Бюра по труда ще става с по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от правителството, съобщиха от пресцентъра на Министерски съвет. С промените трябва да отпадне изискването при регистрация, търсещите работа лица да представят документи, удостоверяващи общ или служебен стаж, както и осигурителен стаж. При необходимост Агенцията по заетостта ще получава информация от Националния осигурителен институт. Чрез промяната се определят и нормативни изисквания за разработването на проекти на програми за заетост и обучение от браншови организации, институции и организации. Дефинират се и критериите за оценка на тези програми от страна на комисиите за подбор и оценка, назначавани със заповед на министъра на труда и социалната политика. Въвеждат се и нормативни срокове за извършване на оценката за допустимостта на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална или държавна помощ. Целта на промените е да се облекчи съществуващата административна процедура за регистрация на търсещите работа лица. Освен това се очаква да се подобри качеството на програмите за заетост и обучение и да се оптимизира работа на комисиите за подбор и оценка на тези програми.", "date": "2018.12.27", "title": "Регистрацията в бюро по труда ще става с по-малко документи "}
{"url": "https://www.monitor.bg:443/bg/a/view/nedovolno-ot-kolednite-si-podaryci-dete-se-oplaka-v-policijata-153110", "text": "Деветгодишно германско дете, което не било доволно от получените коледни подаръци, се обадило в полицията, за да се оплаче, предаде АФП. Детето, което живее в Цетел на брега на Северно море, обяснило на полицаите, че е ядосано, защото подаръците, които му дали неговите близки, изобщо не фигурирали в списъка, който то изпратило на Дядо Коледа. Полицаите отишли в дома на малчугана и проучили списъка на детето, а после го сравнили с получените подаръци, а после разговаряли и с родителите. Накрая те убедили детето, че Дядо Коледа вероятно е объркал списъците и му е подарил нещата, които друго дете си е пожелало. Полицията обаче отказа да съобщи пред медиите какво е съдържал оригиналният списък на малчугана.", "date": "2018.12.27", "title": "Недоволно от коледните си подаръци дете се оплака в полицията"}
{"url": "https://www.monitor.bg:443/bg/a/view/ranenite-pri-katastrofata-kraj-pazardjik-bjaha-izpisani-ot-bolnicata-153113", "text": "Двете жени, ранени при катастрофата на надлеза при пазарджишкото село Звъничево, са по-добре и са изписани от областната болница, за да се възстановяват в домашни условия. Това информираха от здравното заведение в града. Едната от пострадалите е била с по-тежки травми-счупена раменна кост и е била оперирана в отделението по ортопедия и травматология. Другата жена е имала повърхностни наранявания по лицето. Те са обработени в Спешно отделение, след което пациентката е освободена за домашно лечение. 5 жертви взе тежката катастрофа  на надлеза по пътя между селата Звъничево и Братаница, като четирима от тях бяха две семейства от с.Ветрен дол и от с. Братаница. Петата загинала бе работеща в администрацията на пазарджишката държавна областна болница, която чакала на спирката във Ветрен дол, за да отиде на работа на 22-ри декември. Тя се возела в „ Лада“-та на своите съседи, които също загинаха в резултат на поледицата по пътя между Пазарджик и Велинград. Окръжната прокуратура в областния град разпореди проверка на участъка, където стана тежкия пътен инцидент-дали сутринта във фаталния съботен ден шосето е било опесъчено. Като причини за зверската касапница, отнела живота на 5-ма души, бяха посочени заледеният път и гъстата мъгла с ниска видимост на надлеза, който минава над жп линията София-Бургас.", "date": "2018.12.27", "title": "Ранените при катастрофата край Пазарджик бяха изписани от болницата"}
{"url": "https://www.monitor.bg:443/bg/a/view/s-film-lekcii-i-izlojba-shte-chestvame-godishninata-ot-chlenstvoto-v-nato-153104", "text": "С документален филм, публични лекции и фотографска изложба на моста до НДК в София ще бъде отбелязана 15-ата годишнина от членството на България в НАТО и 70-ата годишнина от създаването на Организацията на Северноатлантическия договор.  Това са част от събитията, включени в Националния план от инициативи по повод двете годишнини през 2019г., които МС прие на днешното си заседание.  Документалният филм с работно заглавие „15 години България в НАТО\" ще проследява процеса от началото на подготовката за членството на страната ни в Алианса до настоящите й ангажименти като част от НАТО. В Националния план е включено осъществяване на български арт проект в Главната квартира на НАТО, символизиращ евроатлантическия път на България и присъединяването на страната към Алианса. Ще бъде организиран концерт на Гвардейския представителен духов оркестър и Представителния ансамбъл на Въоръжените сили. Планира се София да бъде домакин и на международна конференция на високо ниво, посветена на годишнината, постиженията на България като член на НАТО и на бъдещето на Алианса.", "date": "2018.12.27", "title": " С филм, лекции и изложба ще честваме годишнината от членството в НАТО"}
{"url": "https://www.monitor.bg:443/bg/a/view/pensioner-shte-prepluva-atlanticheskija-okean-v-bychva-153112", "text": "Френският пенсионер Жан-Жак Савен започна своя опит да прекоси Атлантическия океан в бъчва без двигатели, носена единствено от морските течения, съобщава в.\"Паризиен\". Необичайният плавателeн съд не е оборудван нито с платна, нито с гребла. Плаването стартира от Канарските острови. Според плановете на любителя на приключения, който през месец януари ще навърши 72 години, той ще трябва да достигне за три месеца до Карибско море. Бъчвата на Савен е изготвена от заготовка с епоксидна смола и тежи 450 килограма, като е дълга 3 метра и висока 2 метра. Французинът е взел на борда бутилка вино, с която ще отпразнува Нова година. Пътешественикът предполага, че теченията ще го отнесат или на остров Барбадос, или на друг карибски остров.", "date": "2018.12.27", "title": "Пенсионер ще преплува Атлантическия океан в бъчва"}
{"url": "https://www.monitor.bg:443/bg/a/view/sondiori-i-rastenievydi-sred-zashtitenite-specialnosti-153103", "text": "Сонсьор, работник в растениевъдството, техник геолог, корабен техник, техник по автоматизация, корабоводител - специалност морско корабоводене, организатор по експлоатация на жп инфраструктурата, строителен техник - транспортно строителство и други влизат в списъка със защитените специалности от професии и специалностите от професии, по които в бъдеще се очаква да има недостиг от специалисти на пазара на труда, за учебната 2019-2020 година. Той бе одобрен от Министерски съвет днес. Така към 29-те утвърдени за тази учебна година се добавят общо 14 нови с фокус върху секторите машиностроене, електроника и автоматика, моторни превозни средства и транспортни услуги. Към списъка със специалности от професии, по които е налице очакван недостиг от специалисти на пазара на труда, пък са добавени три нови търсени специалности – машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57. Новите специалности и в двата списъка са предложени от отрасловите министерства, от организациите на работодателите и приети от междуведомствена комисия. С добавянето им към списъците се създават условия за прецезиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Те създават и възможности за изпълнението на регионални програми и проекти, както и за обучение по специалности в нови или високотехнологични сектори. Актуализирането на списъците допринася за преодоляване дефицита от подготвени кадри по специалности от професии с важно значение за пазара на труда и за икономическия растеж на националната ни икономика. Нова е и предложената промяна, с която е гарантирано правото на учениците да завършат обучението си при условията и по реда, по които са го започнали, ако се наложи изключване на специалност от професия от някой от актуализираните списъци.", "date": "2018.12.27", "title": "Сондьори и растениевъди сред защитените специалности "}
{"url": "https://www.monitor.bg:443/bg/a/view/varna-s-blizo-polovin-miliarden-nov-budjet-danycite-bez-uvelichenie-153093", "text": "Проект за новия рекорден бюджет на Варна от близо половин милиард лева, ще бъде обсъден в последния работен ден на годината в зала „Пленарна”. Той предвижда през 2019 година в града да бъдат инвестирани 475 млн. лева. От тях 80 930 000 лева са безвъзмездно финансиране по европейски проекти.  Увеличението на бюджета в сравнение с изтичащата година е с 91 млн. лева. Само преди 4 години, бюджет‘ 2015 на морската столица бе почти наполовина – 258,7 млн. лв. Увеличението сега е най-вече заради големите инфраструктурни проекти, за които беше осигурено финансиране от европейски фондове и от националния бюджет. Не се предвижда поскъпване на данъците във Варна. Най-много са парите, предназначени за „Образование“, които ще се увеличчат от 118,6 млн. лв. на 139,5 млн. За здравеопазване са заделени с 1 357 000 лв. повече, за социално подпомагане и грижи ще бъдат изразходвани 16 573 000, за рехабилитация на улици – 21 000 000 лв. За поддържането на чистотата на града, градини, междублокови пространства и т.н. (по план – сметка „Чистота“) – 30,5 млн. лв. Във връзка с избора на Варна за европейски град на спорта през 2019 година завишение има и на парите за спорт от 1,3 млн. лв. на 2 135 000 лева. Международнен лекоатлетически маратон “Варна 2019″, Предквалификации за Европейското първенство по футзал, Национална универсиада, Волейболна лига на нациите, Европейска купа по ветроходство клас „Лазер”, Европейско първенство по хандбал за девойки до 19 г., Международен турнир по тенис на корт са само част от спортните събития догодина, които общината финасира. Предвидени са и 37,6 млн. лева за завършване на бул.„Васил Левски“. Другите проекти, за които е предвидено финансиране догодина са още „Подготовка и изпълнение на проект за развитие на инфраструктурата за отпадъчни води в к.к. „Златни пясъци”, община Варна“ – 23,3 млн. лв., „Интегриран градски транспорт на Варна – втора фаза“ – 14,2 млн. лв.. „Естетизация и модернизация на градската среда във Варна” – 10,5 млн. лв., “Подобряване и модернизиране на образователната инфраструктура на ПГГСД “Николай Хайтов” и на ПГИ “Д-р Иван Богоров” гр. Варна – 9,8 млн. лв., „ Модернизация и реконструкция на рибарско пристанище „Карантината“ в район “Аспарухово“ – 13,6 млн. лв., Преустройство на спортни площадки и изграждане на фитнес площадки – 5,3 млн. лв., Зона за платено улично паркиране – 3,8 млн. лв., Изграждане на нова сграда към ДГ “Карамфилче” – 1,6 млн. лв., Проектиране, основен ремонт и реконструкция на детски площадки в детски ясли на територията на община Варна – 1,9 млн. лв., Основен ремонт и реконструкция на площадки за игра на открито и спорт в детски градини на територията на община Варна – 2,4 млн. лв., Спортен комплекс ул. „Студентска” – 2,1 млн. лв., Парк и спортни съоръжения -Виница – 1,8 млн. лв.,   Основен ремонт и реконструкция на стадион “Спартак” – 1,4 млн. лв., Реконструкция на бул. “Първи май” към Рибарско пристанище – 1,6 млн. лв., Реконструкция и модернизация на Зоопарка – 1,2 млн. лв., Многофункционален спортен комплекс ж.к. “Владислав Варненчик” – 7,5 млн. лв., Проектиране и основен ремонт и реконструкция на Начално училище “Васил Левски” – 1 млн. лв., Проектиране и изграждане на нова сграда към детска градина № 23 „Иглика“ – 967 хил. лв.,  – преустройство и промяна на предназначение на съществуваща сграда  на І ЕГ в Зала за мероприятия – 893 х. лв.,   Аварийно възстановяване на брегозащитно и брегоукрепително съоръжение в к.к. Св. Св. Константин и Елена – 805 х.лв.,– Основен ремонт на ул. “Баба Тонка” – 691 х. лв., Основен ремонт на Център за временно настаняване в ПЗ “Планова”, №119 – 300 х. лв., Подобряване на социалната инфраструктура – 300 х. лв., Аварийно укрепителни и отводнителни мероприятия в участък от 250 м. по дере „Почивка” в обхвата на мост-канала – 750 х. лв. Подробно описание на проектобюджета за 2019 година са публикувани на официалната страница на Община Варна.  Общественото обсъждане е на 28 декември, петък, от 11 часа в зала „Пленарна” на Общината.  ", "date": "2018.12.27", "title": "Варна с нов бюджет от близо половин милиард, данъците - без увеличение"}
{"url": "https://www.monitor.bg:443/bg/a/view/rusija-razreshava-drogata-za-medicinski-celi-153097", "text": "Руското правителство разреши отглеждането на наркотични растения за изготвяне на обезболяващи медикаменти. Министерският съвет одобри законопроект, който ще позволи на държавните фармацевтични предприятия да организират на територията на страната целия цикъл по изготвяне на съответните субстанции, които в момента се внасят от чужбина. През последните години възникна проблем с опиатите, тъй като 9 от 10-те страни, от които Русия закупува веществата, въведоха санкции срещу Москва. В момента страната внася морфин, кодеин, тебаин и др. предимно от Испания. Предвижда се отглеждането на наркотичните растения да се извършва под строгия контрол на полицията, за да не попадне дрогата в сферата не нелегалния оборот. Според прогнозите, когато руските фармацевтични заводи започнат сами да изготвят субстанциите, то цените на обезболяващите медикаменти ще паднат с 15-20%. За отглеждането на опиатите ще бъдат отделени около 200 хектара чернозем в южната част на страната. Очаква се до края на 2019 г. местната фармацевтична промишленост да започне да задоволява 80% от нуждите на страната от субстанции, съдържащи наркотици.    ", "date": "2018.12.27", "title": "Русия разрешава дрогата за медицински цели "}
{"url": "https://www.monitor.bg:443/bg/a/view/ekolozi-izljazoha-na-protest-v-zashtita-na-pirin-153094", "text": "Еколози излязоха на протест пред сградата на Министерски съвет, под мотото „Не ни пързаляйте за Пирин“. Повод за недоволството е решението на правителството да даде правомощия на министъра на околната среда и водите Нено Димов да промени условията за концесията и да преговаря с Юлен. Екоактивистите продължават да настояват за разтрогване на договора за концесията, предаде БГНЕС. По думите им имало предостатъчно писти, на които може да се кара, а промените в проекта давали възможност да се застроява повече от 45% от сегашната площ на концесията. Природозащитниците смятат още, че с последните промени в Закона за чистотата на атмосферния въздух, законодателите дали възможност на концесионера на ски зона Банско да разполага свободно с водния ресурс в планината. Според тях гласуваните текстове позволяват изместването на коритата на реките в националните паркове с цел осигуряване на достатъчно вода за производството на изкуствен сняг. Еколозите предупреждават, че ще сезират Европейската комисия по казуса. Протестната проява се организира дни след като световноизвестният ски шампион Марк Жирардели оповести, че е мажоритарният собственик на Юлен. Сред недоволните бе и обичайният протестър Тома Белев. Еколози излязоха на протест и в края на миналата година със същите искания. Припомняме, че в края на ноември след интервю на прокурора Сотир Цацаров, в което той обясни, че е възможно да бъде повдигнато обвинение срещу екоминистерството ако не предприемат мерки, ресорният министър Нено Димов, обяви, че концесионната такса на Юлен ще бъде увеличена и ще бъдат въведени нови задължения на дружеството в договора. В момента годишното възнаграждение по концесията е около 300 000 лева. Тогава ресорният министър обяви, че преговори ще се водят и за преразглеждане на концесионната площ. Причината тази препоръка на главния прокурор да не е изпълнена било, защото не се знаело коя точно е зоната за концесия.  Тогава Нено Димов посочи, че в един и същи член на договора се цитират три начина за очертаване на площта – посочени са 99,55 ха, координатни точки (според които се измерва площ от 818,46 ха) и териториално устройствения план (1075,9 ха). Министърът уточни още, че в момента се използва площ от над 160 хектара. По думите му тези неточности показвали, че още през 2001г. е допусната сериозна грешка в договора с площта на територията на ски зона Банско и трябва да се търси отговорност за нея. Грешката в договора е направена от тогавашния екоминистър в правителството на Симеон Сакскобургготски – Долорес Арсенова.", "date": "2018.12.27", "title": "Еколози излязоха на протест в защита на Пирин"}
{"url": "https://www.monitor.bg:443/bg/a/view/pazjat-svidetel-po-deloto-sudjukgejt-sled-zaplahi-153098", "text": "Специализираната прокуратура предприе незабавни мерки за защитата на свидетел по делото срещу Живко Мартинов, известно като делото \"Суджукгейт\". Спецобвинението е осигурила лична физическа охрана на свидетеля. По нареждането на прокурори органите на МВР трябва денонощно да охраняват свидетел и членовете на неговото семейство, защото са налице основания за предположение, че същите са застрашени във връзка с наказателно производство. Заради неговите показания има реална опасност за здравето на свидетеля, както и на неговите близки. Разпитват ги при засилени мерки за сигурност, а прокуратурата обещава, че ще ги защити Защитата е осигурена по искане на свидетеля. Друг свидетел пък отказал на спецпрокуратурата защита чрез лична физическа охрана. Досъдебното производство срещу Живко Мартинов се намира във финалната си фаза, предстои в кратки срокове Специализираната прокуратура да внесе делото с обвинителен акт в Специализирания наказателен съд, допълват от държавното обвинение. Припомняме, в средата на декември стана ясно, че в Добрич са запалени няколко автомобила, собственост на свидетели по делото срещу Живко Мартинов. По случая вече се извършва проверка от прокуратурата в Добрич. Предмет на проверка от Специализираната прокуратура са и всички сигнали, съдържащи твърдения за престъпни деяния от лица, имащи отношение към наказателното производство срещу Мартинов.", "date": "2018.12.27", "title": "Пазят свидетел по делото \"Суджукгейт\" след заплахи"}
{"url": "https://www.monitor.bg:443/bg/a/view/arheolozi-konservirat-rimskoto-selishte-kraj-blagoevgrad-153099", "text": "    В дните преди коледните празници археолози започнаха спешна теренна консервация на древното римско селище край Благоевград. Самото преместването на находките ще бъде извършено след месец март. Откритите разкопки на древното римско селище се намират на 5 км западно от центъра на Благоевград и се оказаха на трасето на строящата се автомагистрала „Струма”, в землището на селата Покровник и Зелен дол. Целта на консервацията е да се съхранят артефактите, като се преместят двайсетина метра от магистралното трасе и да се експонират като музей на открито: „Благодарим за реакцията на кмета на община Благоевград – Атанас Камбитов, на министъра на културата – Боил Банов и на АПИ, която финансира дейностите. Преди дни поискахме с писмо до културния министър спешни действия за консервирането на археологическия обект. В момента се прави необходимото, за да се предпазят находките от влиянието на времето през зимния сезон”, каза пред журналисти Лазар Андреев, представител на Гражданска инициатива за запазване, социализиране и развитие като атрактивна туристическа атракция на древното селище. Той уточни, че по Закона за културното наследство консервацията трябва да направи лицето, получило разрешение за теренното проучване, което е „длъжно да осигури финансово и организационно теренна консервация”. Целта е по този начин да се предотврати увреждане и разрушаване на находките.    Още през септември Инициативният комитет поиска всички компетентни институции да се ангажират и да дадат точни срокове и разчети как ще се премести обектът, за да бъде запазен в неговата цялост и по-късно да се пристъпи към неговата социализация. Консервацията е наложителна, защото зимното време може да унищожи голяма част от ценните обекти в комплекса – баня, гробница и църква.", "date": "2018.12.27", "title": "Археолози консервират римското селище край Благоевград"}
{"url": "https://www.monitor.bg:443/bg/a/view/diana-dimitrova-dari-svoi-kartini-na-otdelenie-po-detska-urologija-v-pirogov-153096", "text": "Диана Димитрова, която вълнува редовия зрител в ролята си на уроложката д-р Зорница Огнянова в „Откраднат живот“, дари свои картини на Отделението по детска урология в „Пирогов“. За това съобщи самата актриса в социалните мрежи. И така, тръгнахме по коридорите на детска хирургия да мерим и напасваме картини. Сградата е ремонтирана и има цветни колажи и рисунки по стените. Усещането, че си в болница липсва. Мария, сподели че биха паснали чудесно в отделението по детска урология. И така имах честта да се запозная с д-р Стоян Вълчев Пеев. Изчакахме го да излезе от операция. Да, той е истински уролог, и то детски! От наученото до момента знам, че тази специалност е доста по-различна“, сподели Димитрова, която съвсем наскоро плени любителите на изкуството и с изложбата си „Прераждане и 28 сапунени мехура“. Екранната д-р Огнянова сподели, че творбите й били замислени като част от третата й илюстративна книжка за деца „Омагьосани“. „Две години те стояха на моите стени в моя дом и им се радвах. Време е да усмихват някой друг.“, каза още актрисата. Това не е първият път, в който тя дарява свои картини. Преди броени седмици актрисата се включи в ежегодния търг на Дарик Радио, който набира средства за недоносените деца и децата от аутистичния спектър. В аукциона тя участва с картината си “Пазителят на лунните деца”.", "date": "2018.12.27", "title": "Диана Димитрова дари свои картини на Отделение по детска урология в „Пирогов“"}
{"url": "https://www.monitor.bg:443/bg/a/view/germanija-shte-se-protivopostavi-za-novi-jadreni-raketi-v-evropa-153102", "text": "Германия ще се противопостави на всякакви действия по разполагане на нови ядрени ракети със среден обсег в Европа, ако ключовият договор за тях от времето на Студената война бъде анулиран, заяви германският външен министър Хайко Маас. Европа в никакъв случай не трябва да стане арена на дебат за превъоръжаване, каза той в интервю, публикувано днес. \"Разполагането на нови ракети със среден обсег трябва да бъде посрещнато с твърда съпротива от Германия\", подчерта той, като добави, че ядреното превъоръжаване със сигурност е погрешният отговор в спора между САЩ и Русия относно съдбата на договора.", "date": "2018.12.27", "title": "Германия ще се противопостави за нови ядрени ракети в Европа"}
{"url": "https://www.monitor.bg:443/bg/a/view/akustichni-impulsi-zalichavat-tatuirovkite-153095", "text": "Премахването на татуировки с лазер, обикновено е дълъг процес, който изисква 10 или повече манипулации, в продължение на няколко седмици. Нова акустична система, позволява пълното премахване на татуировки със само две - три посещения. Необходими са множество манипулации, тъй като всяко преминаване на лазера премахва само най-горния слой от частици на всяко натрупване. С една манипулация е невъзможно е да се премахне повече, тъй като частиците, които се отделят от върха на всяко натрупване, предпазват от лазерния лъч, останалата част от натрупаното мастило. Поради тези ограничения, технологичната фирма Soliton е разработила своята система с акустични импулси Rapid Acoustic Pulse (RAP). Веднага след първоначалната обработка с лазер се използва ръчното RAP устройство, изпращащо акустични импулси през кожата, които отстраняват мехурите и разпръскват частиците мастило.   Резултатите от клинично проучване, проведено с хора, включващо 32 татуировки с черно мастило показали, че след еднократна RAP обработка, се наблюдава средно 49% избледняване на пигмента, в сравнение с 16%, когато се използва само лазер. Според компанията това означава, че татуировката може да бъде напълно премахната в рамките на две до три посещения, спестявайки време и пари. Soliton търси инвеститори, които да помогнат за реализацията на RAP системата през платформата за набиране на средства FlashFunders.", "date": "2018.12.27", "title": "Акустични импулси заличават татуировките "}
{"url": "https://www.monitor.bg:443/bg/a/view/fondovata-borsa-pravi-specialen-pazar-za-knija-na-malki-i-sredni-firmi-153101", "text": "Българската фондова борса (БФБ) получи одобрение от Комисията за финансов надзор за създаването на нов Пазар за растеж на малки и средни предприятия, съобщават от борсата. На сегмента на борсата, наречен BEAM (Bulgarian Enterprise Accelerator Market,) малките и средни компании ще могат да набират капитал при по-облекчени условия, относно обхвата и периодичността на разкриваната от тях информация. Също така, ще могат да набират капитал до един милион евро без проспект. Този пазар се явява междинно звено по пътя на една компания към регулирания пазар, посочват от борсата. Инвеститорите в компании от Пазара за растеж на МСП ще бъдат защитени чрез прилагането на правилата на ЕС, се посочва в съобщението.", "date": "2018.12.27", "title": "Фондовата борса прави специален пазар за книжа на малки и средни фирми"}
{"url": "https://www.monitor.bg:443/bg/a/view/cvetelina-oland-shte-vijda-decata-si-prez-dva-meseca-ot-2019g-153100", "text": "Цветелина Оланд, чиито деца са взети от норвежката служба за закрила на детето \"Барневерн”, от догодина ще има право да ги вижда през два месеца. Първата й среща с тях ще бъде в средата на януари. Тъжно и празно е без децата ми, но ще продължавам да се боря и няма да се предам. Вече седем месеца не съм ги виждала. Това каза българката Цветелина Оланд пред bTV. Стана ясно още, че на 28 ноември баща ѝ Георги отишъл до училището на момчето в Арендал с надеждата да го зърне отдалеч. На място пристигнал полицейски патрул и поискаха документите му. Той обаче не ги носел у себе си и затова полицаите го отвели до къщата на Цветелина, а след това и в полицейското управление, разказа Георги. Прекарал в ареста половин час без преводач и адвокат. Полицейското управление е извън града, пуснали са баща ми на минус три градуса без пари и без телефон, казва Цветелина Оланд. „Тъжно и празно е без децата ми, но ще продължавам да се боря и няма да се предам. Вече седем месеца не съм ги виждала“, допълни още Оланд. Бабата на децата пък разказа, че понякога затваряла очи и си представяла, че децата я целуват. Децата на Цветелина Оланд бяха взети от норвежката служба за закрила на детето \"Барневерн” по време на бракоразводното дело с бащата на децата й. Мотивите – те били силно привързани към нея, а майката била с по-висока интелигентност от бащата и можела да им повлияе. Синът и дъщерята на Цветелина бяха разделени и пратени в приемни семейства на 200 км едно от друго. Сега те са настанени при баща си. Вече месеци наред майката няма право да ги вижда и чува.", "date": "2018.12.27", "title": "Цветелина Оланд ще вижда децата си през два месеца от 2019г."}
{"url": "https://www.monitor.bg:443/bg/a/view/kabinetyt-dade-1-5-mln-lv-za-zala-po-hudojestvena-gimnastika-153092", "text": "Кабинетът отпусна 1,5 млн.лева за нова зала по художествена гимнастика. Това стана ясно в началото на заседанието на МС от думите на спортния министър Красен Кралев и премиера Бойко Борисов. Премиерът обясни, че има още едно обещание, което не са изпълнили, но сега и него изпълняват. Така 1,5 млн.лева се прехвърлят от държавния бюджет към този на спортното министерство. С тях ще се увеличи капитала на Национална спортна база ЕООД, а със средствата ще се направи разширение на залата по художествена гимнастика към комплекс „Раковски”. Кралев обаче обясни, че по същество това ще е нова постройка, тъй като залата ще бъде на около 10 метра от сегашната и ще се свързват с топла връзка. Очаква се строежът й да приключи и да бъде открита до края на 2019 г., но не може да посочи точни срокове, тъй като всичко зависи от провеждането на обществената поръчка. По думите му така ще се реши проблемът с материалната база за подготовка на националните състезателки по художествена гимнастика. Залата ще бъде зад стадиона в комплекса, а за целта МВР ще даде 1 декар. За да има разширение, трябва да се даде, пошегува се Борисов. На свой ред шефката на федерацията по художествена гимнастика Илияна Раева разясни, че новата зала ще бъде за два нови килима. Тя благодари на премиера и правителството. По думите й това е най-красивият коледен подарък, защото така залите ще побират всички национални отбори. Тя поясни, че художествената гимнастика се е утвърдила като един от най-успешните спортове и носи медали. Тя гарантира, че с подобряването на базата в комплекса \"Раковски\" успехите ще са все повече. \"Надяваме се да не ви разочароваме\", каза още Раева. Иначе гимнастичките подариха на Борисов златна топка с автографи, златна книга за световните шампионки, календари с обща снимка и поздравителен адрес. Дай на Горанов един календар, да си сложи в канцеларията, пошегува се Борисов и допълни - \"Всички обичат да се снимат, а когато трябва да се построи зала и да се върши работа, мераклиите са малко\".", "date": "2018.12.27", "title": "Кабинетът даде 1,5 млн. лв. за зала по художествена гимнастика (ОБНОВЕНА) "}
{"url": "https://www.monitor.bg:443/bg/a/view/vseki-peti-bez-pomoshti-sled-otkaz-da-mete-ulici-153073", "text": "Всеки пети, който взима социални помощи и трябва да полага общественополезен труд, е останал без подпомагането от държавата, заради отказ да работи. Обикновено безработните са ангажирани с метене на улици, почистване на градинки, подкастряне на дървета, риене на сняг или боядисване на пейки. Такъв вид дейност полагат 21 382 души, които не са включени в програмите по заетост. От тях парите на 4632 безрабони са спрени за период от два месеца, защото са отказали да се трудят, става ясно от данните на Агенцията за социално подпомагане (АСП), предоставени на „Монитор“. Други 2429 пък са с прекратени помощи за цели две години, защото повече от веднъж са изразили несъгласие да работят. Броят на спрените пари на тези, които са захвърлили метлите е по-малък в сравнение с миналата година, когато за същия период отрязаните от помощта за два месеца са били двойно повече. Повторните откази са били с 1523 повече. Най-мързеливи се оказват живеещите в областите Сливен, Пловдив и Враца, където най-много българи не са искали да метат градинки. Финансовото подпомагане се спира от 1-во число на месеца, през който е направен отказът. От полагането на такъв труд са освободени лицата, които се грижат за деца до 3-годишна възраст, бременните след третия месец, хората с трайни увреждания, с психични заболявания, както и такива, които полагат грижи за член на семейството. Размерът на помощите може да бъде различен за всеки месец и зависи от броя на членовете в семейството, възрастта, здравословното състояние, учебната заетост и трудова заетост, уточнаяват от АСП. Всеки месец се извършва проверка както за общественополезния труд, така и за редовното посещение на учебните занятия от децата. При констатирани повече от 5 отсъствия от клас, индивидуалният процент, с който се определя помощта се намалява от 91 на 30 на сто от гарантирания минимален доход, който вече е 75 лева. Децата и хората в трудоспособна възраст заемат най-голям дял от финансово подкрепените от държавата. Средно на месец броят на мераклиите за подпомагане, които са в трудоспособна възраст са 30 753, хората с трайни увреждания 1 436, а децата са 26 404. Малко над 4000 са семействата, които живеят на помощи, като в половината случаи става дума за самотни родители. От социалното подпомагане са се възползвали 37 бременни жени 45 дни преди раждането. От началото на годината до момента инспекторите на Агенцията за социално подпомагане са извършил 1087 комплексни проверки, свързани с полагането на обществено полезен труд", "date": "2018.12.27", "title": "Всеки пети без помощи след отказ да метe улици"}
{"url": "https://www.monitor.bg:443/bg/a/view/otkriha-parcheta-styklo-v-burkan-sys-zelevi-syrmi-153088", "text": "Българската агенция по безопасност на храните (БАБХ) вероятно ще изтегли опасна партида буркани със зелеви листа. Случаят е по сигнал на жена, открила стъкла в буркан от марката, съобщи Нова тв. Юлия Петрова от Пловдив открила парчета стъкла в буркана със зелеви листа, докато се приготвяла традиционните сарми за Бъдни вечер. Тя закупила буркана от голям супермаркет. В последните зелеви листа, които извадила от буркана, тя намерила стъкла. Петрова решила да изхвърли всичките приготвени сарми, както и останалите листа, за да не рискува здравето на близките си. Петрова обаче не подала сигнал до компетентните органи, а се свързала с медии. Зелевите листа са произведени в България. Директорът на Областната дирекция по безопасност на храните в Пловдив д-р Камен Янков посочи пред телевизията, че към момента не е започнала проверка именно защото потърпевшата жена не е подала сигнал. \"Днес обаче проверката ще започне и вероятно опасната партида ще бъде изтеглена от търговската мрежа\", обясни той. Янков призовава хората да подават повече сигнали на дежурните телефони на агенцията, в случай че открият нередности, свързани с безопасността на храните, особено през почивните дни.", "date": "2018.12.27", "title": "Откриха парчета стъкло в буркан със зелеви сърми"}
{"url": "https://www.monitor.bg:443/bg/a/view/prez-2018-g-bg-evrodeputatite-pitali-90-pyti-bruksel-153060", "text": "Общо 90 питания и въпроси са отправили българските евродепутати към ЕК и другите европейски институции през 2018 година, показа проверка на „Монитор“. Най-деен се оказва евродепутатът от ДПС Илхан Кючюк, който през последната година е успял да зададе точно 32 запивания към Брюксел, следван от Ева Майдел от ГЕРБ, която е искала отговори – писмени и устни, на общо 19 въпроса. На трето място пък се нарежда социалистът Момчил Неков, който на свой ред има 16 питания. Темите, които интересуват най-много нашите избраници, са цифровите умения, младежката заетост, образованието, киберсигурността, отношенията с Турция, евтаназията на животни, енергийния пазар, трафика на хора, корупцията и електронното управление в България, качеството на здравеопазването в ЕС и много други. Нашите пратеници в Европейския парламент, които са 17 на брой, са участвали като докладчици по различни документи на ресорните им комисии точно 71 пъти. В качеството си на такива пък са давали становища 74 пъти. Най- често в ролята на докладчик е влизал Неджми Али от ДПС – над 20 пъти, следван от Ангел Джамбазки от Консерваторите. Въпреки това ключови за страната ни се оказват двата доклада на шефа на ПЕС Сергей Станишев – през май и ноември, които ЕП подкрепи и в зала, за пълното приемане на България и Румъния в Шенген, а не първо по въздух и след това по суша. Наред с това българските евродепутати са участвали и са предлагали редица резолюции - общо 166, като отново първенството държи кадърът на ДПС Илхан Кючюк, следван от своя колега Неджми Али, Андерей Ковачев и Ева Майдел от ГЕРБ. В голямата си част резолюциите са свързани със защита на правата на гражданите в редица по-изоставащи страни. Народните представители са говорили близо 350 часа или приблизително 15 денонощия от парламентарната трибуна от началото на 2018 година досега. Това показва справка на администрацията на НС за „Монитор“. Данните показват, че най-бъбриви с депутатите от ГЕРБ. На върха на класацията попада шефът на правната комисия Данаил Кирилов, който се е изказвал близо 22 часа. След него се нарежда Хасан Адемов от ДПС, който оглавява социалната комисия. През последната година той е взимал думата малко над 12 часа, което може да се аргументира с редицата социални закони, свързани с хората с уврежданията, които НС прие през последните месеци. На трето място попада втори кадър на ГЕРБ Евгения Ангелова, която е член на бюджетната комисия. Ангелова е навъртяла близо 11 часа в говорене от залата. В топ пет са още шефът на ПГ на ГЕРБ Цветан Цветан Цветанов и социалистът Георги Гьоков. От лидерите на парламентарните групи най-активен е бил Цветан Цветанов. Той и изказвал позициите на ГЕРБ общо 185 пъти и е говорил 10 часа и 50 минути. След него е Корнелия Нинова, която е заковала хронометъра точно на 7 часа и 20 минути и е излиза на парламентарната трибуна два пъти по-малко от своя основен опонент в лицето на Цветанов – само 82 пъти. Това може би се дължи на факта, че през последната пленарна сесия БСП демонстративно бойкотираше кворума в НС. През есента социалистите бяха заети да разясняват из страната своята „Визия за България“. Това пък на свой ред е дала аванс на лидера на „Воля“ Веселин Марешки, който пък е говорил от парламента над 4 часа и 73 пъти. Лидерът на ДПС Мустафа Карадайъ е вземал думата 14 пъти и се е изказвал почти 2 часа и е с почти изравнени „показания“ с председателят на ПГ на „Обединени патриоти“ Волен Сидеров. Той на свой ред е бил на трибуната по-често – 22 пъти, но за сметка на това е имал изказвания в продължение на около час и 46 минути.", "date": "2018.12.27", "title": "През 2018 г.: БГ евродепутатите питали 90 пъти Брюксел"}
{"url": "https://www.monitor.bg:443/bg/a/view/hiljadi-imennici-praznuvat-dnes-stefanovden-153089", "text": "Православната общност и църквата почитат паметта на първия християнски мъченик Свети Стефан на третия ден от Коледа. Това е третият ден на Коледа, на който празнуват всички, носещи имената Стефан, Стефана, Стефка, Стоян, Стоянка, Станка, Стойчо, Стоимен, Стоичко, Цоньо, Запрян, Цонка. Статистиката сочи, че Стефан е сред най-разпространените имена в България. В превод то означава „венец“, затова и на този ден празнуват Венцислав и Венцислава. Един от учениците на Иисус, той е убит с камъни от разярена тълпа. Според легендата, малко преди да издъхне, светията се обърнал към небето с думите \"Господи, не им зачитай този грях!\". Стефановден затваря цикъла на отминаващата година и отваря път на идната. На празника младите семейства гостуват на своите родители и кумове за да им засвидетелстват необходимото уважение. Момите пък участват в обичая ладуване, за да разберат кога и за кого ще се омъжат.", "date": "2018.12.27", "title": "Хиляди именници празнуват днес Стефановден"}
{"url": "https://www.monitor.bg:443/bg/a/view/megz-se-podigra-s-mladeneca-snimki-153082", "text": "С неуместна снимка по време на празниците дизайнерката Миглена Каканашева-Мегз разбуни духовете в социалните мрежи. Тя публикува свой кадър, на който държи „бамбинчето“, като уточни, че католиците като нея така наричат младенеца. То обаче бе бинтовано, боядисано с изкуствена кръв и лежеше около спринцовки, лекарства и спрейове за нос. „Това е младенецът или както го наричаме ние католиците - “бамбинчето”. За тези от вас, които не знаят какво означава това - това е новороденият син на Бог - Иисус Христос. На снимката ми синът на Бог се е родил с увреждания. Болен е или неоправдан, или различен - както щете.“, написа към снимката тя. Носителката на „Златна игла“ обясни, че в България различните не са приети от обществото и чрез тази си проява прави призив за промяна. Мнозина обаче намериха публикацията й за подигравка. „Трябва да ти намерим нов и добър дилър, този ще те съсипе за новогодишният ти пост...“ и „Долнопробен и евтин пиар“, гласят само част от коментарите. Една жена дори разказа как е молила Каканашева за помощ в кампания за болно дете, но не получила отговор от нея. Ден по-късно Мегз реши да се реваншира на феновете си и сподели нова снимка, на която „бамбинчето“ е изчистено и без реквизит от аптеката. Към нея дизайнерката написа на последователите си дълга история, в която главен герой е прадядо й. „Един от прадядовците ми е бил свещеник и го е Прабаба ми разказваше, че царица Йоана още е дала съкровище на прадядо ми, за да го зарови в двора ни и когато размириците утихнат - да го използва за да помага на бедните, болните и неоправданите.“, пише тя. Като дете Миглена често търсила съкровището, „за да излекува всички болни“, но така и не успяла да го намери.  ", "date": "2018.12.27", "title": "Мегз се подигра с младенеца (СНИМКИ)"}
{"url": "https://www.monitor.bg:443/bg/a/view/arestuvaha-drogiran-zaplashval-s-pistolet-shofiorka-v-burgas-153091", "text": "Полицията арестува надрусан шофьор заплашвал с пистолет жена зад волана на друга кола в Бургас при спречкване на пътя, съобщиха от Областната дирекция на МВР в града. Инцидентът станал около 15 часа на 25 декември на пътя межу село Маринка и Бургас. В конфликта участвали 28-годишен криминално проявен мъж и 26-годишна жена, и двамата бургазлии. Между двамата възникнал скандал. Тогава агресивният мъж опитал да избута от пътя с автомобила си колата на жената. Когато двете коли се изравнили една до друга, мъжът извадил и насочил пистолет срещу жената през отворения десен прозорец на колата. Той също така наругал жената и се я заплашил с физическа саморазправа. Към момента на свадата жената не била сама в колата, до нея имало мъж. След подаден сигнал агресивният водач е спрян от полицаи в района на кръстовище \"Трапезица\". От него е иззет газов пистолет с 45 халосни патрона и пълнител с три патрона. След това полицаите направили наркотест на водача, който дал положителна проба за амфетамини. Мъжът е задържан за срок до 24 часа, като по случая е образувано досъдебно производство под ръководството на прокуратурата.", "date": "2018.12.27", "title": "Арестуваха дрогиран заплашвал с пистолет шофьорка в Бургас"}
{"url": "https://www.monitor.bg:443/bg/a/view/istorichesko-poskypvane-na-akciite-pri-zakrivaneto-na-sesijata-na-uolstrijt-153086", "text": "Зрелищно поскъпване на акциите беляза закриването на вчерашната сесия на Уолстрийт, след резкия спад на борсовите индекси през последните дни и седмици на загуби за инвеститорите, съобщиха световните агенции. Промишленият индекс Дау Джоунс нарасна с 1086 пункта или с близо 5 на сто до 22 878, 36 пункта. Това е най-големия ръст на този борсов индекс за една сесия в историята. Миналия понеделник, преди затварянето за коледните празници, Дау Джоунс рухна с 653,17 пункта или 2,9 процента поради опасенията на търговците на пазара във връзка с американско-китайските търговски противоречия, падането на цените на петрола и на фона на критиките на президента Доналд Тръмп срещу Управлението за федерален резерв. В края на вчерашната сесия по-широкообхватният индекс Стандард енд Пуърс 500, който включва акциите на 500 най-големи компании на американския пазар, също демонстрира позитивна динамика: той нарасна с 4,96 на сто или 116,6 пункта до 2467,70 пункта. Индексът на високотехнологичните дружества Насдак се повиши с цели 361,44 или 5,84 на сто до 6664,36 пункта. Особено рязко - с 7 на сто - нараснаха акциите на компанията Епъл (Apple), с 6,83 на сто се качиха акциите на Майкрософт (Microsoft), с 6,42 на сто - на Гугъл (Google). Коментирайки ситуацията на пазара, управляващият инвестиционната компания Форт Пит Капитал груп (Fort Pitt Capital Group) Ким Форест заяви пред агенция Блумбърг, че една от причините за толкова успешния борсов ден е в това, че участниците в търговията са престанали да се опасяват относно уволняването на управителя на Федералния резерв Джей Пауъл от президента Доналд Тръмп. По-рано вчера, в интервю за в. \"Уолстрийт джърнъл\" председателят на екипа икономическите съветници на Тръмп, Кевин Хасет заяви, че макар президентът да има \"политически разногласия\" с Пауъл, не смята да го уволнява.", "date": "2018.12.27", "title": "Историческо поскъпване на акциите при закриването на сесията на Уолстрийт"}
{"url": "https://www.monitor.bg:443/bg/a/view/klara-arabadjieva-elektronnijat-dnevnik-obezsmislja-roditelskite-sreshti-153071", "text": "Целта е следващата година да сме център за изучаване на скандинавски езици, казва в интервю пред \"Монитор\" директор на 19-о СУ„Елин Пелин“. - Иновациите ни са свързани с информационните технологии. Едната от тях е по проект „Едно към едно“ и с нея въвеждаме учебния предмет „Компютърно моделиране“ в първи клас като избираем. Иновацията представлява подвижна класна стая с таблети, които се използват от всички първокласници по време на този час. Използваме адаптирани програми, с които децата се обучават под формата на игра. В същото време са вмъкнати елементи на чужд език, което е още по-ценно. Като имаме предвид, че всеки един от тях се докосва ежедневно до тази техника, наистина е добре от 1-и клас децата да имат умения за работа. Часовете минават много забавно за тях, защото са със състезателен елемент под формата на игра. По този начин те интуитивно се докосват до знания и умения, които трябва да придобият. Другата ни иновация е целодневното обучение и занимаванията по интереси, които са свързани с допълнително изучаване на немски и английски език. Следваща иновация е свързана с предприемачеството и учебните компании и фирми, които са в училище. Тя също е от 1-и клас. Тук важното е, че тези знания са вплетени във всички часове. Имат уроци и по „Български език“, „Математика“, „Човекът и природата“, в които има елементи, свързани с предприемачеството. - Кандидатствахме в Министерството на образованието и науката с проекта, който беше одобрен. Благодарение на него успяхме да закупим 25 хромбука, които ще използваме за часовете по норвежки и датски със специални програми. Така всяко дете ще има собствен таблет, който ще използва по съответния език. В тези часове ще се използва нейтив спийкъри, с които ще се общува чрез конферентна връзка. През ваканцията ще качим тези програми, за да бъдат готови да стартират от началото на Нова година. - Всички ученици, които изучават специалните езици, с което сме уникални в София – норвежки и датски. Това са 9-и и 10-и клас. От следващата учебна година имаме за цел да се въведе учебна програма и по шведски, т.е. да се превърнем в училище за изучаване на скандинавски езици. В момента тече кампания за благотворителния коледен базар, чиято цел е да станем Smart училище, т.е. да не сме оборудвани само с кабинети по езици, а да станат няколко мобилни класни стаи за всеки един учебен предмет. В тях ще се използват интерактивни методи на обучение с таблети и лаптопи за всяко дете. Събраните средства ще бъдат за закупуване във всеки един от училищните етапи на таблети или хромбуци, с които децата да правят виртуални опити и експерименти, което е най-интересно за тях, защото самите те са изследователи и откриватели. - В момента имаме една подвижна стая с таблети плюс още две, които са за езици – норвежки и датски. При нас има повече от 1100 ученици и е добре поне по две класни стаи на етап още да направим. Това е амбициозна цел, но с подкрепата на родителите и бизнеса вярвам, че ще успеем. - Направихме открит урок с нейтив спийкър от Лос Анджелис, открит урок съвместно с посолството на Дания в България, за традициите и обичаите по Коледа там. Това е изключително интересно за децата, провокира ги да общуват в реално време с хора, говорещи тези езици. Обсъждат се неща, които ги интересуват, задават въпроси, на които досега не са получавали такива отговори и им е изключително интересно. Докосват се до други светове, култури, манталитет. - Спестява се голяма част от писането на документи, от разпространяването им, достигането на информацията до всеки един от колегите, до учениците и до родителите. По този начин няма оплаквания, че някой за нещо не е уведомен. От тази година сме едно от училищата без ученически бележници, а електронен дневник използваме вече шеста година. До миналата година имаше родители, които не са се регистрирали, но липсата на бележници провокира всички родители да си създадат имейли, да ги изпратят и да имаме великолепна комуникация с тях. Там виждат всичко – похвали, оценки, събития, които предстоят; всичко свързано с дадения клас, а това е следваща стъпка, която обезсмисля свикването на родителски срещи. - Да, точно така. Комуникацията чрез електронния дневник е много по-добра. Няма загуба на време, родителят изпраща на класния ръководител или на преподавател въпроси, мнения, становища и до края на деня получава отговор. Облекчаваме загубата на време, не всеки родител може веднага да реагира и да дойде в училище. Електронният дневник провокира различни теми за обсъждане, гражданското отношение вече е по-активно.В момента тече процедура по въвеждане на униформа от следващата година. Повече от 70% от учители, родители, ученици са „за“ нея, което говори, че вече има заинтересуваност от всички. - Преминаването на едносменен режим на работа, след това работата с деца със специални образователни потребности. Ние сме едно от училищата в София с най-много такива деца, чиито родители са изключително доволни от обучението и грижите, които полагаме за тях. Обсъждат се и наказанията, които е препоръчително да бъдат въведени в начален етап. Не е възможно само с педагогически такт и търпение да се справим с някои от случаите. Има деца, които редовно отсъстват от училище. Училището не е детска градина, има отсъствия по неуважителни причини. Децата не са толкова неосъзнати, за да не се предприемат мерки, които да въздействат. Да – има работа с екип за допълнителна личностна подкрепа за развитието на децата, но понякога това не е достатъчно.Необходимо е да се налагат и административни санкции. Голяма част от родителите ни подкрепят, особено в класове, в които има деца, които нарушават дисциплината по време на час. - Очаквам да бъдат заложени и подготвям документ, с който да запозная и Комисията по образование в Народното събрание, и Министерството на образованието и науката, и Националния инспекторат, и Регионалното управление на образованието. Това е становище и мнение на колегията - няма как институциите да не се съобразят с това. Това е опит, който е натрупан с времето. Предложението е по-скоро от родителите, не толкова от педагозите. И родителят трябва да понесе нужната отговорност, защото децата в тази крехка възраст неосъзнато грешат. Като цяло училището е спокойно. Имаме великолепен екип от психолози, педагогически съветници, ресурсни учители, логопеди, които се грижат за личностното израстване на децата. Това води до ограничаване на агресията, до по-спокойна и привлекателна среда и атмосфера, която наистина отчита по-добри резултати. - Единственото училище в София от близо две хиляди в цяла Европа. В България са само две, другото е в Русе. Като част от тази мрежа имаме право след като децата завършат определен етап от обучението си, да провеждаме изпити в училище и да получават сертификати от Гьоте институт за вземане на немска диплома. Второто нещо, което е изключително важно е, че получаваме методическа помощ от немското посолство, Гьоте институт относно материали, учебници, учебна помощна литература, интерактивни занимания, таблети, които до голяма степен подпомагат обучението, правят го по-интересно. Учителите по чужд език получават допълнителна квалификация. Вече се проведе един обучителен семинар за колеги в начален етап по немски език. Освен това трима наши ученици ще кандидатстват за пълна стипендия за обучение в немски университети, избрани по техен избор. На базата на тази подготовка, която се гарантира от критериите, поставени от Гьоте институт и от немското посолство, имаме споразумение с Нов български университет, че след представяне на съответния сертификат за владеене на език могат да бъдат приети наши ученици във втори курс студенти в Нов български университет. - Стажантските програми са от три години. Свързахме се с една застрахователна компания и направихме кастинг за ученици, които желаят да се включат. Бяха одобрени трима, като част от тях продължават да работят в тази компания, а в същото време и учат. В Англия имаме наш бивш ученик, който сега учи в Лондон и е представител на компанията там. Продължаваме тази практика, като наша цел е тази стажантска програма да се разрасне и да имаме представители и в други компании. Организираме седмица на предприемачеството и иновационни лагери с участието на бизнеса, като всяка година желаещите да участват компании се увеличават. Надявам се тази година поне с още две компании да сключим договор за стажантски програми. Нека Новата година ни донесе здраве и сили да сбъднем целите и мечтите си! Завършила е магистър по „Физика и математика “в СУ „Св. Климент Охридски“ и специализация „Организация и управление на образованието“. Има втори клас квалификационна степен по математика и 27 години стаж като преподавател  4 години зам.-директор на 19-о СУ„Елин Пелин“ От юли 2019-а е директор 19-о СУ„Елин Пелин“", "date": "2018.12.27", "title": "Клара Арабаджиева: Електронният дневник обезсмисля родителските срещи "}
{"url": "https://www.monitor.bg:443/bg/a/view/majki-na-invalidi-majstorjat-gobleni-i-bijuta-153056", "text": "Майки на деца с увреждания продават над 800 ръчно изработени артикули в онлайн платформа. Бижута, плетива, декорации, гоблени, картички и сувенири са само част от нещата, които майсторят дамите, които по принуда или не са открили своето призвание - да творят с ръцете си. „В повечето европейски държави в момента, в който родиш дете инвалид, държавата ти предоставя курс, с който да се преквалифицираш, така че да останеш активен гражданин на обществото и данъкоплатец. Докато у нас се налага да разчиташ на социални помощи и на практика се превръщаш в още един човек с увреждане Затова ние решихме да им създадем място, където могат да се трудят дистанционно. Капиталът, с които разполагахме, стигаше само за направата на сайта“, казва една от основателките на онлайн платформата Елисавета Белобрадова. И така вече втора година интернет страницата осигурява допълнителни доходи и по-пълноценен живот за повече от 100 майки от цялата страна. Дамите се занимават единствено с изработката на артикулите, а за логистиката и контактите с клиентите отговарят създателите на „Оле мале“. Цените пък са разнородни и зависят от сложността и големината на стоката. Блестяща елхичка за декорация, която е изработена от Красимира и нейната дъщеря, струва 12 лв. Коледните ръчно бродирани картички пък върят по 10 лв., а шапка „Миньон“ - 15 лв. По-скъпи са ръчно изработените бижута - колие и обеци, които са комбинация от блестяща стомана в сребрист цвят и мъниста от червен жадеит, са 48 лв. Малко повече трябва да се бръкнат в джоба почитателите на гоблени, като цените им започват от 15 лв. и достигат до 600 лв. „25% от сумата на продадената стока идва за платформата, като с нея не целим лични печалби, а да закупим материали за изработката на продуките, подръжка на складовете, етикиране, пакетиране и доставки. Всичко останало отива за майките. Всъщност имаме изключително добри финансови резултати“, казва Белобрадова. А тази година се случва и коледно чудо – точно преди 24-ти цялата налична стока вече е закупена и е необходимо изработването на още нови артикули, а платформата започва да набира популярност и сред големите корпорации. По думите на Елисавета Белобрадова това било огромно предизвикателство, и същевременно ниша, която може да предостави стабилен доход на майките. „Имаме една корпоративна поръчка за изработването на морски шах от дърво и набита вълна, както и играта тнграм (тя представлява дървени фигурки, които се редят в дадени форми според получените схеми)“, обяснява Белобрадова. Коя майка ще се захване с изработката пък зависи от нейните умения „Когато става въпрос за дървени материали, се обръщаме към едно семейство, което има дърводелска работилница. Все пак обаче сме оставили на майките сами да преценят дали искат да поемат поръчката, защото често децата им влизат в болница или пътуват в чужбина, за да ги оперират“, казва Елисавета Белобрадова. А целият процес се случава онлайн. Това е и причината майките от по-малките населени места, които нямат достъп до интернет, да не могат да се включат. Затова и основателите на платформата възнамеряват по-нататък да снабдят част от тях с компютри. Освен да закупи даден артикул в сайта всеки може да се запознае и с личната история на майката.", "date": "2018.12.27", "title": "Майки на инвалиди  майсторят гоблени и бижута"}
{"url": "https://www.monitor.bg:443/bg/a/view/amerikanec-sam-prekosi-antarktida-za-54-dni-153087", "text": "Американски авантюрист стана първият човек, който завърши своето самостоятелно пътуване из Антарктида, без каквато и да е било помощ. На 33-годишния Колин О'Брейди му бяха необходими 54 дни, за да прекоси със ски ледения континент от север на юг, изминавайки почти 1600 км като тегли запасите си с шейна без чужда помощ.   \"Постигнах целта си: да стана първият човек в историята, който прекоси Антарктида от единия до другия бряг сам, без подкрепа и без помощ\", написа О'Брейди на своята страница в Инстаграм, след като измина последните 77,5 мили за 32 часа. \"Въпреки че последните 32 часа бяха едни от най-трудните часове в живота ми, съвсем честно, те бяха някои от най-добрите моменти, които съм преживявал\", пише той.  \"През цялото време бях в оптимално психическо и физическо състояние, еднакво фокусиран върху крайната цел, като същевременно позволявах на съзнанието ми да преосмисля дълбоките уроци от това пътуване. Пишейки това аз съм в делириум, все още не съм спал\", споделя авантюристът.  Пътуването му бе проследявано чрез GPS, а актуална информация бе предавана на живо на неговия интернет сайт colinobrady.com. О'Брейди и 49-годишният капитан от британската армия Луис Руд тръгват на 3 ноември от глетчера „Юниън“ в опит да бъдат първите, които да извършат самостоятелно, без помощ, прекосяване на Антарктида. През 1996-1997 г. един норвежки полярен изследовател, Бьорге Оусланд, направи първото солово прекосяване на Антарктида, но по време на пътуването той използва хвърчила.  О'Брейди и Руд сами теглят шейните със запаси, които тежат около 180 кг. На 12 декември, на 40-ия ден от пътуването си, О'Брейди достигна Южния полюс. Той пристигна на финалната точка на шелфовия ледник Рос до Тихия океан в сряда, след като покри 921 мили. Руд е зад него на ден-два път. О'Брейди разказва, че по време на закуска е взел решението да завърши пътуването си с една последна атака на един път, без прекъсване. \"Докато си варях вода за сутрешната овесена каша, в главата ми се появи един на пръв поглед невъзможен въпрос\", пише О'Брейди в Инстаграм. \"Чудех се, би ли било възможно да направя една, без прекъсване, атака чак до края\", признава той. \"Докато слагах ботушите си, невъзможният план се превърна в непоклатима цел\", казва той: \"Ще продължа и ще се опитам да завърша всичките 80 мили до края наведнъж\". \"Ню Йорк Таймс\" описва усилията на О'Брейди като един от \"най-забележителните подвизи в полярната история\", нареждайки го до надпреварата за Южния полюс през 1911 г. между норвежеца Руал Амундсен и англичанина Робърт Фалкън Скот. \"Да завършиш крайните 77,54 мили наведнъж - по същество да направиш един свръх маратон на 53-ия ден от едно вече безпрецедентното пътуване - вдигаш летвата още по-високо за всеки, който се опита да го надмине\", заключава \"Таймс\".  През 2016 г. английският офицер от армията, подполковник Хенри Уорсли, загина, докато се опитваше да завърши своето прекосяване на Антарктида без чужда помощ.", "date": "2018.12.27", "title": "Американец сам прекоси Антарктида за 54 дни "}
{"url": "https://www.monitor.bg:443/bg/a/view/iznosyt-na-zyrno-ot-ukrajna-dostigna-21-7-mln-t-153090", "text": "Износът на зърно от Украйна от началото на юли досега достигна 21,7 млн. т, съобщава Reuters. Количеството е доста по-голямо в сравнение с експортираните 19,9 млн. т за същия период на миналата година. Експерти от земеделското на бившата съветска република прогнозират, че до края на юни 2019 г. зад граница ще бъдат продадени 47,2 млн. т. През миналата реколтна година зърненият износ на Украйна бе 39,4 млн. т. От лятото на 2018 г. страната е прибрала рекордна реколта от 70,1 млн. т зърно или с 8,8 млн. т повече от същия период на миналата година. Статистиката показва още, че износът на царевица от новата реколта вече е достигнал 8,2 млн. т или с 3,2 млн. т повече на годишна база. Експортът на пшеница обаче е по-нисък с 10% и е на ниво от 10 млн. тона, срещу 11 млн. т по същото време на 2017 г.", "date": "2018.12.27", "title": "Износът на зърно от Украйна достигна 21,7 млн. т"}
{"url": "https://www.monitor.bg:443/bg/a/view/posledno-zasedanie-na-kabineta-za-godinata-153074", "text": "Правителството провежда своето последно заседание за тази година. Премиерът Бойко Борисов събира министрите днес, а в дневния ред на кабинета са включени общо 19 точки. Сред тях са актуализиране на списъка с пътищата, за които ще се събират винетки и тол такси, утвърждаването на списъка със защитените от от държавата специалности за учебната 2019-2020 година, както и списъка със специалности, по които има недостиг. Сред точките и националния план от инициативи за отбелязването на 15-та годишнина от членството на България в НАТО и 70-годишнина от създаването на Алианса. Следващите точки са за прехвърляне и продажба на имоти, споразумение между България и Гърция за регламентиране на железопътния трансграничен трафик, решение за новия концесионер на централния плаж в Балчик, както и закона за зашита на търговската тайна.", "date": "2018.12.27", "title": "Последно заседание на кабинета за годината"}
{"url": "https://www.monitor.bg:443/bg/a/view/trymp-iznenadvashto-v-irak-sa-sht-poveche-ne-mogat-da-bydat-svetoven-policaj-153085", "text": "Съединените щати повече не могат да бъдат световен полицай, заяви президентът Доналд Тръмп по време на изненадващо посещение в Ирак, за да се срещне с разположените там американски военни, съобщи АФП. \"Съединените щати повече не могат да продължават да бъдат световен полицай\", заяви Тръмп във военновъздушната база Айн Ал Асад, на 160 км западно от Багдад, защитавайки решението си да изтегли американски военни от Сирия\". \"Несправедливо е само ние, Съединените щати, да носим товара. Ние сме пръснати по целия свят. Намираме в страни, за които повече хора даже не са слушали. Честна дума, това е нелепо\", добави той пред американски военни. По-рано днес Тръмп и съпругата му Мелания Тръмп пристигнаха в Ирак, за да се срещнат с американски военни на Коледа, заяви говорителката на Белия дом Сара Сандърс. Сандърс написа в Туитър, че президентът е в Ирак, за да посети американски войници и командирите им, да им благодари за службата, успехите и саможертвата им и да им пожелае весела Коледа. Властите на Ирак са били предварително уведомени за визитата на Тръмп в страната, но официални срещи не се състояха поради разногласия около организирането им и те бяха заменени с телефонни разговори, съобщи иракското правителство в комюнике, цитирано от АФП. \"Властите на САЩ съобщиха на иракското ръководство за желанието на президента на САЩ Доналд Тръмп да посети Ирак на 26 декември вечерта, за да поздрави новото иракско правителство и да се срещне с американските военни в състава на коалиционните сили, подкрепящи Ирак в борбата срещу \"Ислямска държава\", се казва в комюникето. \"Правителството на Ирак прие тази мобла и бяха планирани официален прием и среща с премиера Адел Абдел Махди, но тя не се състоя поради разногласия около организирането й\", съобщиха от офиса на премиера. Срещата била заменена с телефонен разговор, по време на който двамата обсъдили обстановката в региона в светлината на решението на Тръмп да изтегли американските войски от Сирия, както и сътрудничеството в борбата срещу ИД. В комюникето на иракското правителство се посочва също, че Адел Абдел Махди поканил Тръмп да посети Багдад, а президентът също поканил премиера да посети Вашингтон. Иракски депутати заявили пред Ройтерс, че срещата между Тръмп и Махди не се състояла поради разногласия около мястото на провеждането й. Американският президент предложил да се срещнат във военната база Айн ал Асад, но иракският премиер не бил съгласен. Иракски политици и лидери на милиции осъдиха визитата на Тръмп като нарушение на суверенитета на Ирак, предаде Ройтерс. Сабах ал Саади, председател на парламентарния блок Ислах, призова за извънредна сесия на парламента, \"за да се обсъди това крещящо погазване на суверенитета на Ирак и да се спрат тези агресивни действия от страна на Тръмп, който трябва да знае границите си: окупацията на Ирак от САЩ приключи\". На връщане Тръмп и съпругата му Мелания кацнаха във военновъздушната база Рамщайн в Германия, за да поздравят разположените там американски военни, съобщи АП.", "date": "2018.12.27", "title": "Тръмп изненадващо в Ирак: САЩ повече не могат да бъдат световен полицай"}
{"url": "https://www.monitor.bg:443/bg/a/view/poli-genova-pokaza-bremenno-koremche-snimki-153083", "text": "Певицата Поли Генова показа бременното си коремче. Чаровната блондинка сподели официално с видео пред феновете си в социалните мрежи, че е в очакване на рожба, а след това представи новата си песен „Героите“ по време на концерта на инициативата „Българската Коледа”. Както „Монитор“ първо съобщи, изпълнителката на If Love Was A Crime ще гушне първия си наследник през пролетта. Бременността е причината поп звездата да се оттегли от менторския си стол в „Гласът на България“, след като бе част от журито в продължение на два сезона на риалити формата. За таткото на бебето не се знае много, което не е изненадващо, предвид че Поли от край време крие подробностите около личния си живот в пълна тайна. За мъжа до нея е известно единствено, че е чужденец, като според слуховете е родом от Филипините. За това подсказа и самата певица, когато наскоро честити рождения му ден. Тогава тя написа Mahal kita, което преведено от филипински Двамата са заедно вече повече от година, като неотдавна се заговори дори, че са на път и да се разходят до олтара. Въпреки това Генова обясни, че не пази кой знае какъв сантимент към сватбите, като заяви в свое интервю, че церемонията е „просто парти с бяла рокля“.  ", "date": "2018.12.27", "title": "Поли Генова показа бременно коремче (СНИМКИ)"}
{"url": "https://www.monitor.bg:443/bg/a/view/priemat-spisyka-za-pytishtata-s-vinetki-153084", "text": "Министерският съвет се очаква днес да утвърди списъкът на републиканските пътища, приемане на списъка на републиканските пътища, за които се събира такса за ползване на пътната инфраструктура - винетна такса, и за определяне на съоръжение, за което се събира такса по чл. 10, ал. 4 от закона за пътищата за ползване на отделно съоръжение по републиканските пътища. Това предвижда дневният ред за днешното заседание на правителството, което започва днес от 10.00 часа. Преди Коледа се оказа, че табелите на Столична община в периферията й имаше риск жителите на част от селищата и кварталите, включени на нейна територия да бъдат принудени да плащат пътна такса при всекидневните си пътувания в рамките на общината. Сега местните власти на София ще трябва да преместят табелите на правилното място, а до тях, както е по закона, ще бъдат монтирани знаците, указващи необходимостта от ползване на винетка.", "date": "2018.12.27", "title": "Приемат списъка за пътищата с винетки"}
