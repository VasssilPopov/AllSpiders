{"url": "https://www.monitor.bg:443/bg/a/view/cenata-na-celomydrieto-175352", "text": "Целомъдрие? Самата дума в ХХІ век предизвиква не насмешка, а откровен смях. Особено в някои слоеве на обществото – тийнейджърите и хората без образование. Оказва се, че младите хора в България започват най-рано полов живот в страните от Европейския съюз. 5338 аборта са направени в страната само за три месеца – от март до юни тази година. Това означава, че всеки ден се извършват по 60 прекъсвания на бременности по желание. Оказва се, че ако тази тенденция се запази, до края на годината България ще загуби 23 000 заченати, но неродени деца. Според официалната статистика от 1954 г. насам, когато абортът е легализиран, са извършени над 6,5 милиона аборта. Общо в света през 2018 г. са извършени близо 42 милиона прекъсвания на бременности. Това е статистиката, която на някои може да стори твърде гротестна, но е факт. Факт е и ниската сексуална култура на младата част от населението. Докато към 1996 г. те започват да водят полов живот на 18 години, след 2012-та тя вече е паднала на 16 години, като постоянно се снижава. В същото време проучванията показват, че подрастващите черпят информация за секса, 59,1% я получават от приятели на същата възраст, 48,7% - от по-големи приятели и познати, 42,2% - от интернет сайтове и форуми, и чак на четвърто място идват родителите - само 36,9 на сто. Като се има предвид това, напълно логично е у нас да забременяват 14, че дори и 13-годишни момичета. Противно на очакванията наблюдения на АГ-специалисти обаче сочат, че обикновено в най-ниска възраст са деца, които ходят на училище и са от добри семейства. При първата си връзка с момче те просто не са знаели достатъчно за секса, защото никой не си е дал труда да разговаря с тях на тази тема вкъщи. Ето така, целомъдрието им изиграва лоша шега. За нея те заплащат с цената на аборт, защото никой не е счел за необходимо да поговори с тях откровено за живота. Съвсем по различен начин стои въпросът с младите бъдещи майки от някои маргинализирани групи на обществото. За разлика от добрите момичета, те не прекъсват бременността, а къде с подпис в гражданското къде без, създават семейства. И значително малка част са жените, които оставят децата си в социални домове поради бедност. Като се имат предвид тези факти излиза, че българското училище е единствената алтернатива на младите хора, откъдето да придобият сексуалната култура. Време е да се създаде адекватна програма по темата, съобразена според възрастта на децата и подрастващите. Защото, както се вижда, тя е крайно необходима.  ", "date": "2019.09.13", "title": " Цената на целомъдрието"}
{"url": "https://www.monitor.bg:443/bg/a/view/volejbolistite-s-vtora-pobeda-na-evropejskoto-175357", "text": "Волейболистите от националния отбор на България записаха втора категорична победа на европейското първенство за мъже. Възпитаниците на Силвано Пранди записаха чист успех срещу Румъния с 3:0 (26, 20, 20) в Монпелие в мач от втория кръг в група „А“. Селекционерът Пранди заложи срещу Румъния на същия стартов състав, който вече постигна успех над Гърция с 3:0: Георги Сеганов, Цветан Соколов, Мартин Атанасов, Тодор Скримов, Виктор Йосифов, Светослав Гоцев - Теодор Салпаров-либеро. Двубоят стартира с преднина за нашия тим. Волейболистите ни удържаха темпото почти до края на гейма, но след 22:20 северните ни съседи успяха да изравнят. Последва игра точка за точка, румънците имаха геймбол при 24:23. Нашите останаха в играта и измъкнаха гейма след 28:26. Втората част бе под диктовката на българския тим. \"Трикольорите\" диктуваха положението, оформяйки солидна разлика от 7 точки. Състезателите на Дънуц Паску обаче намалиха разликата, надявайки се да преодолеят съперника. Това обаче не се случи и авансът на \"лъвовете\" се увеличи след 25:20. Третият гейм тръгна с крехко предимство на съседите, което българите лесно обърнаха в своя полза. В следващите минути ситуацията на терена бе идентична с предходния гейм - стабилна разлика и постепенно намаляване от страна на румънския отбор. Родните представители отново не позволиха изненада и затвориха чисто мача след 25:20 и 3:0 гейма. Най-резултатен бе Мартин Атанасов с 15 точки (3 аса), Тодор Скримов реализира 14 точки (3 аса, 1 блокада). Цветан Соколов завърши с 12 точки (2 аса, 2 блокади). За Румъния Флорентин Михалчеа приключи с 11 точки (3 аса).", "date": "2019.09.13", "title": "Волейболистите с втора победа на европейското"}
{"url": "https://www.monitor.bg:443/bg/a/view/pri-tyrg-dyrjavata-kupuva-dunarit-kato-avionams-obzor-175356", "text": "Ако се стигне до предлагането на „Дунарит“ на публичен търг, държавата ще го изкупи, както направи с „Авионамс“. Това обяви днес премиерът Бойко Борисов, като допълни: „Държавата със сигурност ще го изкупи. Гарантирам го на 100%. Толкова ми омръзнаха аферите около този важен стратегически и работещ завод, че и отгоре ще дадем на търга и ще си го купим. Докато съм някакъв и имам някаква власт, това ще стане“. Борисов заяви това, помолен за коментар на поредното интервю на оръжейния търговец и ортак на банкера беглец Цветан Василев – Емилиан Гебрев, както и изплуването на името на завода от шпионския скандал. Обвиняем по него е бившият соцдепутат и председател на движение „Русофили“ Николай Малинов, който бе подведен под отговорност, че е помагал на руския олигарх Константин Малофеев и генерала от ГРУ Леонид Решетников да наложат контрол над стратегически компании в медийния и телекомуникационния сектор и дори да създадат партия у нас, за да преобърнат геополитическата ориентация на страната. За целта Цветан Василев прехвърлил активи за над половин милиард, макар те да са били финансирани от КТБ, а сред фирмите, върху които Малофеев трябвало да установи контрол, бил и военният завод. По-рано през деня и икономическият министър Емил Караниколов заяви в интервю за bTV, че ако се стигне до ситуация като тази при „Авионамс“, който бе придобит, след като ЧСИ го обяви на публичен търг, за да бъдат покрити задълженията на предприятието към КТБ, държавата със сигурност ще участва в състезанието. За да не бъде придобито отново предприятието от офшорка, държава от неизвестно лице, обясни Караниколов. Той опроверга твърденията на Гебрев, че бил собственик на фирмата през компанията си ЕМКО, като посочи, че и към момента „Дунарит“ се води собственост на офшорка, зад която се говори, че стои Цветан Василев. Караниколов обясни също, че има над 50 дела за собствеността на завода, както и за прихващания и задължения, като по думите му огромна част от жалбите най-вероятно са подавани „с цел да изтекат давностни срокове“. Посочи също, че в същия ден, в който „Дунарит“ изплатил на ДКК 50 млн. лева за задължението си към КТБ, заводът подал жалба, че не дължал тези пари. Така допълнително блокирал процеса по изясняване на собствеността и задълженията на „Дунарит“. Опроверга и друга лъжа на Гебрев – че му пречели на работата, като посочи, че военнопромишленият комплекс се справя чудесно и разрешените сделки за миналата година са били за над 1 млрд., а за първите шест месеца на тази – за над половин милиард. За една календарна година са били отворени и разширени предприятия за 1 млрд. лева и 8000 работни места. С тези цифри Караниколов опроверга твърденията, че инвеститорите бягат от страната. Той посочи също, че за времето от януари до юли тази година страната ни е изнесла повече продукция, отколкото най-добрия си рекорд към момента. Той е бил през 2008 г., когато износът е бил за 30 млрд. лева , а за времето от началото на годината до лятото той е бил 33 млрд. лева. В същото време министърът все пак призна, че има забавяне на икономиката и допълни, че по-късно този месец ще има среща на държавата с бизнеса, за да се обсъди темата. На въпрос за преговорите за „Фолксваген“ посочи, че държавата е дала най-добрите условия, допустими по родното законодателство и европейските изисквания и все още е в състезанието. „Скоро ще чуем решението – то ще дойде от компанията. Всичко друго е спекулация“, отговори той на въпрос дали наистина е избрана турската пред нашата оферта.", "date": "2019.09.13", "title": "При търг: Държавата купува \"Дунарит\" като \"Авионамс\" (ОБЗОР)"}
{"url": "https://www.monitor.bg:443/bg/a/view/krokodil-na-fidel-kastro-zahapa-shved-175358", "text": "Лекари трябвало да ампутират ръката на швед, която била захапана от кокодил, притежаван някога от кубинския лидер Фидел Кастро, предаде АП, като цитира шведския вестник \"Афтонбладет\". 79-годишният Ларс Лидегрен поискал от лекарите да ампутират ръката му до лакътя, след като по време на парти я пъхнал в стъклена клетка в аквариума Скансен в зоопарка на остров Дюргарден в Стокхолм. Намиръщият се в клетката крокодил скочил, захапал ръката му и не я пуснал десетина секунди. Редкият кубински крокодил е единият от двата, които Кастро дарил на руски космонавт през 1978 г. Те живели в московския зоопарк, докато не били изпратени в Стокхолм през 1981 г.", "date": "2019.09.13", "title": "Крокодил на Фидел Кастро захапа швед"}
{"url": "https://www.monitor.bg:443/bg/a/view/sedmichen-horoskop-za-14-20-septemvri-175325", "text": "Какво ви очаква през седмицата... В съботния ден интересите на групата надделяват над личните интереси. Не е добре за работа в екип. В следващите два дни ви очакват професионални и лични неудобства. Не прекалявайте със задачите у дома и на работното място. На 17-и може много да спечелите и то от две места, но на 18-и ще връщате дългове на внимание и ще ви притискат с искания. Новите инициативи стартирайте на 19-20-и. Периодът започва с агресия както от ваша страна, така и от страна на другите към вас. Пълнолунието превъзбужда. Ще се казват неща, които е по-добре да си спестим. Но в следващите дни ще се постигне баланс в отношенията и неделимото ще се раздели. Насрочете важните си срещи, разговори и пътувания за 19-20-и, когато ще подпишете изгодни договори и ще завладеете важна позиция. 14-и ще бъде един от най-тежките ви дни за месеца. В следващите дни изплувате от кризата, но бавно и без прибързани и необмислени реакции. Меркурий и Венера вече ви гледат в хармоничен аспект от Везни. Ситуацията се балансира. На 17-и намирате точните думи и верния подход, уреждате, пари и привилегии. На 18-и поставяте на мястото подчинените, но шефовете ви размахват пръст. Родените в третата декада ще доминират в съботния ден, но напрежението в отношенията ще се усеща. Предстоят три трудни дни, в които трябва да взимате важни решения. 15-16-и са най-добрите дни в този месец за сключване на брак по любов. От 19-и отговорностите ви в семеен и професионален план ще нарастват. Сатурн ще тръгне директно в знака на Козирога. Ще срещате засилена опозиция. На 14-и стойте встрани от светския шум и бъдете сред свои. В следващите три дни ще доминирате и ще налагате директно мнения, желания и амбиции. Но вечерта на 17-и изпускате юздите и на 18-и позволявате намеси, за които ще платите висока цена. Не сключвайте нови договори, проверявайте по различни канали всяка информиция. 19-и изисква разплащане, но на 20-и вие сте на ход. Ако запазите самообладание и не позволите в съботния ден да ви провокират и навлизат в личното пространство ще си спестите много главоболия. В следващите два дни тече усилена подготовка за важните инициативи и действия на 17-и 19-20-и. Това ще бъдат три дни на придобивки, късмет и победи. На 18-и печелят хитреците и тези, които управляват мрежата и връзките ни в нея. Първите три дни на периода може да се окажат проблемни и рискови, особено ако водите противопоставяща и конфликтна политика. Меркурий и Венера навлизат във вашия знак и ви дават нужното дар слово да се разберете по въпросите, които не търпят отлагане. 17-и ще донесе придобивки и пари, а на 19-20-и ще се случват събития отварящи вратите към успеха. 14-и се очертава доминантен ден за вас, но с агресията да се внимава. В следващите два дни ще постигате максимума в отношенията ще печелите предимства и ще получавате с лекота това, към което се стремите и го желаете. Но от 17-и вечерта навлизате в рисков период. 18-и може да се окаже най-проблемният ви ден за периода. На 19-и чупите окови и на 20-и вече правите силен ход. Очертава се рискова събота, особено за родените в третата декада. Не рискувайте излишно, насочете срещи, пътувания и важни разговори за следващите три дни, в които ще имате протекции и предимства. 17-и ви носи и материални придобивки, но на 18-и бързо ще стопите спечеленото. Не рискувайте в този ден, независимо привидно изгодните предложения. 19-20 са дни на лични рекорди. В първите три дни на периода ще играете нестинарско хоро върху жаравата на свои и чужди амбиции. В нищо да не се прекалява. Възможни са и здравословни проблеми, вероятно със зъбите. Ще се спречкате и с тези, на които имате зъб. От 17-и Луната ще ви гледа в перфектен аспект от Телеца, а Сатурн ще тръгне директно във вашия знак и нещата ще се променят в изгодна за вас посока. През уикенда намерете приятно място далече от хорския шум и си спестете проблемите. 16-17-и ще ви донесат успехи и покани, които ще обезпечават дейноста ви в бъдеще, но на 18-19-и ще тече обсебваща и ограбваща силите ви програма. Насочете амбициозинте си начинания за 20-и, когато всичко предприето ще ви носи късмет, ще сложи начало на успешни връзки и дейности. Периодът започва с неприятности и интриги, които ще се тушират в неделния ден, но горчивината ще остане. 16-и ще ви предложи повече екстри и възможности за професионална изява. Не споделяйте нищо преди да си подпишете договорите. На 17-18-и конкуренцията е убийствена, не се правят отсъпки. На 19-и ще постигнете победи, а в петък ще се обвържете неравностойно.", "date": "2019.09.13", "title": "Седмичен хороскоп за 14-20 септември"}
{"url": "https://www.monitor.bg:443/bg/a/view/sedmichen-monitoring-9-13-septemvri-2019-175350", "text": "Шпионски игри и сценарии, в които за пореден път изплува един мустакат силует. Протести за, протести срещу. Трагично е състоянието, до което сме се докарали. Наистина ли няма тема и кауза, която да ни обедини поне за малко? Дата, за която няма еднозначна оценка. Това не означава, че трябва да има празно място на календара. Тези, които не осъзнават това, са извън времето и пространството. Мислехте си, че 9 септември цепи обществото на три – за, против и такива, на които изобщо не им пука за историята? След понеделнишките арести обществото се разцепи на още лагери. Хит на деня се оказа детски спор за 9 септември. В ролята на шпионина, заснел видеоклипа, се оказа шуменският ни кореспондент Красимир Крумов, придружил учениците от шуменския хор „Бодра песен” за тяхно участие във фестивал в Германия. Любопитното е, че спорът е много по-издържан и смислен, отколкото тези, които възрастните водят убедено и предубедено за тази и за други исторически дати. На съдия Методи Лалов отново не му провървя. Човекът е стъпил с единия крак в общинската листа на „Демократична България“, а Висшият съдебен съвет не иска да му влезе в положението. Добре че е Лозан Панов, че да има на чие рамо да си изплаче мъката. Лебедовата връзка на председателя на ВКС формално спря политическата му кариера. Само формално. Той не е спирал да се държи като политик. Само че е избрал лагера на онези, които не могат да прескочат бариерата, колкото и да скачат. Тежко и горко на Темида, ако разчита на политици като тези да я реформират и оправят. Затова е на такова дередже. Деветдесет и девет двойки сключиха брак на масова церемония в китайски храм в Куала Лумпур в деветия ден от деветия месец, защото тази комбинация била добра поличба. Двойките били благословени от будистки свещеник в червена роба. „Боецът“ на Цветан Василев Георги Георгиев се изока в публичното пространство, че щели да го арестуват, жална му майка. Сбогува се с близките си, пожела им кураж. И си сложи четката за зъби в чантата. Оказа се, че цялата патърдия е била „мижи да те лажем“. Както повечето неща, които върши въпросното НПО. Имаше един друг герой – Гошо Лудото. Съвпадение на имена, не друго. Гошо (на Цветан Василев) има странния навик да говори за себе си в множествено число. Което провокира разни въпроси. Дали Гошо е придобил умението да се клонира във времето и пространството, дали слуша вътрешния си глас или многогласието е откъм банкера беглец? Или просто „боецът“ на Цветан Василев забравя на моменти, че трябва да разиграва сценки, уж че зад него стои някакво НПО? В деня, в който „Ние, „боецът“ на Цветан Василев орева орталъка каква опасност е надвиснала над него, стана ясно, че френският финансов министър Брюно льо Мер е получил три писма със смъртни заплахи, включително едно с куршуми. Новината произлезе от негов сътрудник. Малко по-късно версията с куршума се появи в квакащата проза на сътрудник на банкера беглец. Черна Ариел, черен Орфей, тъмнокож в двора на крал Артур, негър адютант на принца на Пепеляшка, черен Агент 007. Това последното предстои. Само че Джеймс Бонд, когото всички познаваме, ще е Джейма, Джайма или нещо подобно. Ако някой каже, че т. нар. политкоректност не убива киното, вероятно е сляп. Или пък толкова отдавна не е влизал в киносалона, че не знае до каква пародия води това явление. Не, г-н Броснан, идеята следващият Агент 007 да е чернокожа жена не е добра. Както не беше добро решение нито едно от изброените „черни“ хрумвания по-горе. Не защото тъмнокожите правят лошо кино. Негърските филми си имат своята аудитория. В повечето случаи там или няма бели актьори, или са от „лошите“. Докато при изкуственото боядисване на някои образи, черният задължително е положителният герой, иначе безбройните правозащитни организации веднага ще ревнат, че е налице дискриминация. Нямам нищо против „Мис таен агент“, „Нежна полиция“, „Агент Солт“ и развлекателната киноиндустрия с бойни мадами, които изглеждат много секси и предизвикателно, но образите им си остават комични. Не че няма смешни моменти и в поредицата за Агент 007, но това, което предстои да се случи, е пародия. И ако целта е да се изгонят зрителите, може директно ролята да се даде на някой транссексуален тъмнокож артист, така че да се избърза и със следващата провокация, която неминуемо ще последва. Не знам колко добра и запомняща се актриса е Лашана Линч. Простете невежеството ми, но не съм гледала нито един филм с нея. Това вероятно е мой пропуск, но и не възнамерявам да го поправя. Поне не и с Агент 007. Престараването на кинодейците има обратен ефект и води единствено до това, да следим кои филми са разграбили оскарите, за да не ги гледаме. Защото бликащата от тези ленти политкоректност е гадна и слузеста.   Работещите майки знаят две и двеста, когато трябва да водят и прибират малките си деца от градината и училище, а не са заробили баби и дядовци да ги отменят в родителските им задължения. Вместо да поощряват мамите, които се връщат на работа и не губят форма и квалификация, вместо да мързелуват у дома и да си измислят какви ли не депресии, има и такива, които зорко следят за правата на „ощетените“ БГ мами – категория, граничеща с фанатизъм и лудост. Няма спор, дългата почивка след раждането е невероятен лукс. Разбираемо е желанието на много жени да се представят за неимоверно ангажирани в майчинското си ежедневие, но истината е, че повечето си клатят краката, люпят семки по градинките и направляват дистанционно мъжете си по вайбър. Това вероятно отнема много усилия, но не им прави чест да се изкарват на дискриминирани. От вестник „Сега“ решиха да размахат пръст към Столична община заради даването на предимство на работещите родители при записването на малчуганите в детско заведение. Щом предучилищното образование е задължително, всички трябвало да са равни. Факт. Истината е обаче, че дори и в пращящ по шевовете град като София има място за всички. Особено след даването на възможност за предучилищни групи и в училищата. БГ мамите, за които от „Сега“ са се загрижили, искат да излязат по чехли и да оставят детето си на съседната улица, за да не губят време. Индийски и турски сериали, прахосмучене, пране и гладене, бъркане на манджи. Да се сещате за още нещо, което да отнема безценното време на работещите като майки, извън денонощното им висене в социалните мрежи, кафетата с приятелки и плетенето на интриги на една и две куки? Хайде да не се правим на неразбрали. Ако се търсят поводи за критики към Столична община в предизборния период, има много за какво да се хванем. Дискриминацията на БГ мамите с всичките им капризи и претенции не е дупка, от която ще изскочи заек. В петък, 13-и, всички партии декларират, че образованието им е приоритет. Иска ми се да им вярвам, ама... Ако беше така, нямаше да се чудим как да вместим в бюджета си допълнителните уроци, без които днешните деца не могат да изкласят. Част от журналистическата гилдия излезе на протест. Питат ни – а вие що не сте тук? Много просто, колеги. Отговарям ви искрено и лично. Не бях и на предишните ви протести, защото не вярвах на чупките, позите и добрите ви намерения. Оказах се права. Затова ще продължа да съм на отсрещния тротоар. Викайте си на воля, но не се опитвайте да заглушите чуждия глас. Иначе ще паднем действително до позицията в измислената ви класация за свободата на словото. Ако на петък, 13-и, черна котка ви пресече пътя, не унивайте. Въпрос на гледна точка е. И черната котка в същия момент се възмущава, че сте пресекли нейния път. Може и тя да е суеверна. За да е пълно шоуто, сред кандидатите за столичен кмет се нареди и актьорът Тончо Токмакчиев. Повече от ясно е, че за част от участниците в надпреварата това е театър, а кой и защо влиза в роля, е отделен въпрос. Поне представлението е безплатно. Или поне така си мислят някои.", "date": "2019.09.13", "title": "Седмичен мониtоринг(9 – 13 септември 2019)"}
{"url": "https://www.monitor.bg:443/bg/a/view/imat-si-krava-penka-174874", "text": "Австрийската Пенка се казва Франка и вече повече от месец е напуснала фермата, в която живее. Засега всички опити за залавяне на кравата ”терорист” са провалени, съобщава говедовъд. Франка вече е посочена като „крава на терора“, защото е наранила няколко пожарникари. Засега всички опити за залавяне на кравата ”терорист” са провалени. Тази австрийска крава изглежда е взела за модел швейцарската си колежка Спахтли и нашата Пенка, които също бяха бегълки известно време. Четирима пожарникари са ранени от Франка при първия опит за залавянето. Дори се е наложило на единия пожарникар да прекара известно време в болница. В момента кравата е в гора, на около два километра от родната си ферма. Привечер тя се появява отново и отново, но само за много кратко време. Прави се всичко възможно кравата да бъде приспана със зашеметяващ пистолет. Франка, въпреки че е на шест години и майка от няколко месеца, е напуснала пасището на 24 юли и явно свободата й допада – поне за сега.      ", "date": "2019.09.13", "title": "Имат си крава Пенка   "}
{"url": "https://www.monitor.bg:443/bg/a/view/krotkoto-dobiche-krie-uporit-nrav-174877", "text": "Вашият образ на кравите е вероятно подобен на моя – нежни, кротки животни гледат към вас с тези големи, меки кравешки очи и доволно дъвчат. Но една скорошна статия, публикувана от центровете за контрол и превенция на заболяванията, съобщи, че около 20 души годишно умират вследствие сблъсък с крави само в САЩ, публикува Говедовъд. ею. Всъщност кравите атакуват хора – бутат ги, събарят ги, тъпчат ги, ритат ги в главата, което води до жестоки наранявания по тялото, гръдния кош, главата. Тези поведения трябва да ни напомнят, че майка крава, подобно на други животни, може яростно да защитава малките си. Връзката между кравата и теленцето и е много силна и продължава дълго след като телето е пораснало. В свободните стада някои крави са сукани от телетата им чак до три години. ·Кравите не хапят, защото те нямат горни предни зъби. Вместо това те имат дебела и здрава подложка от кожа на горната си челюст. Те завиват много големия си език около тревата и другата храна, която приемат. ·Има около 920 различни породи крави в света. Те са били опитомени преди около 5000 години. ·Хората и кравите имат същия период на бременност, която е около девет месеца. ·Млякото на кравата съдържа четирите най-необходими минерали: калций, фосфор, магнезий и цинк. ·Кравите са много социални животни. Те образуват големи стада и точно като хората те се обвързват с някои от членовете на стадото и избягват, не приемат други. ·Мученето в комбинация с различни позиции на тялото и изражението на лицето се ползва за комуникиране една с друга. ·Holsteins (черно-белите) петна са като пръстови отпечатъци. Няма две крави, които да имат точно същия модел на петната. ·Рекордът на произведено мляко от крава за една година е 25 246,95 л. ·Кравите живеят около 25 години. Можете да се досетите за възрастта на една крава, която има рога, чрез преброяване на пръстените на рогата. ·500 килограмова крава произвежда средно 10 тона тор годишно. Дами – ако се ожените за млекопроизводител, бъдете готови да чуете на масата за вечеря редовно обсъждане на оборски тор. ·Кравите могат да открият миризми до 8 км. ·Кравите имат почти пълна 360-градусова панорамна визия и са в състояние да виждат цветове, с изключение на червено. Така бик в корида не вижда червения цвят на тореадора, а само движението. ·Млечни крави могат да произвеждат до 35 литра слюнка на ден. ·Вероятно сте чували, че кравата има четири стомаха. Не е вярно. Кравите имат само един стомах, който съдържа четири храносмилателни отделения: търбух, ретикулум, omasum и abomasum.  ", "date": "2019.09.13", "title": "Кроткото добиче крие упорит нрав  "}
{"url": "https://www.monitor.bg:443/bg/a/view/sinodyt-vkarva-sveshtenicite-v-registyr-175328", "text": "Синодът подготвя регистър на свещениците към официалната Българска Патриаршия. В него всеки един от тях ще фигурира с имената си и в коя от тринадесетте епархии на църквата служи. Това съобщиха от Синодалната палата. След като регистърът бъде готов, той ще бъде качен на сайта на синода, за да е достъпен за всички вярващи, ако мирянин има съмнение за някой, че е поп-менте. „Възможно е някъде за свещенослужители да се представят хора, които на практика не са и нямат нищо общо с Българската православна църква и нейния синод“, коментира пред „Монитор“ Ловчанският митрополит Гавриил и допълни, че е чувал за такива случаи. По разказите на миряни най-много нелегитимни попове се навъртат в Централните гробища в София особено на Задушница, за да вземат някой и друг лев от опечалените срещу нескопосано прочетена молитва. „Данни на Свещеническия съюз към КТ „Подкрепа“ показват, че 964 са свещенослужителите в Българската православна църква, като в това число не влизат тези от старокалендарните фракции, както и някои останали към алтернативния синод“, каза експертът – богослов към синдиката Христо Латинов. По думите му към хората на покойния дядо Пимен са останали 4-ма епископи и 60 попове в цялата страна. Отделно към сталокалендарците на епископ Фотий, който не е към БПЦ и старокалендарците към един от отцепническите фракции на Гръцката църква свещениците са около 50, като в това число не влизат монасите и монахините. Към старокалендареца Касиан йеромонасите, които са свещеници -монаси са 13, отделно към него иам още 20 калугери и няколко монахини.  ", "date": "2019.09.13", "title": "Синодът вкарва свещениците в регистър"}
{"url": "https://www.monitor.bg:443/bg/a/view/starica-i-dve-deca-raneni-v-katastrofa-175344", "text": "83-годишна жена е пострадала тежко при катастрофа, съобщиха от полицията във Велико Търново.  Произшествието е станало тази сутрин в село Леденик. По първоначална информация лек автомобил \"Фолксваген Голф\", управляван от 54-годишен мъж, при движение на заден ход е блъснал пешеходката. Тя е откарана във великотърновската болница с фрактура на крака и травма на главата. Настанена е за лечение, с опасност за живота. По случая е образувано досъдебно производство. Катастрофа има и на пътя В. Търново - Арбанаси - Г. Оряховица. Произшествието е между три леки автомобила. По първоначална информация леко са пострадали две деца на 10 и 12 години. Временно е ограничено движението в района на произшествието. Два леки автомобила са се ударили и на бул. \"България\" във В. Търново. Пострадали там няма. В резултат на това е имало разлив на масло по пътното платно. Същото вече е обработено и обезопасено. Произшествието е обработено по административен ред.", "date": "2019.09.13", "title": "Старица и две деца ранени в катастрофа"}
{"url": "https://www.monitor.bg:443/bg/a/view/kuzmanov-ni-vyrna-na-pobednija-pyt-za-dejvis-175346", "text": "Втората ракета на България Димитър Кузманов донесе победа за тима ни в първия ден от мача с Южна Африка в Кейптаун. Двубоят е от група II на зона Европа/Африка за Купа „Дейвис“ и се играе на твърдите кортове в комплекс \"Келвин Гроув клъб\". Кузманов изигра първия си мач след 43 дни извън корта заради контузия и се справи с 681-ия в света Руан Рулофсе след 7:5, 7:5. С успеха той изравни на 1-1 в двубоя, след като преди това Александър Лазаров загуби от първата ракета на домакините Лойд Харис с 4:6, 7:6(3), 3:6. Кузманов достигна до първия пробив в мача в 12-ия гейм, като с него успя да затвори първата част. В началото на втория сет обаче южноафриканецът спечели подаването на българина и поведе с 3:1 гейма. Това обаче не пречупи пловдивчанина и той изравни при 4:4, след което реализира нов пробив в самия край, за да спечели мача след 1 час и 51 минути игра. В първия сингъл Лазаров доста поизмъчи първата ракета на домакините Лойд Харис, който е най-високо в ранкинга от двама тима – 113-и в света, но все пак нашият отстъпи в три сета. Българинът стартира лошо и допусна изоставане от 1:5 гейма, което беше решаващо за изхода на първия сет. Във втората част българинът на два пъти навакса пробив пасив и стигна до тайбрек, в който взе пет от последните шест разигравания, за да изравни резултата. В третия сет Харис поведе с брейк за 3:1, след което българинът пропусна три възможности за връщане на пробива в следващия гейм и до края южноафриканецът запази предимството си. В събота сутринта е следващата среща от мача между България и Южна Африка. На двойки Габриел Донев и Александър Донски ще срещнат Раджив Рам и Руан Рулофсе. После са и вторите два сингъла, в които капитанът Тодор Енев ще определи кой ще играе.", "date": "2019.09.13", "title": "Кузманов ни върна на победния път за „Дейвис“"}
{"url": "https://www.monitor.bg:443/bg/a/view/naj-malko-10-izgorjaha-v-bolnica-v-rio-de-janejro-175349", "text": "Най-малко 10 души загинаха при пожар в болница в Рио де Жанейро снощи, предаде АФП, цитирайки съобщение на местната пожарна. При евакуирането на болните е настъпила паника. Причините за пожара все още подлежат на изясняване. Изтекла от болницата предварителна информация сочи, че може да става дума за късо съединение в генератор.", "date": "2019.09.13", "title": "Най-малко 10 изгоряха в болница в Рио де Жанейро"}
{"url": "https://www.monitor.bg:443/bg/a/view/prokuraturata-razsledva-zamlykvaneto-na-bnr-175354", "text": "Проверка, която да изясни причините за спирането на излъчването на програма „Хоризонт“ на БНР вчера разпореди главният прокурор Сотир Цацаров. Националното радио замлъкна за пет часа във времето от 6 до 11 часа сутринта, като по-късно от медията посочиха като причина „профилактика“. По сигнал на ДАНС обаче и заради факта, че БНР е стратегически обект за националната сигурност, Цацаров разпореди да бъдат снети обяснения от генералния директор на БНР Светослав Костов, както и проверени причините за замлъкването. Проверката е възложена на ДАНС, СЕМ и КРС и се извършва под прякото ръководство на зам. главния прокурор Иван Гешев, като трябва да приключи в рамките на три дни. Съобщението за профилактика бе направено в 21,16 часа вечерта на четвъртък, но по регламент за него трябва да бъдат уведомени и регулаторите. От СЕМ обясниха, че не са получавали уведомление за профилактика. „При нас такова писмо не е постъпвало“, посочи председателят на регулатора София Владимирова, като обясни, че не знае дали такова е било пращано в КРС. Самото спиране на излъчването на „Хоризонт“ съвпадна със сътресения в радиото, предизвикани от решението съдебният репортер на радиото Силвия Великова вече да не е водеща на „Преди всички“. Решението е било взето и обявено на Великова от назначения в четвъртък и.д. шеф на програма „Хоризонт“ Николай Кръстев, а причината – липса на обективност при отразяване на темите в съдебния ресор. Въпреки това казусът се прехвърли и в парламентарната зала, където БСП излязоха с декларация в петък сутринта. Темата бе коментирана и от премиера Бойко Борисов, който на посещение в Русе заяви, че се е чул с Великова, като научил, и допълни: „Аз не познавам директора на БНР и никога не съм го виждал. Затова помолих да му предадат, защото изпълнителната власт само дава парите, а не се меси, да му кажат, че съм и председател на партия, което ме прави шеф на най-голямата парламентарна група в парламента, която е гласувала за неговия избор, и ако не оправи това безобразие, днес (б.а. - петък) сутринта няма да дойда в Русе, а ще ида в парламента и ще поискам парламентарната група да му поиска оставката“. Междувременно от УС на БНР излязоха с официално становище, че са поканили за изслушване Николай Кръстев и че споделят неговото становище, че „в програмата липсва обективно и безпристрастно отразяване на част от темите и препоръча на директора да предложи механизъм за осигуряване на плурализъм и всички гледни точки по значими за обществото теми“. „За да бъде осигурен плурализъм на всички гледни точки, УС препоръчва на г-н Кръстев да бъде определен по още един журналист във всеки ресор с цел да се гарантира неприкосновеността на обществения интерес\", издаде предписание БНР. Самият Кръстев обаче подаде оставка след изслушването.", "date": "2019.09.13", "title": "Прокуратурата разследва замлъкването на БНР"}
{"url": "https://www.monitor.bg:443/bg/a/view/ogromen-asteriid-shte-mine-kraj-zemjata-prez-uikenda-175355", "text": "През нощта в събота срещу неделя 370-метров астероид ще мине на разстояние около 5 милиона км от Земята, заяви експертът Детлеф Кошни от Европейската космическа агенция (ЕКА), цитиран от ДПА. \"Парчето скала ще е видимо от нашата планета, но няма да представлява заплаха за хората - уточни той. - Астероидите, които минават на разстояние 400 000 км от Земята, са интереснни за нас.\" Въпросният астероид е с необичайни размери. Сред 880-те астероида, чиито размери са регистрирани от ЕКА, той е в челната двадесетица, що се отнася до диаметъра му. \"Земляните ще могат да го наблюдават със стандартен телескоп през уикенда\", поясни експертът.", "date": "2019.09.13", "title": "Огромен астероид ще мине край Земята през уикенда"}
{"url": "https://www.monitor.bg:443/bg/a/view/nad-4-miliona-dolara-pecheljat-bg-gejmyri-temata-175353", "text": "Над четири милиона долара – такава е равносметката на българския професионален геймър Иван Бориславов Иванов, по-известен в средите с псевдонима MinD_ContRoL, за последните пет години. Според справка в сайта esportsearnings.com той е участвал в общо 61 турнира, от които е спечелил общо 4 483 493 долара. Големия си пробив MinD_ContRoL прави през 2017 г., когато с отбора си Team Liquid печелят едно от най-оборотните международни състезания - The International. Само от него Иванов печели 2 млн. долара. „Светът на електронните спортове е интересен и вълнуващ. Често любовта към видеоигрите води много от геймърите към професионална реализация. Те започват да играят в онлайн турнири, които ги водят към международната сцена. Някои от тях като The International 2019 са с наградни фондове от 30 млн. долара“, съобщиха за „Монитор“ експерти от сферата на електронните спортове. Иванов, който е специалист в играта Dota2, категорично е най-успешният български геймър, като попада и в световния топ 10. Към момента той е на осмо място по печалби от любопитната си професия. Капитанът на неговия Team Liquid – германецът Куро Такхасоми (с псевдоним KuroKy), е шести в класацията с общи печалби в размер на 5 128 788. Той е участвал в общо 104 турнира. „Златото“ пък е за датчанина Йохан Съндстейн. От 108 турнира той е спечелил близо 7 милиона долара. като професионалисти в електронните спортове. Болшинството от тях далеч не достигат до милионни печалби. Средно от заниманието си те изкарват по 132 хиляди долара. Сред най-често играните електронни спортове от наши сънародници са Dota2, Counter-Strike: Global Offensive, League of Legends, World of WarCraft, Hearthstone и др. България, впрочем, има повод за гордост, когато става дума за електронни спортове. През 2003 г. страната ни става едва третата в света, която признава тяхното значение, като създава и федерация, посветена на тях. „Много хора си мечтаят за такава професия. Отстрани изглежда, че да играеш игри, както и да стриймваш, е лесна работа, но всъщност изисква много труд, дисциплина, тренировки, участие в турнири, работа с феновете, събития и т.н.“, казват ни още запознати със сферата. 10 часа тренировки на ден, казват в средите, са оптималният минимум, с който един геймър се подготвя за професионалната esport сцена, като някои ентусиасти прекарват и двойно повече време на денонощие в игра. Въпреки че преобладава мнението, че геймърите нямат допирни точки с атлетите, електронните спортове не само придобиват все по-голяма популярност както у нас, така и на международно ниво, но и постепенно започват да се третират наравно с футбола, баскетбола, бейзбола и др. „Електронните спортове изглежда се вписват безпроблемно в останалата част от нашата традиционна атлетика. Има повече прилики, отколкото разлики. Подобно на традиционните, и електронните спортове събират студентите заедно. Имат треньор, развиват роли и учат на работа в екип“, гласи мнението на Ранди Симински, атлетичния директор в Щатския университет на Ню Йорк в Кантон. Нещо повече, сред недостатъците на кариерата в електронните спортове и тук е сравнително краткият професионален път. Според данни на изданието Ranker средностатистическият професионален геймър се „пенсионира“ в средата на 20-те си години, защото рефлексите и сръчността му са намалели до този момент и не могат да бъдат сравнявани с тези на по-младите им колеги. Когато включим в общата картина и ентусиастите, които играят непрофесионално, средната възраст на геймърите – според изследване на екипа на ESL (Electronic Sports League) в Югоизточна Европа – достига до 35 години. Проучване, проведено от ESTAT през 2015 г., обаче показва, че 71,9 на сто от българските геймъри са на възраст между 18- и 23-годишна възраст. Повече от половината от тях казват, че се забавляват с видеоигри от повече от десет години. 38% пък предпочитат да играят през нощта. Макар на световно равнище процентното съотношение между мъже и жени геймъри да е в относителен баланс с разлика от под 10 на сто, в България повечето от ентусиастите на тема видеоигри са мъже. Едва 11,6% от геймърите са жени. Все повече българи проявяват интерес и на другия фронт – тяхното създаване. Само през последните пет години – от 2016 г. насам, са основани сочат неофициални данни от анкета, проведена от Game Dev Summit сред българските студиа. Общо на пазара функционират над 60 фирми, като голяма част от тях са инди (малки, независими) студиа, които работят с до 5 служители. Палитрата от заглавия, които всички те създават, е голяма. Няма един конкретен жанр, в който се специализират родните game dev професионалисти, като проектите им са образователни, екшън приключенски, мултиплейър, игри с виртуална реалност, стратегии, мобилни игри, пъзели, интерактивни наративни заглавия и т.н. Сред успешните продукции на българските студиа са например: Haemimont Games, Tzar:The Burden of the Crown (броени месеци след създаването й са продадени над 50 000 игри само в Испания), Imperia Online (има над 1 милион инсталирания само от Google Play), Guns and Robots (през 2016 г. се отчита с 1 милион играчи), Dust And Salt и мн. др. У нас имаме офиси и на световноизвестни студиа, като Ubisoft, Creative Assembly, Gameloft, които също имат много успешни игри. Пример за това е Ubisoft Sofia, чиито кадри участват дейно в разработката на изключително популярната игра Assassin’s Creed. „Последното постижение е участието в разработката на Assassin’s Creed Origins. Имахме и водеща роля в разработката на митологичното DLC на Assassin’s Creed Origins – The Curse of the Pharaohs, както и на Assassin’s Creed Rogue Remastered“, хвалят се от българския офис на Ubisoft. Самият успех на дадена видеоигра пък е субективно понятие. „За много малки indie студиа успех значи поне да не са на минус. За големите компании едва ли има формула, по която да изчислим успеха – продажби, редовни играчи и т.н. Браншът е изключително разнообразен и е трудно да бъде сложен в стандартна рамка“, казват още от Game Dev Summit. Основен като все още и у нас много потребители предпочитат да изтеглят играта от торент сайтове, вместо да си я купят. Физическата продажба на заглавието обаче е само един от начините за печалба от видеоигра. Предпочитан метод е и внедряването на „вътрешни покупки“ (in-app products) в самата игра с цел напредване в нивата, подобряване на героите в игрите и т.н. Средна цена трудно може да се определи, като проучване на „Монитор“ показва, че има „артикули“, които се котират и на цени до 700 лв. Има, разбира се, и заглавия, които не залагат подобни предмети за закупуване. Относно колко струва изработването на една игра – категоричен отговор на този въпрос също няма. Причината – всичко зависи от предварително поставените цели и типа на разработваната игра - може да е малка флаш игричка, направена за 3 дни от двама ентусиасти, или AAA заглавие, направено от огромно студио с 300+ човека. Сред тях може да има както програмисти, така и аниматори, специалисти по наративите на игрите, продуценти и много, много други. От особено значение са и тестерите на заглавията. Срещу средна заплата от около 600 лв. у нас тяхната работа включва проследяването на възможните развития на сюжета в самата игра, като те следят за бъгове в играта, нарушаване на графиката и т.н.", "date": "2019.09.13", "title": "Над 4 милиона долара печелят БГ геймъри (ТЕМАТА)"}
{"url": "https://www.monitor.bg:443/bg/a/view/mlada-jena-pochina-sled-naranjavane-s-noj-pri-bitov-skandal-175339", "text": "Млада жена е издъхнала от раните си, получени при нараняване с нож при битов скандал в град Глоджево. Това съобщиха от УМБАЛ „Канев“ в Русе, където е била настанена за лечение пострадалата. Инцидентът е станал тази сутрин към 6,45 часа в дом в Глоджево. По първоначална информация 27-годишен мъж е наръгал с нож трима души – две жени и един мъж. Веднага след подаването на сигнала, пострадалите са откарани в русенската болница. Въпреки усилията на лекарите, по-младата жена е починала. Заподозреният за извършване на престъплението 27-годишен мъж е задържан от органите на реда, уточняват от полицията.", "date": "2019.09.13", "title": "Млада жена почина след  нараняване с нож при битов скандал"}
{"url": "https://www.monitor.bg:443/bg/a/view/davat-40-mln-lv-za-ocenka-na-universitetite-175332", "text": "40 млн. лв. ще бъдат дадени на държавните и частните университети, за да им бъде направена оценка и изготвен план за развитие. Средствата са планирани да бъдат отпуснати по оперативна програма „Наука и образование за интелигентен растеж“, обясни зам.-министърът на образованието и науката Карина Ангелиева на семинар в Правец. „Ще инвестираме за промяна в управлението на университетите, изготвяне на стратегически цели, да се направи вътрешна и външна оценка на техния капацитет - къде имат предимство, какъв е техният профил и къде би следвало да фокусират техните усилия, финанси и хора, за да имат стратегическо предимство.“, обясни тя. Програмата ще доведе до прозрачност на работата на ВУЗ-вете, които ще посочат по какъв начин мислят да се развиват. Оценката, която получат, ще даде насоки и в кои от тях ще бъдат насочени повече средства. „Ще ни помогне да видим кои са регионите, университетите, направления, в които трябва да инвестираме в новия програмен период.“, заяви Ангелиева. всички университети у нас, а само тези с най-голям брой точки на предварителната селекция. Те ще се класират спрямо аспекта, към който искат да се насочат – ефективност на управление, модернизиране на учебните програми, интернационализация, използване на цифрови технологии, науноизследователски компонент, усъвършенстването на преподавателите и техните умения и знания. към научната сфера от МОН ще стартират проекта „Образование за наука”. Той ще бъде насочен към три стълба, обясни Ангелиева. Благодарение на първия ще бъдат подкрепени летните школи по математика, биология и астрономия. За да могат да бъдат подкрепени по проекта, от МОН поставят изискване в тях да има специализирано обучение за учители ментори. По вторият стълб ще бъдат финансирани 20 проекта на БАН, които са насочени към изграждане на допълнителни умения и знания по природните науки. За целта изследователи от академията ще влизат в училищата. В институтите пък ще се сформират „малки общности“ на знанието, .в които учениците ще работят под наставничеството на специалисти. Музеите също ще бъдат отворени за работа и подкрепа на ученици, които проявяват интерес към тези области. По третия модул децата ще имат достъп до 4 национални музея - антропологичния, етнографски, природонаучен, археологически.", "date": "2019.09.13", "title": "Пишат оценки на университетите с 40 млн. лева"}
{"url": "https://www.monitor.bg:443/bg/a/view/inspektori-tyrsjat-nepylnoletni-na-poleto-175340", "text": "Инспекцията по труда активизира контрола в селското стопанство във връзка с прибирането на есенните култури и старта на учебната година. При проверките, освен за законосъобразно полагане на труд, специално ще се следи за непълнолетни на полето. Това съобщиха от Главната инспекция по труда /ГИТ/. Въпреки че Инспекцията по труд няма задължение да се намесва, когато непълнолетните не работят, ще бъдат използвани всички възможности, за да бъдат подпомогнати усилията на държавата в лицето на Министерството на образованието и науката за връщането и задържането на децата в училище. Във всички установени случаи ще се информират Районните управления по образование, за да бъде задействан Механизмът за съвместна работа на институциите по обхващане и включване в образователната система на деца и ученици. Практиката към момента показва, че често идентифицирането е проблем, тъй като са без лични документи, а придружаващите ги възрастни отказват съдействие. В тези случаи обаче се търси съдействието на органите на полицията. Ако непълнолетните полагат труд без разрешение на Инспекцията по труда, се сигнализира и Прокуратурата, тъй като това деяние е квалифицирано като престъпление и се преследва по Наказателния кодекс, припомнят от ГИТ. Подобни проверки вече бяха извършвани в края на учебната година, когато бяха установени единични случаи на непълнолетни на полето. За осемте месеца на 2019 г. в растениевъдството са извършени 3583 бр. проверки на 3071 земеделски стопани. Констатираните нарушения са 11 704 бр., от които 7629 бр. са по осигуряването на безопасност и здраве при работа и 4701 бр. са свързани с трудовите правоотношения. Установените случаи на работа без трудов договор са 198 бр. Администрирането на еднодневните договори е максимално облекчено. Надграден беше софтуерът за предоставяне на образците на еднодневни договори с цел същите да бъдат предоставяни онлайн по всяко време, дори в извънработното за администрацията. Онлайн се предоставят и образците на еднодневни договори за четиричасов работен ден, допълват от ГИТ. Създадена е и възможност за директно генериране на данни на работници, които вече са били наети от даден земеделски стопанин и информацията за тях е въведена в системата. Разработен е и калкулатор, който генерира в разписката - неразделна част от договора, дължимата сума за данъци и осигуровки за сметка на наетото лице и нетното възнаграждение, което трябва да получи. Надграждането на системата е станало по проект \"Оптимизация и иновации в ИА ГИТ\", финансиран по оперативна програма \"Развитие на човешките ресурси\", съфинансирана от ЕС чрез ЕСФ. По него са назначени и помощник-инспектори, които могат да представят на земеделските стопани начинът на работа с нея и функционалностите й. От началото на годината до момента са предоставени 203 175 бр. образци на еднодневни договори на 1902 земеделски стопани. За същия период на 2018 г. те са били 189 528 бр. на 1759 земеделски стопани. Най-много еднодневни договори се предоставят за обработка на насажденията и прибиране на реколтата от грозде, череши и розов цвят.", "date": "2019.09.13", "title": "Инспектори търсят непълнолетни на полето"}
{"url": "https://www.monitor.bg:443/bg/a/view/babh-proverjava-firma-darila-bira-s-iztekyl-srok-na-godnost-v-primorsko-175335", "text": "Българската агенция по безопасност на храните (БАБХ) извършва проверка на фирма, дарила бира с изтекъл срок на годност на спортно мероприятие в Приморско на 7 септември, съобщиха от санитарното ведомство. Сигналът е подаден на 10 септември на интернет страницата на агенцията. Веднага след получаването му е извършена проверка от ОДБХ Бургас, се уточнява в съобщението на агендия. При проверката е установено, че няма постъпило заявление за регистрация на временен обект за търговия с храни или друго уведомление по повод организирания триатлон \"Лъвско сърце\" в Приморско. Поради тази причина служителите на ОДБХ Бургас не са извършили физическа проверка и инспекция на място на предлаганите храни. Те не са издавали устно или писмено разрешение за раздаване на бира с изтекъл срок на годност. При извършена справка в регистрите, поддържани в ОДБХ Бургас, е установено, че няма издадени удостоверения за регистрация по реда на чл. 12 от Закона за храните на фирмата, посочена на етикета на бирата. От изпратения към сигнала снимков материал, бирата е произведена в гр. Серес, Гърция, партида L 01 и е със срок на годност 17 април 2017 година. Инспектори от ОДБХ София град са извършили проверка на адреса на дистрибутора, посочен на етикета на бирата. Установено е, че това е заключен частен дом и не е осъществен контакт с нито един представител на фирмата, въпреки направените опити. БАБХ продължава работата по случая, като за съдействие са сезирани съответните компетентни органи.", "date": "2019.09.13", "title": "БАБХ проверява фирма, дарила бира с изтекъл срок на годност в Приморско"}
{"url": "https://www.monitor.bg:443/bg/a/view/golmajstoryt-na-levski-se-operira-v-germanija-175336", "text": "Неприятна новина получи голмайсторът на „Левски“ и Първа лига за миналия сезон Станислав Костов. Костов е в Мюнхен за медицински прегледи на травма на бедрото, но изследванията са показали, че има леко разкъсване на сухожилието на аддуктора. Въпросната контузия няма да мине без операция, нападателят няма да се прибира в България и ще се подложи на интервенцията. Той игра за последно на 1 август в мача с кипърския АЕК (Ларнака) от Лига Европа, а след тази операция се очертава още по-дълго отсъствие. Роденият в Благоевград нападател по предварителни сметки трябва да отсъства около шест седмици за такъв тип контузия, но повече детайли, както и план за рехабилитацията той ще получи, след като премине самата операция. Миналогодишният голмайстор на първенството се надяваше, че травмата е по-лека и ще се размине само с медикаментозно лечение, инжекции, почивки и масаж, но отсъствието му засега прогнозно е до началото на ноември. В отсъствието на Костов опции пред спеца са Найджъл Робърта и представящият се неубедително Дени Алар, както и евентуално връщане на крилото Станислав Иванов на върха на атаката. Следващото изпитание пред „Левски“ е домакинство на „Черно море“ в неделя от 20:15 часа. Новините преди двубоя са, че сериозни проблеми с контузени играчи има и в лагера на варненци. Треньорът на гостите Илиан Илиев определи група от 19 футболисти, в която обаче не попаднаха четири основни имена - Исмаил Иса, Велислав Василев и Йонуц Няго и Дани Кики. Те са с травми и пропускат визитата на „Герена“.", "date": "2019.09.13", "title": "Голмайсторът на „Левски“ се оперира в Германия"}
{"url": "https://www.monitor.bg:443/bg/a/view/krusharski-poluchi-portret-na-lev-jashin-175333", "text": "Ветераните на “Динамо” (Москва) изненадаха с подаръци президента на “Локомотив” (Пловдив) Христо Крушарски на галавечерята след приятелската среща между двата тима, завършила 3:3. Руснаците подариха на собственика на \"черно-белите\" портрет на легендарния вратар Лев Яшин, както и биография на играча, подписана от всички ветераните на “Динамо”. Гостите от Москва също така благодариха на Крушарски и на локомотивците за топлото посрещане и приятелско отношение. Босът на „смърфовете“ обаче има един голям проблем за разрешаване в тима и той се казва Дино Езе. Защитникът отказва да подпише нов договор, а настоящият му контракт изтича в края на годината. Крушарски е бесен на играча и обяви, че мениджърът на Езе му мъти главата. Не е изключено защитникът да бъде изваден от тима за неопределен период като назидателна мярка, въпреки че е твърд титуляр в плановете на треньора Бруно Акрапович.", "date": "2019.09.13", "title": "Крушарски получи портрет на Лев Яшин"}
{"url": "https://www.monitor.bg:443/bg/a/view/ispanija-i-arjentina-sa-na-final-na-svetovnoto-po-basketbol-175343", "text": "Отборите на Испания и Аржентина ще определят новия световен шампион по баскетбол при мъжете. Двубоят ще е в неделя в Пекин от 15 часа българско време и ще се излъчва по БНТ 3. В първия полуфинал днес Испания победи Австралия с 95:88 след две продължения. Така иберийците, световни шампиони от 2006 г. и бронзови медалисти от Игрите в Рио 2016, вече подобриха класирането си от последния Мондиал, когато завършиха пети. Австралия също бележи голям скок в сравнение с 12-ото си място на последното световно. Редовното време в мача завърши при 71:71 точки, а в първото продължение Испания поведе с 5 след силни изяви на Марк Гасол. Австралия обаче не се отказа и след 80:80 последва второ продължение. Серхио Люл поведе своите към успеха с две решаващи тройки, а испанците направиха серия от 10:0, за да дръпнат с 90:82, с което пречупиха съперника си. Във втория полуфинал Аржентина изнесе истинска лекция на Франция и след 80:66 си осигури място в спора за титлата. Луис Скола и компания владееха ситуацията на терена от началото до края и за трети път в историята си ще се борят за златото на Мондиал. 39-годишният Скола бе безупречен и вкара 28 т. за 34 минути, овладявайки 13 борби при 47% успеваемост в стрелбата от игра. Габриел Дек и Лука Вилдоса имаха силни включвания от пейката, съответно с 13 и 10 точки. За Франция Еван Фурние и Франк Нтиликина вкараха по 16 точки.", "date": "2019.09.13", "title": "Испания и Аржентина са на финал на световното по баскетбол"}
{"url": "https://www.monitor.bg:443/bg/a/view/arhitekt-oshte-ima-opasnost-za-notr-dam-175341", "text": "\"Нотр Дам\" продължава да е застрашена заради риска от сгромолясване на сводовете й и скелето, което бе построено около кулата-стрела преди пожара, заяви архитектът Филип Вилньов, който е натоварен с реставрацията на катедралата, предаде Франс прес. \"Монументът е застрашен поради две причини - могат да се сринат сводовете му и скелето - каза той. - Това не е за пренебрегване - там има почти 200-300 тона желязо.\"  Преди пожара на 15 април Вилньов се бе заел с реставрацията на кулата-стрела.  \"Тогава настоявах скелето да е съвсем отделно от кулата-стрела - поясни той. - Затова по време на пожара то не се срути. Деформира се единствено онази част от него, върху която рухна кулата-стрела. Истинско чудо е, че то все още не се е срутило.\" Архитектът увери, че след три седмици скелето ще бъде укрепено, а по-късно ще бъде построено ново скеле, което ще е високо 50 метра.", "date": "2019.09.13", "title": "Архитект: Още има опасност за \"Нотр Дам\" "}
{"url": "https://www.monitor.bg:443/bg/a/view/jana-bergendorf-predstavja-prilojenie-sreshtu-domashnoto-nasilie-175342", "text": "Отличничката от X Factor Жана Бергендорф ще се превърне в своеобразен музикален домакин на представянето на първата мобилна апликация в Източна Европа, бореща се против домашното насилие над жени и деца. Това ще се случи на специално събитие на 19 септември в столичната галерия Nova Art Space. Мобилното приложение “За теб” е създадено специално за нуждите на засегнатите в България, обединява всички организации в страната, правейки процеса за намиране на помощ и информация, както по-бърз, така и по-лесен. Представянето на „За теб“ ще бъде подкрепено от редица популярни личности от всички сфери на обществения живот в България, сред които и Бергендорф, която също е била сред жертвите на домашното насилие. Своята подкрепа за мобилната апликация ще даде и Геновева Тишева, член на Комитета на ООН за премахване на дискриминацията срещу жените, която има богат опит в сферата на неправителствените организации. Приложението е финансирано от лондонската фирма PremFina, а идеята за неговата реализация е на българския топ-модел Ивелина Чоева, която създаде сдружение „Помощ за теб“. По повод събитието известният български фотограф Васил Германов засне специална фотосесия с участието на Анита Ушакова. 12-те актови фотографии на женско голо тяло ще направят своята премиера в галерия Nova Art Space. В края на вечерта те ще бъдат продадени на търг, като средствата от продажбата им ще отидат за един от помощните центрове, който подкрепя и настанява жени претърпели домашно насилие в България. Апликацията е за Android и iOS, а пълната й функционалност ще бъде налична в мобилната версия още в деня на представянето. Тя ще предоставя максимално удобство на потребителите, които могат само с един клик на телефона да се информират или да потърсят помощ. Апликацията може да се използва на български и английски език. Съдържа полезна информация не само за лицата пострадали от домашно насилие, но и за техните близки и приятели. Друга ключова секция е локализация на жертвата, както и на най-близките центрове за подкрепа според местоположението. Национални, 24 часови линии за помощ, както и бърз бутон за набиране на тел.112 също присъстват в мобилната версия на „За теб“. В апликацията ще намерите още тест, състоящ се от 13 въпроса, подготвени от специализиран психолог, целящи да намерят отговор дали дадено лице е под форма на домашно насилие. В секцията „Моят дневник” ще може да се проследява, записва и документира всякакъв вид насилие. Приложението разполага и с образователни материали относно различните форми на домашно насилие, видовете подкрепа, онлайн ръководство за сигурност и съвети за напускане на насилствена връзка. Статистика от международни организации потвърждава, че всяка четвърта и дори всяка трета жена в България е жертва на домашно насилие. Това са 1 милион българки. 70 на сто от жените в 8 държави от Източна Европа са били жертви на сексуален тормоз, преследване, домашно насилие или други форми на насилие от 15-годишна възраст. 60 на сто от жените казват, че са били подложени на психологизески натиск. 23 на сто - че са били физически и сексуално малтретирани от партньора си. Повече от 50% от жените, които умишлено са убити днес, са убити от интимните си партньори или членове на семейството. На всеки час, 15 жени в България стават жертви на домашно насилие.", "date": "2019.09.13", "title": "Жана Бергендорф представя приложение срещу домашното насилие"}
{"url": "https://www.monitor.bg:443/bg/a/view/pojar-gori-vyv-vilna-zona-kraj-am-trakija-175321", "text": "Възникнал е пожар във вилна зона край село Долно Вършило.  Към мястото са изпратени екипи огнеборци от районните служби в Белово и Пазарджик, противопожарния участък в Септември, съобщиха от полицията. В гасенето участват и горски работници, както и хора от селото. Теренът е пресечен и труднодостъпен, вятърът допълнително затруднява гасенето. По първоначална информация, няма пострадали хора, но са засегнати няколко постройки. Поради близостта на магистрала „Тракия“ в района на 61-и километър е пренасочен автопатрул на „Пътна полиция“, който следи за опасност от евентуално задимяване. При необходимост към мястото ще бъдат насочени допълнително екипи от районните служби в Пазарджик и Пещера.", "date": "2019.09.13", "title": "Пожар гори във вилна зона край АМ “Тракия“"}
{"url": "https://www.monitor.bg:443/bg/a/view/zapasnoto-vojnstvo-nastojava-za-redovna-kazarma-175324", "text": "Да бъде възстановена редовната наборна армия, като всеки един пълнолетен българин отслужи под пагон поне година, настояват от Съюза на офицерите и сержантите от запаса и резерва, съобщи ден преди втория събор, който ще се проведе край град Крън, председателят на организацията, генерала от резерва Златан Стойков. Той припомня, че премахването на наборната служба е станало под натиск през 2007 година и смята, че възстановяването й може да се случи най-безболезнено след национален референдум. От СОСЗР  имали готовност да предложат на министъра на отбраната готов законопроект за запасните, чрез който да бъдат уредени редица проблеми на хората, чийто живот е преминал под пагон и фуражка. Близо 19 000 са членовете на съюза заедно с около 5 000 души, работили за МВР с униформа. Средната възраст гони 70-те години, като най-възрастен е генерал-майор Иван Желев, някогашен командир на строителната дивизия с гарнизон в Пловдив. Ветеранът преди месец окръглил 103 години и жив и здрав и с боен дух подкарал 104-а, коментира генерал Стойков. Вторият национален събор на запасното войнство преминава под патронажа на министъра на отбраната  Красимир Каракачанов, който лично ще поздрави редиците им в събота около обяд. Предвидена е демонстрация на специализираните сили, скокове с парашути от транспортни самолети и десант с хеликоптери. Буквално в последния момент от президентството съобщили, че върховният главнокомандващ Румен Радев няма да дойде на събора макар преди това да обещал. В събота в Казанлък се проведе специализирана конференция, посветена на националната сигурност съвместно с преподаватели от военна академия „Георги Стойков Раковски\".", "date": "2019.09.13", "title": "Запасното войнство настоява за редовна казарма"}
{"url": "https://www.monitor.bg:443/bg/a/view/nacionalnata-filmoteka-vardi-snimki-ot-rabotata-na-nad-700-igralni-filma-175327", "text": "Албуми, съхраняващи кадри от работни моменти при заснемането на около 700 български игрални филма, от най-първите на Васил Гендов до към 1992 година, се съхраняват в депата на националната ни филмотека, пресметна изследователката на родното седмо изкуство Галина Генчева. Една малка част, петдесетина само бяха показани за пръв път на изложба под наслов „24 кадъра на улицата“ която бе показана в новото арт-простраство на Стара Загора в близост до родния дом на поета Веселин Ханчев и катедралния храм „Свети Николай чудотворец“. Инициативата е на група жители на Града на липите, които по този начин искат да вдъхнат нов живот на няколко култови сгради и да припомнят, че в Стара Загора се намира може би най-голямото депо, където се пазят старите филмови ленти. Сред показаните на изложбата кадри личат образите на няколко поколения любими актьори, родени в Града на липите. Сред тях са Мара Шопова, Наум Шопов, Васил Михайлов, Белла Цонева, мимът Вельо Горанов, изпълнителят на ключова роля в „Адаптация“ Юрий Манолов, Веселин Савов в „Опак човек“, Георги Стаматов Нино Луканов и др. Снимките са правени от фотограф на всяка една продукция. Част от тях са били предназначени за реклама, други са част от биографията на лентите, но във всички има много и много история, която все някой ден ще трябва да бъде разказана, за да не късаме с корените си, коментира Галина Генчева. За съжаление след 1992 година липсват албуми за новите, заснети след този период филми на български режисьори. По думите на директора на Българската национална филмотека Антония Ковачева в няколкото хранилища се съхраняват 9 528 родни заглавия и 4 348 чуждестранни от 54 страни. До момента е цифровизирана една много малка част от оригиналните ленти. От т.г. филмотеката е обявена за второстепен разпоредител на бюджета, с 80 на сто са увеличени парите за издържката, които едва стигали за заплати и малки ремонти на сградния фонд. Едва 27 са служителите в институцията, почти всички до преди месец са били на минимална работна заплата. Оказва се, че в най-голямото извънстолично хранилище /в Стара Загора/ има само един служител и той е назначен на  половин бройка като пазач. Там се съхраняват над 200 т филмови ленти, използвани за прожекции във времена, когато само в Югоизточна България е  имало 380 покрити и 40 летни държавни киносалона. Преди две години БНФ е подготвил проект, с който е кандидатствано пред норвежкия механизъм, но така и не се стигнало до финансирането му. Антония Ковачева, която е директор на филмотеката от 2013 година се надява сегашният опит да бъде успешен, според експертните пресмятания за пълната дигитализация на фондовете ще са необходими поне 10 години и 2 млн евро, без в сумата да е включено закупуване на техниката. При използване на външна услуга сумата набъбва двойно. До сега държавата е предоставила целево само 400 000 лв за цифровизация на кинонаследството.", "date": "2019.09.13", "title": "Националната филмотека пази снимки от над 700 филма"}
{"url": "https://www.monitor.bg:443/bg/a/view/pastor-hyl-ostava-v-aresta-spipali-go-s-6-dechica-175320", "text": "Постоянна мярка за неотклонение „задържане под стража“ постанови състав на сливенския съд спрямо скандално известния с педофилските си „подвизи“ англичанин Даниел Ериксон – Хъл, който близо година се подвизавал в ромския квартал „Надежда“ докато британското правосъдие го издирвало на постоянния му адрес. Арестът на британеца е извършен на 12 септември след осъществена двумесечна проверка по документиране на престъплението от служители на отдел \"Киберпрестъпност\" при ГДБОП и служители на ОДМВР-Сливен. 43-годишният пастор е бил закопчан с белезници около 06,00 часа сутринта при специализирана полицейска операция в дома му. При влизането на полицаите там те заварили чужденеца в едно помещение с шест малолетни и непълнолетни момченца. Децата са отведени незабавно в РУ-Сливен и с тях е започната  работа с инспектори от Детска педагогическа стая и психолог. В хода на извършените процесуално - следствени действия от жилището и личния автомобил на Хъл са иззети компютърна конфигурация, видеокамери и други вещи, имащи отношение към извършеното престъпление. Той е отведен в РУ-Сливен и първоначално е бил задържан за 24 часа, в последствие прокурор е удължил престоя на 72 часа, а в събота е било внесено искане до съда за постоянното му оставяне там. По случая е образувано досъдебно производство под надзора на окръжната прокуратура, като е документирано, че лицето е осъществявало неколкократно блудствени действия с малолетните жертви от Сливен. Докато извършвал противоправните си деяния поданикът на британската кралица легитимирал престоя и контактите си с децата от квартал „Надежда“ като се представял за пастор, който проповядва течение на християнската религия. През изминалата седмица служителите на отдел „Киберпрестъпност“ при ГДБОП са задържали още трима педофили на територията на град София. На 9 септември е бил арестуван френски гражданин, който работил като служител в кол-център на международна фирма. В петък пък били задържани други двама български граждани от София.", "date": "2019.09.13", "title": "Британският пастор остава в ареста, спипали го с 6 дечица"}
{"url": "https://www.monitor.bg:443/bg/a/view/objaviha-chitalishteto-v-shipka-za-pametnik-na-kulturata-175322", "text": "Министерството на културата е дало статут на паметник на културата на сградата на читалище „Светлина 1861“ в град Шипка, чийто състояние през лятото на м.г. предизвика истинска буря от възмущение в социалните мрежи и обществото. Година след скандала в строената преди повече от век сграда-умалено копие на народния театър „Иван Вазов“, се проведе обществено обсъждане, на което бяха представени резултатите от свършената до сега работа както по документиране на състоянието, така и по обследването конструктивните особености на сградата.  „Сградата е добре. Може с реконструкция да заживее дълги години напред.“, съобщи категорично един от най-добрите специалисти в тази сфера у нас проф. д-р инж. Румен Гуглев от „Научноизследователски строителен институт – НИСИ“ ЕООД. Около месец той посвещава да проучи състоянието на основната постройка на едно от първите български читалища, с близо 150-годишна история, за да обмисли възможностите й за нов живот. „Автентичната зала може да бъде запазена, плюс оползотворяване на пристройките, изградени през 80-те, защото те са необходими като допълнителни помещения за пълна функционалност на бъдещ културен център“, се казва в експертизата. „Разрушенията са главно в резултат на безстопанственост, вандализъм и агресията на валежите.“, гласи мнението на специалистите за нанесените през десетилетия след затварянето на сградата щети върху салона. Новият статут на паметник на културата от местно значение дава адекватна юридическа и устройствена защита и много по-широки възможности за търсене на финансиране на проекта по възстановяване. По думите на кмета на Казанлък Галина Стоянова в Долината на тракийските царе предстои осъществяването на многомилионен проект „Светът на траките“, който естествено ще свърже културно-историческите забележителности наоколо с читалището, като духовен и културен център. Предстои общината да внесе искане пред МК за средства, с които да бъде отремонтиран покривът на сградата. Преди година, когато за пръв път посети читалището в Шипка министърът на културата Боил Банов с известна изненада научи, че през 2014 година пустеещата читалищна сграда е била преобразувана в частна общинска собственост и дори била отдадена на концесия за 10-годишен срок на неправителствена организация. Имало дори концесионен договор, според който тя трябвало да бъде санирана и превърната в печеливш обект. Договорът обаче бил развален две години по-късно, като през това време разрухата стигнала до краен предел. Поне 3 млн. лв. ще бъдат потребни за връщането на читалището в някогашния му вид, пресметнаха тогава експертите. Предстои настоятелството да инициира национална кампания за набирането на средства за цялостен ремонт.", "date": "2019.09.13", "title": "Читалището в Шипка стана паметник на културата"}
{"url": "https://www.monitor.bg:443/bg/a/view/murgava-omajnica-izmykna-1-400-lv-ot-starica-175323", "text": "С 1365 лв. е олекнала 82-годишна старозагорка, която пуснала в дома си мургава баячка, който обещала да развали тегнещата над къщата в крайния градски квартал черна магия. Сигналът в Първо РУ на МВР – Стара Загора е приет около обяд на 12 септември. В него потърпевшата Мария Г. описвала как около 15,00 часа на предния ден приела в дома си сравнително млада дама, окичена със златни обеци и пръстени на двете ръце. Тя й била препоръчана от съседи като изкючително веща в развалянето на магии. Гостенката започнала баенето и наричането като в един момент настояла всички налични в жилището пари да бъдат събрани на едно място. Баячката, представила се като Шана или Шанихад, събрала банкнотите и златните накити на баба Мария в една кърпа, възрала осем възела и бохчичката била прибрана в домашнотъкана вълнена торба. Тази торба бабата трябвало да сложи под възглавницата и да преспи поне три вечери без да я отваря, за да не се развалят наричанията и прокобата да бъде разпръсната. След дадените наставления и получения хонорар от близо 3 стотачки врачката си взела довиждане и заминала уж за родния си град в Северна България. Домакинята изпълнила указанията и преспала над торбичката, но на обяд в четвъртък се оказало , че няма дори левче за хляб и решила да извади банкноти от вързопчето. Оказало се, че вътре има надиплени изрезки от стари вестници и шепа дребни камъчета. Образувано е досъдебно производство за извършено престъпление по чл. 209, ал.1 от НК. криминалистите са категорични че това е реанимирана класическа схема за измами,  след като част от телефонните мошенции бяха прибрани по арестите.", "date": "2019.09.13", "title": "Баячка измъкна 1400 лева от старица"}
{"url": "https://www.monitor.bg:443/bg/a/view/obshtinata-izdade-stroitelna-viza-za-stadiona-na-cska-175326", "text": "ЦСКА се сдоби официално със зелена светлина от общината да изготви инвестиционен проект за стадион „Българска армия“. Новината бе съобщена от спортния министър Красен Кралев, чието ведомство е собственик на съоръжението в „Борисовата градина“. Строителната виза е подписана от главния архитект Здравко Здраков и е за „основен ремонт и реконструкция на стадион \"Българска армия\". Документът не допуска намалени разстояния към съседни имоти или сгради, включително през улица. Визата, както и самият инвестиционен проект, трябва да бъдат съгласувани с Министерството на културата по реда на чл. 83 и чл. 84, тъй като стадион \"Българска армия\" попада в обхвата на охранителна зона на резервата \"Борисова градина\". \"Инвеститорът вече може да започне изготвянето на този проект, обяви Кралев. - Министерството вече започна работа с ЦСКА за учредяване на съвместното търговски дружество. След това трябва да бъдат представени ясни и неоспорими гаранции от страна на инвеститора, че може да осигури необходимата инвестиция за осъществяване на проекта\", завърши Красен Кралев. Полицията пък въведе драконовски мерки за сигурност за мача „Ботев“ (Пловдив) - ЦСКА, който е в събота от 17:30 часа в Пловдив. От сборните пунктове по маршрутите им на придвижване феновете на двата отбора ще бъдат съпроводени от полицейски екипи. По този повод във времевия период от 16:00 до 21:00 часа е възможно да бъде въведена временна реорганизация на движението по ”Коматевско шосе” и по улица ”Захаридово”, в отсечката до кръстовището с улица ”Драговец”. Преди двубоя ЦСКА е на четвърто място в класирането с 13 точки, а „Ботев“ е девети с 9 т.", "date": "2019.09.13", "title": "Общината издаде строителна виза за стадиона на ЦСКА"}
{"url": "https://www.monitor.bg:443/bg/a/view/marius-kurkinski-ivan-panteleev-i-diana-dobreva-v-narodnija-teatyr-prez-novija-sezon-175319", "text": "Топ режисьорите Диана Добрева, Иван Пантелеев, Мариус Куркински и др. ще работят в Народния театър „Иван Вазов“ през новия сезон, който стартира официално от днес, 13 септември. На среща с медиите днес директорът Мариус Донкин, който навлезе в четвъртата година, откакто пое поста, обяви акцентите в поредния амбициозен сезон, който са подготвили от представителния ни театър. За първите излизащи на сцена заглавия \"Каквото такова\" на Недялко Йорданов и \"Хубава риба\" под режисурата на Ивайло Христов, \"Монитор\" съобщи преди броени дни. Днес започнаха репетициите за новия спектакъл на режисьора и драматург на Народния театър Юрий Дачев – „Приятна жена в лоша компания\" (комедия с убийства) от Андре Русен. Представлението, чиято премиера ще бъде на 7 ноември на Камерна сцена, е с участието на Емануела Шкодрева, Кръстю Лафазанов, Павел Иванов и Васил Драганов. Преводът от френски е на Светлана Панчева, сценографията и костюмите са дело на Радина Близнакова, а музиката – на Асен Аврамов. За съжаление проектът за спектакъла „Орфей“, който трябваше да постави световноизвестният словенски режисьор Йерней Лоренци тази есен, няма да се осъществи, съобщи Мариус Донкин. „Надявам се всичко в семейството му да е наред и да успеем в рамките на година-година и половина все пак да направим това“, уточни Донкин. Тази промяна отваря път за новия проект на режисьора от Народния театър Диана Добрева, но името на спектакъла, който тя ще постави на Голяма сцена, ще бъде оповестено по-нататък. Между 5 и 10 декември на Сцена „Апостол Карамитев“ предстои премиерата на „Облог“ с участието на Мария Стефанова. Режисьор е Стефан Спасов. Именно той и директорът Мариус Донкин върнаха на сцената след 25-годишно отсъствие легендарната актриса, която играе и в спектаклите „Три високи жени“ от Едуард Олби и „Моята скъпа лейди“ от Израел Хоровиц на режисьора Стилиян Петров. Новата 2020 г. ще започне с дългоочакваната януарска премиера на моноспектакъла „Плач на ангел“ от Стефан Цанев на Сцена „Апостол Карамитев“. Режисьор е Мартин Киселов, а ролята на сложния, съмняващ се и търсещ герой, създаден от поета, ще бъде изпълнена от Валери Йорданов. Февруари 2020 г. ще посрещне зрителите със завръщането на режисьора Иван Пантелеев на Голяма сцена. Първият спектакъл, който той направи в Народния театър след 20-годишно отстъствие – „NЕОдачници“, продължава да се играе при пълни салони, а освен това събра и куп театрални награди. Заглавието на проекта ще бъде съобщено допълнително. Отново през февруари догодина, но на Камерна сцена, предстои премиерата на „Вуйчо Ваньо“ от Антон П. Чехов. Режисьор е Николай Ламбрев-Михайловски. Месец по-късно се очаква премиерата на спектакъл, режисиран от Мариус Куркински. По-нататък най-вероятно той ще постави „Маскарад“ от Михаил Лермонтов и така ще осъществи една от големите си професионални мечти, съобщи Мариус Донкин. Догодина на Сцена „Апостол Карамитев“ ще бъде поставена и пиесата на драматурга на Народния театър Мирела Иванова – „Линията на живота\". Режисьор е Катя Петрова. Още няколко новини има около началото на сезона в Народния театър. Една от тях е стартирането на изцяло новия двуезичен (български и английски) сайт. Той вече е достъпен за потребителите, с изключително респонсив дизайн, и дава възможност да бъдат закупени билети за по-малко от минута. „Сайтът е изцяло защитен и сигурен, в полза на потребителите, които могат да закупят билет много бързо или да се информират за по-малко от 10 секунди за това, което ги интересува“, уточни експертът по комуникации на театъра Тодор Пенев. От 1 октомври Народният театър дава ход и на друг свой проект – субтитрирани на английски език спектакли, който ще даде възможност на туристи и чуждоговорящи жители на столицата и страната да посещават театъра. Първият от тях е „Един безумен ден“ по Бомарше на Голяма сцена на 3 октомври, а сред останалите заглавия със субтитри са “Опит за летене”, “NЕОдачници”, “Животът е прекрасен” и “Бащата“. Целта е в хода на проекта субтитри да имат всички спектакли от репертоара на театъра.  От 1 ноември ще стартира и проектът за специални туристически разходки в сградата на театъра. Така националният ни театър ще заеме достойно мястото си до всички други европейкси театри, а и ще разкаже дългата история на своето съществуване, която досега спираше единствено пред фасадата на централния вход на театъра. Идеята е разходките да се осъществявят всеки понеделник между 10 и 12 часа, по групи от 14 души. Един от гидовете на обиколките ще бъде завеждащият архива и музея на Народния театър Мария Даиева. За финал зам.-директорът по техническите въпроси на театъра инж. Емил Марков съобщи пред медиите, че очаква до края на ноември да бъде завършена подмяната на седалките на Камерна сцена. Освен, че ще бъде сменена основата им, те ще са значително по-удобни и с нова тапицерия.  ", "date": "2019.09.13", "title": "Мариус Куркински, Иван Пантелеев и Диана Добрева в Народния театър през новия сезон"}
{"url": "https://www.monitor.bg:443/bg/a/view/igrachi-ot-turcija-shte-stavat-mladejki-nacionali-na-bylgarija-175330", "text": "Няколко футболисти с български корени, които играят в турски клубове, са в разширения списък на младежкия национален отбор. Това разкри селекционерът на тима ни до 21 години Александър Димитров, който демонстрира готовност да направи национал всеки, който заслужава и има нужния паспорт.  \"Следим всички момчета, които могат да играят за България, сподели спецът. - Сред тях има и такива, които не са родени у нас, но могат да изберат нашата страна заради произхода си. В Турция например има няколко доста талантливи играчи и не е изключено да бъдат повикани. Преслав Боруков, който има вече професионален договор с “Шефилд Уензди”, също е в разширения списък\", обясни Димитров. Също така той обърна внимание на силните и слабите страни на българските млади футболисти, като призова клубовете да дават по-голям шанс за изява на талантите. „Българските младежи трябва да работят върху техниката и скоростта, това са двата компонента, в които изостават от връстниците си. Стараем се да компенсираме със себераздаване, защото българският дух е толкова силен, че планини можем да поместим“, обобщи треньорът на младежките национали.", "date": "2019.09.13", "title": "Играчи от Турция ще стават младежки национали на България"}
{"url": "https://www.monitor.bg:443/bg/a/view/pette-golemi-v-es-protiv-namerenieto-na-netanjahu-175329", "text": "Франция, Германия, Италия, Испания и Великобритания излязоха със съвместно изявление, изразявайки \"дълбока тревога\" по повод изявлението на израелския премиер Бенямин Нетаняху за намерението му да анексира долината на река Йордан в окупирания Западен бряг, предадоха световните медии. “Научихме за доста стъписващите съобщения за намеренията на Израел да завземе части от Западния бряг на река Йордан“, заяви също на пресконференция говорителят на Европейската служба за външна дейност. Той отбеляза, че изявленията на Нетаняху в тази посока са направени в предизборна обстановка. По думите на говорителя завземането на части от Западния бряг би било незаконно, в противоречие с международния ред, и би подкопало усилията за постигането на траен мир. Той допълни, че ЕС подкрепя усилията за решаване на споровете на основата на решение за две държави.  Интересното е, че изявлението идва от името на петте най-големи държави в Европейския съюз, а не от целия 28-членен ЕС. Въпреки че не излезе с официална осъдителна позиция, говорителят на Европейската комисия Мина Андреева беше цитирана да казва, че ЕС \"няма да признае никакви промени в границите отпреди 1967 г., включително по отношение на Йерусалим, различни от договорените между страните\".", "date": "2019.09.13", "title": "Петте големи в ЕС против намерението на Нетаняху"}
{"url": "https://www.monitor.bg:443/bg/a/view/67-tejki-pytni-proizshestvija-s-deca-vyv-varnensko-175310", "text": "67 пътнотранспортни произшествия с участието на деца са регистрирани oт началото на годината във Варна и областта. Това сочат данните от черната статистика, цитирани от началника на група „Пътен контрол“ при ОД на МВР-Варна, старши инспектор Драгомир Ганчев пред „Фокус“. На посочените пътни произшествия са присъствали 82 деца и юноши на възраст до 17 години. В два от инцидентите са загинали деца, а 18 от непълнолетните са били ранени. Според данните на ОД на МВР, през същия период на миналата година, броят на този вид тежки произшествия е с 8 по-малко, а броят на загиналите с един и на ранените - с четири по-малко. „Тази положителна перспектива не бива да ни успокоява и трябва всички заедно да работим в това направление за ограничаване на предпоставките за ПТП с деца, които по принцип са една от силно застрашените групи участници в движението“, обясни Ганчев. По негова информация, от началото на годината досега, на територията на Варна и областта са регистрирани общо 1 900 произшествия, както с пострадали, така и с материални щети. 488 от всички птп-та са тежките катастрофи. При тях има 30 загинали и 633 ранени. В сравнение със същия период на предходната година, броят на тежките произшествия е с 20 по-малко, броят на загиналите е 29, а ранените са с трима повече.", "date": "2019.09.13", "title": "67 тежки катастрофи с деца във Варненско"}
{"url": "https://www.monitor.bg:443/bg/a/view/osydiha-varnenec-za-zakana-za-ubijstvo-kym-bivshata-mu-prijatelka-175308", "text": "36-годишен варненец беше осъден от Районeн съд - Варна за отправени закани за убийство към негова бивша приятелка, с която известно време поддържал връзка. Подсъдимият беше признат за виновен по повдигнато спрямо него обвинение по чл.144, ал. 3 от Наказателния кодекс. В условия на продължавано престъпление, на два пъти, с общо две деяния в периода от 2 август 2017 г. до 3 декември 2018 г., той заплашвал жената, с което възбудил основателен страх у нея от осъществяването на заканите. В единия от случаите, пред свидетели подсъдимият заплашил потърпевшата с думите „Когато свърши ограничителната ми заповед, ще те заколя!“, като демонстративно показал запасан под дрехата си нож. Следващият път, при среща в заведение, той отново се държал агресивно, буйствал и се заканвал на жената, заради което била сигнализирана полицията. Деянието, извършено от подсъдимия представлява престъпление против личността, обясниха юристи. 36-годишният мъж е неосъждан досега и затова съдът му наложи наказание от една година лишаване от свобода, отложено с три години изпитателен срок.", "date": "2019.09.13", "title": "Осъдиха варненец за закана за убийство към бившата му приятелка "}
{"url": "https://www.monitor.bg:443/bg/a/view/zaginaha-cenni-kaktusi-v-botanicheskata-gradina-v-balchik-175312", "text": "Ценни кактуси в Ботаническа градина – Балчик вече са унищожени. Това алармира Стелиян Иванов, самият той е колекционер на над 800 различни видове, вариации, форми, подвидове и сортове. „След уволнението на Галин Радков посещавам за пръв път градината. Най-хубавата ботаническа градина на Балканския полуостров се превърна в гробище“, твърди Стелиян Иванов.  Припомняме, че Галин Радков бе глухоням уникален специалист по растенията в градината и беше уволнен от ректора на Софийския университет. Окръжният съд в Добрич постанови, че уволнението е незаконно и възстанови Галин на работа, той обаче отказа. „Голяма част от растенията в Ботаническата градина в Балчик са преполяти, цялата земя в оранжерията е мокра до степен на кал. Това е абсолютно неподходящо за растения, чиято почва трябва да изсъхне за 3-4 дни максимум. Водата, която е в повече вследствие на преполиване, остава неусвоена и води до изгниване на цялото растение. Има много растения с вредители, умрели, които от доста време си стоят на мястото. Има растения умиращи и повредени, други пък са направо изсъхнали от безводие. Табелите на абсолютно тривиални видове са объркани. Например, на един хлорофитум, който се среща почти във всеки дом, са сложили табелка „Rhipsalis cassutha”, който е вид кактус. На една сансевиера пък табелката беше „Crassula perfoliata”. Най-потърпевши от случилото са растенията от подсемейство Asclepiadoideae, така наречените от нас сукулентарите, Степелиеви. Следващи подред с най-много жертви са семейство Кактусови (Cactaceae). През всичките си години работа в Ботаническа градина – Балчик, Галин се постара да увеличи колекцията ѝ пет пъти, като я снабди и с много редки, скъпи и световно застрашени видове, които, за да са такива, означава, че се гледат и или размножават изключително трудно, и доведе сукулентната колекция на ботаническата градина до втора по видово разнообразие в Европа след тази в Монако. Тези редки видове умират малко по малко, едно по едно. Тази оранжерия беше „вдъхновена” от огромната колекция, която Галин събра, „изнудвайки” чужденци или разменяйки с тях растения от собствената си колекция. Много българи също многократно са дарявали растения“, обясни Стелиян Иванов. Той останал учуден от липсата на един застрашен вид. „В езерцето, в близост до чешмата, преди се намираше Четирилистно разковниче (Marsilea quadrifolia), застрашен вид за българската природа, който за пръв път не забелязах. Вероятно е напълно унищожен“, каза още Иванов и допълни: „Освен на нас, българите, на много чужденци, посетили на живо или задочно чрез ежедневните снимки Галин това място, също им е болно, че най-хубавата ботаническа градина на Балканския полуостров се превърна в гробище.", "date": "2019.09.13", "title": "Загинаха ценни кактуси в Ботаническата градина в Балчик"}
{"url": "https://www.monitor.bg:443/bg/a/view/grigor-prezarejda-v-malibu-predi-aziatskoto-turne-175314", "text": "Григор Димитров се отдаде на заслужена почивка след най-успешния си US Open в своята кариера, който го върна в топ 30 на световната ранглиста. Първата ни ракета „презарежда батериите“ край Малибу, сочи пост в официалния му Фейсбук профил. От 23 септември Гришо започва участие в Азия, като първо е турнирът в Ченду, а от 6 октомври - в Пекин. Димитров използва и Инстаграм, за да пожелае успех на националния ни тим, който днес започва мача си срещу Южна Африка за Купа „Дейвис“. Преди няколко години и той бе част от тима, воден от капитана Тодор Енев.", "date": "2019.09.13", "title": "Григор презарежда в Малибу преди азиатското турне"}
{"url": "https://www.monitor.bg:443/bg/a/view/jenata-sys-zapadnonilska-treska-e-ot-haskovo-175315", "text": "В област Пазарджик е регистриран само един случай на Западнонилска треска, съобщават от местната Регионална здравна инспекция. Това е 47-годишният мъж, който е бил на работа в Кипър и в края на юли се беше върнал в града. Жената, за която съобщи директорът на НЦЗПБ – професор Тодор Кантарджиев, е от област Хасково. Тя е била на гости на дъщеря си в Пазарджик и затова е хоспитализирана в „Инфекциозно отделение“ на Многопрофилна болница за активно лечение в града, откъдето е изпратен серум в Референтна лаборатория – София. Жената е изписана и е в добро общо състояние. Случаят е предаден на Регионалната здравна инспекция в Хасково.", "date": "2019.09.13", "title": "Жената със Западнонилска треска е от Хасково"}
{"url": "https://www.monitor.bg:443/bg/a/view/despodov-bez-klauza-za-ostavane-v-shturm-175313", "text": "В договора за преотстъпване на българския национал Кирил Десподов от” Каляри” в “Щурм” (Грац) липсва клауза за откупуването му, пише австрийският „Кронен цайтунг“. 22-годишният Десподов бе привлечен в австрийския тим по настояване на треньора Нестор Ел Маестро, след като двамата работиха заедно в ЦСКА през първата половина на миналия сезон. „Кронен цайтунг“ отбелязва, че клауза за откупуването няма, тъй като от “Каляри” все пак искат да видят как ще се представи българинът в Австрия и тогава да вземат решение за бъдещето му. През зимният трансферен прозорец италианският тим плати над 4 млн. евро на ЦСКА за Десподов. Той почти не игра след преминаването си в „Каляри“, но клубът ще търси начин да защити инвестицията си, пише „Кронен цайтунг“.", "date": "2019.09.13", "title": "Десподов без клауза за оставане в „Щурм“"}
{"url": "https://www.monitor.bg:443/bg/a/view/barsa-igrae-v-shampionskata-liga-s-ekip-ala-stoichkov-175311", "text": "Испанският шампион “Барселона” обяви, че се е вдъхновил от Стоичков, Гуардиола, бразилеца Роналдо и Луис Енрике за дизайна на третия си екип този сезон. Каталунците официално представиха екипа, чийто основен цвят е светлосин, като онзи от сезон 1996/97, когато спечелиха Купата на краля и КНК. “Когато видиш този цвят, си спомняш за Роналдо, Гуардиола, Стоичков, Луис Енрике… толкова много велики играчи. Ще бъде удоволствие да облека този екип и да нося наслада на нашите фенове с победи както у дома, така и в чужбина”, заяви централният защитник Жерард Пике при представянето на новите екипи. Очаква се Барса да играе с тези фланелки при гостуването на “Борусия” (Дортмунд) в Шампионската лига на 17 септември за старта на груповата фаза в турнира.", "date": "2019.09.13", "title": "„Барса“ играе в Шампионската лига с екип ала Стоичков"}
{"url": "https://www.monitor.bg:443/bg/a/view/fitch-veshtae-spad-na-pazara-na-novi-koli-v-evropa-175309", "text": "Продажбите на нови автомобили в Европа намалява и прогнозите са до края на 2020 г. тази тенденция да продължи, прогнозират от Fitch. Според рейтинговата агенция налице са типични признаци на цикличен спад в сектора. Сред негативните фактори влияещи отрицателно на пазара на нови коли на Стария континент са неяснотите около излизането на Великобритания от ЕС и търговската война между САЩ и Китай и напрежението около търговските договорености между САЩ, Канада и Мексико. Има също така риск Щатите да повишат вносните мита за автомобили, произведени в страните от ЕС. Влияние оказват и политиките за намаляване на парниковите емисии. Според Fitch забавянето на пазара като цяло може да увеличи инвестициите в производството на малки и по-икономични автомобили. Този тип возила обаче носят по-ниски печалби за големите автомобилостроители, смятат от рейтинговата агенция.", "date": "2019.09.13", "title": "Fitch вещае спад на пазара на нови коли в Европа"}
{"url": "https://www.monitor.bg:443/bg/a/view/digitalna-konferencija-sybira-apple-facebook-i-google-vyv-varna-175317", "text": "Варна е домакин на най-мащабната високотехнологична конференция в Югоизточна Европа. Innowave Summit 2019 ще се проведе за поредна година във Варна на 18 и 19 октомври в Двореца на културата и спорта. Конференция ще събере в морската ни столица световни брандове като Apple, Facebook, Google, Amazon, eBay, Trip Advisor, Booking, CNN, Alibaba.com, както и фондове за рисков капитал от 3 континента,  с инвестиционно портфолио от над 100 милиона долара. „Тази година сме подготвили нещо още по-вълнуващо! Всички посетители ще имат възможност да гледат изключителни лектори, които никога не са стъпвали в България. Беше трудна задача да убедим имена като Сед Симоув и Дрейтън Бърд „Бащата на маркетинга“ да се включат, но съм сигурен, че всички усилия си струват. Нашата основна задача е всяка година да надграждаме, затова Innowave Summit през 2019-та ще бъде най-атрактивното издание до този момент“ – споделя Димитър Василев от Български Бизнес Форуми, съорганизатор на събитието. Съветникът на Доналд Тръмп - младши, по потребителско обслужване, е сред топ лекторите, които ще участват в конференцията. Официален гост на Innowave Summit 2019 ще бъде също и европейският комисар по иновации и младеж Мария Габриел. Сред най-атрактивните лектори в конференцията са имена като Джоана Райли, част от международния тренировъчен лагер на ФБР, настоящ изпълнителен директор на Censia - система за разузнаване, която използва изкуствен интелект, за да предостави предварителна информация за най-търсените професионалисти на пазара на труда. Райли е сред стотте най-високо оценени дами в технологичния сектор. Носител е на приза на Калифорнийския съвет по етническо разнообразие - „Най-влиятелна жена“. Впечатление прави и името на д-р Кевин Фрайбърг - част от Топ 30 на \"Най-великите умове в сферата на ръководенето\". Сред лектори на конференцията са още Джина Лондон, водещ в CNN, Лукаш Железни - водещ британски инфлуенсър, Луиз Макдонъл - един от най-успешните Facebook маркетинг блогъри в света, Джонатан Биксби - канадски инвеститор и мултимилионер, както и редица други.", "date": "2019.09.13", "title": "Дигитална конференция събира Apple, Facebook и Google във Варна"}
{"url": "https://www.monitor.bg:443/bg/a/view/bandata-za-organi-pribirala-mejdu-50-000-i-100-000-evro-za-bybrek-175318", "text": "Между 5 и 7 000 евро получавал донорът на бъбрек за експлантация в Турция, съобщи ръководителят на спецпрокуратурата Димитър Петров. Той и представители на ГДБОП разказаха подробности за разбития канал за трафик на донори в Турция. Задържането на двамата организатори, един донор и един рецепиент е станало на 10 септември т.г. в 21,30 ч.на границата. В организираната престъпна група са участвали четирима души – двамата организатори и двама, които са набирали донори и нуждаещи се от трансплантация на бъбрек. Трима от членовете на бандата са мъже, а четвъртият – жена. Всичките са криминално проявени. Един от лидерите – за обсебване, другият – за неистински документи и измама в големи размери, а жената – за кражба и грабеж. И четиримата са български граждани, като единият от тях има и турско гражданство и именно той бил Групата е действала от февруари 2019 г., но разследването може да установи и предишна дейност. До момента са събрани доказателства за 5-ма донори и 5-ма рецепиенти, които са се възползвали от дейността на групата. Установени са и 3-ма очакващи донорство. Набирането на хора е ставало само чрез познати. Групата е действала в ромските квартали в София, във Видин и Монтана. Донори ставали безработни хора с дългове. Нуждаещите се от трансплантация на бъбрек плащали между 50 и 100 000 евро. Парите били давани на части и винаги на ръка. Близките на Между 20 и 25 000 евро струва операцията в турската клиника, межу 5 и 7 000 евро получавал донорът след самата операция, а останалата част била разпределяна между членовете на бандата в зависимост от участието на всеки от тях. Първоначално донорът и нуждаещият се от трансплантация били водени в българска лаборатория, където им били правени изследвания – кръвни тестове за съвместимост. В момента разследващите събират доказателства за участие на български медицински лица в престъпната дейност. След изследването у нас и създаването на документи, че донорът и рецепиентът са роднини, организаторите записвали час за преглед в турската клиника и лично водели там донора и рецепиента. В турската клиника те отново били изследвани и има случаи, когато трансплантацията е била отказвана заради несъвместимост. че хората, които си дават бъбрека и тези, на които се трансплантира, не са роднини, защото работят по документи, а те били направени така, че да отговарят на изискванията, обясниха разследващите. Става въпрос за преведени и легализирани у нас удостоверения за роднински връзки. Установено е, че при преминаване на границата били използвани истинските международни паспорти на донорите и рецепиентите, а в болницата в Турция те представяли фалшиви международни паспорти, от които е видно, че са роднини. Всички действия на нуждаещите се от трансплантация и донорите са били доброволни. Спецсъдът разгледа в петък мерките за неотклонение на 4-мата обвинени, до редакционното приключване на броя все още нямаше решение.  ", "date": "2019.09.13", "title": "Между 5 и 7 хил. евро получавал донорът на бъбрек (ОБНОВЕНА)"}
{"url": "https://www.monitor.bg:443/bg/a/view/podgoniha-ekshibicionist-v-parka-na-vyrshec-175298", "text": "Подгониха ексхибиционист в парка на Вършец. За перверзника информират от областната дирекция на МВР в Монтана. Гнусната сцена се разиграла пред очите на жители и гости на курортния град в четвъртък. Малко след 14 часа в полицията постъпило съобщение, че в парковата зона, близо до минералните бани, мъж извършва непристойни действия. Подателят на сигнала казал, че видял как 59-годишен жител на село Чемиш се задоволява на публичното място, с което грубо нарушава обществения ред и силно възмущава хората, които са видели какво върши. Ченгета от местното управление реагирали светкавично на сигнала и задържали мъжа. На перверзника е съставен акт по указа за борба с дребното хулиганство. Той е конвоиран до районния съд в Берковица за разглеждане на насроченото дело.", "date": "2019.09.13", "title": "Подгониха ексхибиционист в парка на Вършец"}
{"url": "https://www.monitor.bg:443/bg/a/view/jena-s-falshiva-knijka-opita-da-ja-podmeni-175301", "text": "Жена с фалшива книжка опита да прецака КАТ – Враца, откъдето да й я подменят, съобщиха от полицията. Към 14.30 часа в четвъртък на гише „Квалификация“ 52-годишната врачанка представила комплект документи необходими за преиздаване на свидетелство за управление на моторно превозно средство, като в тях представила и свидетелство за управление на нейно име. При направена справка е установено, че представената шофьорска книжка е неистинска и жената никога не е притежавала валидна. По случая е образувано досъдебно производство в районното управление във Враца.", "date": "2019.09.13", "title": "Жена с фалшива книжка опита да я подмени"}
{"url": "https://www.monitor.bg:443/bg/a/view/mejdunaroden-panair-sybira-vyv-varna-pchelari-ot-5-dyrjavi-175304", "text": "За първи път Варна ще бъде домакин на Международен панаир на пчеларски продукти, който ще се проведе на 17, 18 и 19 септември в хотел „Черно море“. В него ще участват организации от България, Молдова, Румъния, Турция и Украйна, съобщиха от Областния информационен център-Варна. Форумът се организира от Агенцията за икономическо развитие в морския град по проекта „Увеличаване на търговията и модернизацията на пчеларството и свързаните  с него сектори в Черноморския басейн“. Той се финансира от програма „Черно море 2014-2020 г“. Освен на пчелните продукти, панаирът ще бъде посветен и на модернизацията на сектора. Ще бъдат представени иновативни технологии за пчеларство. Участниците ще се включат и в създаването на мрежа на производителите на пчелен мед в страните от Черноморския басейн. На тридневния панаир ще се проведат семинари за устойчиво пчеларство и биологично земеделие, ще бъдат показани и най-добрите практики в бранша. Организаторите са предвидили състезания и игри за посетителите. Участието във форума е безплатно. Официалното откриване е от 10 часа на 17 септември в хотел „Черно море“.  ", "date": "2019.09.13", "title": "Международен панаир събира във Варна пчелари от 5 държави"}
{"url": "https://www.monitor.bg:443/bg/a/view/uraganen-vjatyr-sybori-gigantsko-dyrvo-vyrhu-glavata-na-kustendilka-175299", "text": "Ураганен вятър събори гигантско дърво върху главата на кюстендилка. Нелепият инцидент става около 12 часа в петък на самата централна алея в областния град. „Никой нищо не разбра. Чухме силен трясък, а след това писъци. Младата жена се държеше за главата и повикахме Спешен център. Тя беше с детенцето си, но то не е пострадало“, разказаха работещи в съседните кафенета кюстендилци. На мястото на инцидента само след минути пристигнаха екипи на пожарната, спешен център и Общината. „Дървото беше здраво, нямаме представа, каква е причината да се събори. Постоянно правим огледи на всички дървета. Веднага предприехме ограничаването на района с предпазни ленти“, обяви главният експерт \"Управление при кризи и отбранително-мобилизационна подготовка\", Ивайло Чалъков. На място пристигна и кметът на Кюстендил Петър Паунов, който постоянно се осведомяваше за състоянието на жената. По данни от Спешен център – Кюстендил, пострадалата е 32-годишна кюстендилка. „Раните са по главата на жената. Мога да кажа, че не са сериозни. В момента се премиват и след това ще я пуснем да се прибере в дома си“, увери шефът на Спешен център – Кюстендил, д-р Албена Рапатинска. В продължение на часове екипи на общинско предприятие „Чистота“ режеха клоните и обезопасяваха централната алея в областния град. Кюстендилци пък също недоумяват как се е стигнало до инцидента, тъй като дърветата на централната алея са здрави и сравнително млади.", "date": "2019.09.13", "title": "Ураганен вятър събори гигантско дърво върху главата на кюстендилка"}
{"url": "https://www.monitor.bg:443/bg/a/view/mitnichari-otkriha-nedeklarirani-62-000-evro-v-mp-kalotina-175306", "text": "Митнически служители от Главна дирекция „Митническо разузнаване и разследване“ откриха недекларирана валута в размер от 62 000 евро, предават от Агенция „Митници“. Откритието става по време на проверка на лек автомобил, пътуващ от Германия за Турция. Около 11:50 ч. на 06.09.2019 г., на трасе „Входящи леки автомобили и автобуси“ на Митнически пункт Калотина, колата с дестинация Турция бива спряна за проверка. Тогава митничарите откриват 2 000 евро в чантата на един от пътниците и още 60 000 евро, скрити в бельото на същата жена. По случая е образувано досъдебно производство от надзора на РП Сливница, която е постигнала споразумение със защитата на гражданката на Турция – К.Г., обвинена за извършено от нея престъпление по чл. 251, ал 1 от Наказателния кодекс – недеклариране на парични средства, пренасяни през границата на страната. Наложеното на подсъдимата Г. наказание е „глоба“ в размер на 12 400 евро, представляващи една пета от стойността на предмета на престъплението. Определението на съда има последиците на влязла в сила присъда.", "date": "2019.09.13", "title": "Митничари откриха недекларирани 62 000 евро в МП Калотина"}
{"url": "https://www.monitor.bg:443/bg/a/view/uvedomitelnite-pisma-za-direktnite-plashtanija-trygvat-onlajn-175300", "text": "Кандидатите по схемите и мерките на директните плащания, ще получават вече онлайн уведомителните си писма за извършените оторизации и преведени средства от ДФ „Земеделие“ - Разплащателна агенция. Писмата се публикуват в Системата за електронни услуги (СЕУ), която е позиционирана на официалната интернет страница на фонда. Земеделските стопани, регистрирани в системата, имат достъп до публикуваните писма от личният си профил. До там се стига от основното меню „Администрация“ - секция ”Справки” - поле „Кореспонденция“. При изтеглянето на уведомителното писмо, то се счита за връчено, като от следващият ден, започва да тече 14-дневен срок, в който при несъгласие, бенефициентите на ДФЗ могат да обжалват писмата по реда на чл.81 и чл.133, ал.1 от АПК. Бенефициентите, които все още нямат активиран достъп (регистрация) в СЕУ на ДФЗ, могат да получат уведомителните си писма в областната дирекция на фонда по адрес на регистрация (за ЮЛ и ЕТ) или постоянен адрес (за ФЛ). Чрез дигитализация на системите си ДФЗ цели въвеждането на бърза и сигурна комуникация с бенефициентите. В тази връзка се преустановява изпращането на хартиен носител на уведомителните писма, свързани със схемите и мерките на директните плащания. Разплащателната агенция разширява обхвата и надгражда с нови функционалности СЕУ, като част от цялостната концепция за електронизация на системите. Надграждане процесите на дигитализация се прави с цел на по-добра отчетност и контрол при администриране на финансовите средства от националния бюджет и от европейските земеделски фондове за една страна, а от друга - за улеснение на бенефициентите. В разработената индивидуална за всеки кандидат среда се дава възможност за визуализация на електронни документи, уведомления и географски данни. В публичната част на системата са налични регистри и справки, нормативни документи, калкулатори, както и специализирана географска карта.", "date": "2019.09.13", "title": "Уведомителните писма за директните плащания тръгват онлайн"}
{"url": "https://www.monitor.bg:443/bg/a/view/silen-vjatyr-blokira-plavaneto-na-cikladite-175296", "text": "Прекъсване на фериботните връзки се очаква тази вечер в гръцката част на Егейско море поради силния вятър, който се очаква да достигне на места до 9-а степен по скалата на Бофорт, главно в Цикладските острови, съобщи телевизия Скай. От 7 вечерта се очаква да бъде прекратено корабоплаването от Каво Доро на остров Евбея, а от 10 вечерта забраната ще обхване почти цялото Егейско море. Властите съветват пътниците, които планират да пътуват тази вечер, да влязат предварително във връзка с корабните компании и туристическите агенции.", "date": "2019.09.13", "title": "Силен вятър блокира плаването на Цикладите "}
{"url": "https://www.monitor.bg:443/bg/a/view/razrabotvat-vtori-serial-po-igra-na-tronove-175302", "text": "От НВО са поръчали още един сериал, вдъхновен от историята на култовата сага „Игра на тронове“. Главни действащи лица ще са представители на рода Таргериан, от който са любимците на феновете Денерис и Джон Сноу. Очаква се новата продукция да проследи гражданската война между Ренира и Егон Таргариен за властта над Седемте кралства. Сюжетът ще се развива около 300 години преди събитията в „Игра на тронове“. По непотвърдена информация предисторията ще носи името „Танцът на драконите“. Поредицата ще се базира на книгата “Огън и кръв” на Джордж Р. Р. Мартин, в която е разказана историята на Таргериан. Режисьорът Райън Кондал пише пилотния епизод, а самият Мартин е изпълнителен продуцент на поредицата. Припомняме, че след края на “Игра на тронове” НВО нае петима различни сценаристи, чиято задача беше да “изследват различните периоди в творбите на Джордж Р. Р. Мартин” и всеки да напише сценарии за нов сериал. Вече в етап на постпродукция е първата официално обявена предистория, вдъхновена от света в книгита „Песен за огън и лед“. Повече за нея прочетете  .", "date": "2019.09.13", "title": "Разработват втори сериал по „Игра на тронове“"}
{"url": "https://www.monitor.bg:443/bg/a/view/28-godishen-ograbi-2800lv-ot-starci-plashil-gi-s-dushene-i-zakolvane-175303", "text": "28-годишен майстор на покриви заплаши старци от пловдивското село Златитрап, че ако не му дадат 3 800 лева, ще ги удуши и заколи. Пенсионерите се изплашили и му дали всичките си спестявания от 2 800 лева. Историята станала на 10 декември 2017г. в дома на възрастната двойка в село Златитрап. У тях пристигнали четирима непознати мъже, сред които бил и обвиняемият с инициали Г. В. Четиримата обяснили на пенсионерите, че майстор, който преди дни им ремонтирал покрива, ги изпратил, за да вземат забравена от него ножица. Първоначално 78-годишната жена и съпругът й на 80 г.,  не искали да ги пускат в двора, но след като станал скандал, те се уплашили и се съгласили. Обвиняемият Г.В. си показал и личната карта, след което жената му разрешила да вземе ножицата.  Той се качил на покрива. Там намерил ножицата, започнал да я размахва и в това време да разваля подредените керемиди, както и да дърпа улуците. Възрастните хора го молели да не руши покрива, но Г.В. не се спрял и повикал двама от придружаващите го, които отишли при него да правят същото. След около два часа тримата слезли от покрива и заявили, че  семейството им дължи 3 800 лева за работата. Жената казала, че нямат толкова пари. Тогава Г.В. с още двама от приятелите си тръгнал към нея и извикал: „Давай парите. Ще те удуша, ще те заколя, ако не ги дадеш. Ще те утрепя“. Той бутал жената и се заканвал. Възрастните хора се уплашили и дали 2 800 лева, които били спестявали няколко  години. Обвиняемият продължил да иска още пари, но като разбрал, че нямат, си тръгнал с другите трима мъже.  До насрочване на делото в съда майсторът на покриви е с постоянна мярка за неотклонение „задържане под стража”.", "date": "2019.09.13", "title": "28-годишен ограби 2800лв. от старци, плашил ги с душене и заколване"}
{"url": "https://www.monitor.bg:443/bg/a/view/neno-dimov-izdadeni-sa-8-razreshitelni-za-gorene-na-rdf-ot-2005-g-dosega-175292", "text": "От 2005 година досега са издадени общо 8 разрешителни за горене на неопасни отпадъци (RDF). Това заяви министърът на околната среда Нено Димов по време на парламентарния контрол. Поводът пък са поредните няколко случая на нерегламентирано горене на отпадъци в няколко ТЕЦ-а в страната, което доведе и до тяхното временно спиране, Сега Димов обясни, че България е единствената страна в ЕС, която има ограничение за вноса на отпадъци с цел горене, за да не се допусне прекомерен внос. Разрешено е само горенето на  отпадъци до 1/2 от  годишния капацитет на съответната инсталация. През 2018-та година са внесени 85 хиляди тона отпадъци, като в ТЕЦ-е са изгорени едва 3 % от тях. Последната година пък са направени общо 45 проверки на 8-те разрешителни за изгаряне. Така ТЕЦ \"Бобов дол\" е глобен с 92 000 лева, за централата в Сливен има издадено наказателно постановление за 24 000 лева, за горенето на биомаса в ТЕЦ \"Брикел\" и \"Република\" издадените санкции са за 79 000 лева. Димов уточни, че другите страни от ЕС горят много повече отпадъци от България и даде пример с Дания и Швеция, които горят над половината от отпадъците, които произвеждат. Това било пък близо 1/3 повече отколкото в България, като дори в Дания внасят допълнително. По думите му само 4 държави в ЕС изгарят по-малко отпадъци от България. Преди това Димов отговори на въпрос са пожара в депо под магистрала 'Струма\" преди няколко седмици, в резултат на което съоръжението бе повредено. От думите му стана ясно,че през 2018 - 2019 година са правени 5 проверки на собственика на двете площадки и са открити нарушения. През март месец 2018-та е била наложена глоба от 2000 лева за това,че не води отчет, през ноември същата година - че се съхраняват отпадъци на неразрешено място, като наложената санкция е 5000 лева, но тя е в съдебна процедура. През май тази година е имало нова проверка с нови предписания, отпадъците да бъдат премахнати. Били са съставени два акта на собственика, който е отказал да ги приеме и те в крайна сметка са му били връчени чрез общината. На 11 септември е издадена принудителна мярка всички отпадъци да се преместят, като крайният срок за това е 15-ти септември. По думите му предстои РИОСВ - Перник да започне най-тежката процедура по отнемане на разрешителното на \"Феникс - Дупница\", ООД, но за тази цел трябва да има в сила две наказателни постановления. Към момента има само едно, а другото е в съдебна фаза. Когато и то приключи, процедурата ще бъде стартирана.", "date": "2019.09.13", "title": "Нено Димов: Издадени са 8 разрешителни за горене на RDF от 2005 г. досега "}
{"url": "https://www.monitor.bg:443/bg/a/view/ot-samolet-porysiha-grad-sys-70-l-svetena-voda-175286", "text": "Невиждан църковен ритуал бе извършен в руския град Твер. Местните свещеници, начело с митрополит Сава, проведоха над града полет в Деня на трезвеността. От самолет АН-2 бяха изсипани 70 литра светена вода, която би трябвало да изцели местното население от пиянство и алкохолизъм. Традицията руските свещениците да отбелязват Деня на трезвеността датира още от началото на 20-и век. Датата била съобразена с църковния празник „Отсичането на главата на Пророка Йоан Предтеча“, по време на който се спазва строг пост. Навремето в тези дни се спирала продажбата на вино, а поповете започвали религиозните си мисии и убеждавали хората да не пият. Междувременно стана ясно, че Руската православна църква се захваща с производство и масова продажба на пенливи и обикновени вина. Предвижда се производството да бъде базирано в Кубан. За последните шест месеца на 2019 г. този неутешителен показател е скочил с цели 17,2%. За споменатия период алкохолът е станал причина за смъртта на 5500 души, което прави 11 000 жертви на този порок годишно.  ", "date": "2019.09.13", "title": "70 л светена вода изляха върху Твер"}
{"url": "https://www.monitor.bg:443/bg/a/view/rali-piloti-sys-syveti-za-bezopasno-shofirane-na-panaira-v-plovdiv-175305", "text": "Рали пилоти ще дават съвети за безопасно шофиране в рамките на изложбата „Ауто Сити Пловдив 20109” по време на Есенния технически панаир в Пловдив, съобщиха оттам. Това е част от кампанията „Отговорни на пътя“, която се организира от Международен панаир Пловдив, Областната дирекция на МВР-Пловдив и „Пътна полиция“- Пловдив. Тя ще се проведе  за втори път в рамките на Международния технически панаир  от 23 до 28 септември. Осъществява се с подкрепата на   Областната администрация на Пловдивска област, Държавната агенция „Безопасност на движението по пътищата“, клуб „Щереви Рали Тим\"  и БЧК. Първото издание на кампанията „Отговорни на пътя“ предизвика голям интерес сред посетителите на Есенния панаир миналата година. Инициативата има за цел да се повишат спокойствието и сигурността по пътищата. Шампионите от клуб „Щереви Рали Тим\"  са избрани за официални лица на акцията. Те ще направят кът, наподобяващ състезателен бокс, в палата 3. Там ще има екипи, гуми и други принадлежност, а също – тяхната пистова кола, с която посетителите ще могат да се снимат. Така ще усетят атмосферата на автомобилната надпревара. „Искаме да покажем на всички шофьори какви са рисковете от високите скорости и да ги убедим,  че те са само за специалните трасета, а не за населени места и шосета“ обясни Николай Арабаджиев, известен автомобилен състезател. На ученици от пет пловдивски училища ще бъде изнесен урок за правилата на движение и безопасност съвместно с представител на „Пътна полиция“- Пловдив, а активисти на БЧК ще ги учат  как да оказват първа помощ. За всички  ще има  много подаръци Кампанията „Отговорни на пътя“  отново ще предложи улеснения за шофьорите. На място може да се правят електронни справки за нарушения. Ще се дават информация за регистрация на моторни превозни средства, консултации  за безопасно шофиране, съвети за овладяване на агресивността.  Това са основни фактори за намаляване на катастрофите, тъй като липсата на опит при младите шофьори в комбинация с несъобразена скорост е сред основните причини за пътни инциденти у нас. България е на първо място в ЕС по брой загинали в катастрофи, според Евростат. У нас са регистрирани  64 смъртни случая на един милион жители, а средно в ЕС те са 23. Кампанията „Отговорни на пътя“ акцентира на информираността и дисциплинирането на участниците в движението, за да намалеят трагичните случаи.  Миналата година тя привлече хиляди ученици от  други градове, които бяха дошли да видят Международния технически панаир. Сега кампанията ще бъдат още по-интересни, заявиха организаторите. Изложбата „Ауто сити Пловдив“ е най-атрактивната в рамките на Есенния панаир. Тази година е подготвено специално бизнес издание, което ще покаже автомобили с различно предназначение в търговията, индустрията и услугите – джипове, ванове, камиони, пикапи, автобуси, почистващи и сметосъбиращи мащини, наред с нови модели леки коли. Много иновации ще демонстрират също  изложбите „Машиностроене“, „Стройтех“, „Енеко“ и „Инфотех“  в Международен панаир  Пловдив, където се очакват над 30 000 посетители от България и Европа.", "date": "2019.09.13", "title": "Рали пилоти със съвети за безопасно шофиране на Панаира в Пловдив"}
{"url": "https://www.monitor.bg:443/bg/a/view/iniciativen-komitet-shte-izdigne-siderov-za-kmet-na-sofija-175297", "text": "Инициативен комитет ще издигне лидера на \"Атака\" Волен Сидеров за кандидат за кмет на София, става ясно от съобщение от пресцентъра на партията. Само преди ден от Дряново Сидеров обясни, че атакистите ще подкрепят Йорданка Фандъкова на местния вот, тъй като са коалиционни партньори на ГЕРБ в управлението.  \"След вчерашните публикации в медиите за подкрепа на Йорданка Фандъкова от страна на \"Атака\" за предстоящите местни избори в София с лидера на партията Волен Сидеров се свързаха множество граждани и членове на партията с искане той да бъде издигнат за кандидат-кмет на столицата\", пишат от партията. Оттам посочват, че комитетът че иска забрана на \"София прайд\", без обаче да има подробности кой влиза в самия инициативен комитет. Все още не е ясно дали самият Сидеров ще се включи наистина в надпреварата за кмет на София.", "date": "2019.09.13", "title": "Инициативен комитет ще издигне Сидеров за кмет на София"}
{"url": "https://www.monitor.bg:443/bg/a/view/toto-pechalbi-tiraj-73-175294", "text": "„6 от 49“: Числа – 1, 12, 16, 35, 39, 48. Печалби: 6 – няма, 5 – 1 по 27 689,50 лв., 4 – 272 по 101,80 лв., 3 – 5503 по 7,00 лв. ДЖАКПОТ: 2 151 903,33 лв.  Числа – 14, 18, 20, 38, 41, 42. Печалби: 6 – няма, 5 – 12 по 859,80 лв., 4 – 286 по 36,10 лв., 3 – 4266 по 3,50 лв. ДЖАКПОТ: 656 785,07 лв.  I теглене – 1, 13, 28, 31, 35. Печалби: 5 – 1 по 20 939,50 лв., 4 – 192 по 125,80 лв., 3 – 6005 по 5,90 лв. II теглене – 5, 12, 20, 28, 34. Печалби: 5 – 4 по 5234,90 лв., 4 – 251 по 96,30 лв., 3 – 6134 по 5,80 лв.  Позиция – 1, 2, 9; Цифра – 8, 3, 5. Печалби: 3 – 10 по 2567,00 лв., 2 – 1267 по 20,30 лв.  Числа – 2, 5, 13, 23, 31; Зодия 2 - Телец. Печалби: 5+1 – няма, 5 – няма, 4+1 – няма, 4 – 7 по 500,00 лв., 3+1 – 19 по 100,00 лв., 3 – 267 по 10,00 лв., 2+1 – 307 по 5,00 лв., 1+1 – 1245 по 1,50 лв., 2 – 3082 по 0,80 лв., 1 – 1669 по 1,00 лв. ДЖАКПОТ: 3 000 000,00 лв.  Година 14, месец 1, дата 22, ден 5. Печалби: I група – няма, II група – няма, III група – няма, IV група – 4 по 55,10 лв., V група – 6 по 36,80 лв., VI група – 7 по 25,20 лв., VII група – 10 по 22,10 лв., VIII група – 22 по 8,00 лв., IX група – 42 по 6,30 лв., X група – 93 по 3,30 лв., XI група – 130 по 2,70 лв., XII група – 181 по 2,40 лв., XIII група - 433 по 2,10 лв., XIV група – 1187 по 1,30 лв., XV група – 2232 по 1,10 лв.", "date": "2019.09.13", "title": "Тото печалби, тираж №73"}
{"url": "https://www.monitor.bg:443/bg/a/view/prodyljavat-razkopkite-na-pyrvata-stolica-na-odriskoto-carstvo-175288", "text": "Мащабните разкопки на Тракийския селищен център край карловското село Васил Левски ще продължат. Обектът е приоритетен за община Карлово и се разглежда като бъдеща възможност за превръщане на района в атрактивна туристическа дестинация. Това съобщи кметът на община Карлово д-р Емил Кабаиванов, който уточни, че министърът на културата Боил Банов е заявил готовност част от финансирането на проучванията да дойдат от София. Това лято община Карлово отдели 35 000 лева, с които разкопките бяха продължени. Със средствата започна да се прави геофизическо заснемане на терена с цел изготвяне на подземна карта и определяне границите на обекта. Извършени са теренни сондажи и геофизични измервания и изследвания на площ от 15 декара.  „С геофизическото проучване пестим време и средства. През 2008г. се установи, че този селищен център е от 6-и век преди Христа. На практика това е най-ранният град, свързан с одриското царство. Севтополис е с 300 години по-късен. Тоест, селището край село Васил Левски е първата столица на одрисите, а Севтополис е следващата”, заяви директорът на Археологическия музей в Пловдив доц. Костадин Кисьов. По думите му проучваната от екип на Националния исторически музей резиденция край хижа Фенер също е свързана със средището до с. Васил Левски. На дълбочина 2,20 м под нивото на съвременния терен са открити основите на най-стария тракийски храм по нашите земи от VІ-V в. пр.Христа. Разкрит е бил неизвестен досега каменен обелиск с триъгълна форма и височина 1 м, който се е намирал в храмовата постройка. Храмът е имал правоъгълна форма, изграден в основата от каменни квадри и дървена открита конструкция, която е била покрита с керемиден покрив от плоски и извити керемиди със значителни размери – 60 x 40 см. Тази строителна практика е използувана изключително рядко и се среща главно при сградите свързани с царската институция в древна Тракия. Всички керемиди, както извитите, така и плоските са били покрити със златисто покритие. „Интересното е, че освен този храм от 6-и век, който е покрит със специално изработени керемиди, част от които са внос от Коринт, открихме и доста амфори. Те са произвеждани на островите Самос, Тасос и Лесбос. С тях са внасяни зехтин и вино. Имаме открити стъклени накити, които са произвеждани в Египет. Тоест, данните са, че този средищен център до село Васил Левски е бил основен за цяла Тракия през 5-6-и век преди Христа и тракийският владетел оттук е търгувал с всички гръцки колонии и с всички производствени центрове, които са били в древността най-важни”, каза още директорът на РАМ Пловдив. „Това е първата столица на одриското царство”, е категоричен той.  По думите му до момента са били проучени едва 3 декара от цялата  територия, което дава възможност на специалистите да очакват големи находки. „Все пак откритите луксозни предмети от Египет и Гърция ни дават предпоставка да очакваме това. Според древногръцките историци одриския цар Ситалк, за първи път през 431 г. пр.Хр.осъществява официални контакти с Атина. А намерените материали от Египет и Гърция са по-ранни от тази години и може да свържем града с Терес I”, обяснява доц. Кисьов.  Селищният център до село Васил Левски е открит в далечната 1993г. от проф. Мечислав Домарадски и от доц. Костадин Кисьов. Двамата се натъкнали на странен сандък в музея в Карлово, който видели много красиво изрисувани гръцки керемиди. Обяснили им, че десетина години по-рано керемидите са донесени от човек от селото, който ги намерил при прекопаване на лозето си. Двамата учени започнали да сондират мястото, като попаднали на крепостен зид. Разкрили, че зидът е с дължина около 50 метра, запазен на височина около метър – метър и седемдесет сантиметра, с необичайно голяма дебелина от 2 метра. Разкопките на селищния център край село Васил Левски са правени с прекъсвания през годините и последните са били през 2008г. След приключване на геофизичните проучвания ще бъде подготвена документацията за даване статут на недвижима културна ценност от национално значение на Тракийския селищен център. С придобиването на този статут, община Карлово ще има възможност да кандидатства по Оперативна програма „Региони в растеж”, която да финансира превръщането на обекта в туристическа дестинация, подчерта кметът. Снимки: община Карлово", "date": "2019.09.13", "title": "Продължават разкопките на първата столица на одриското царство "}
{"url": "https://www.monitor.bg:443/bg/a/view/kitaj-maha-sojata-i-svinskoto-ot-dopylnitelnite-mita-za-amerikanski-stoki-175291", "text": "Китай ще изключи някои селскостопански продукти, включително соята и свинското, от допълнителните мита за американски стоки. Това съобщи днес „Синхуа“, позовавайки се на официални източници. Соята е най-големият износ на САЩ за Китай, но сделките бяха спрени, след като американският президент Доналд Тръмп повиши митата за внос на стоки от Китай, припомня АП. Двете страни се готвят за преговори във Вашингтон, но експерти не очакват окончателна сделка до края на годината заради мащаба на противоречията между двете най-големи световни икономики. Тръмп обяви по-рано тази седмица, че ще отложи планираното повишаване на митата върху внасяни от Китай стоки на стойност 250 млрд. долара за 15 октомври като жест на добра воля преди преговорите.", "date": "2019.09.13", "title": "Китай маха соята и свинското от допълнителните мита за американски стоки"}
{"url": "https://www.monitor.bg:443/bg/a/view/transportna-stachka-blokira-parij-175289", "text": "Гражданите на Париж се сблъскаха с транспортен хаос в петък, докато транспортните работници стачкуваха заради плановете за намаляване на пенсионните си привилегии в предизвикателство към плановете за пенсионна реформа на президента Еманюел Макрон, съобщава \"Ройтерс\". 10 от 16 линии на метрото в Париж и 2 основни регионални влакови линии бяха напълно затворени, докато изтече сутрешният час пик, оставяйки пътуващите да намерят други алтернативи да стигнат до работа. \"Днес отивам пеша на работа и ще бъда по улиците най-малко четири часа\", обяснява Антъни, 21-годишен, който работи в ресторант в Западен Париж. Синдикатите искат стачката, която се очаква да бъде най-голямата след 2007 г. в Париж, за да изпрати предупреждение към правителството на Макрон, тъй като стартира една от най-опасните реформи на своето президентство - да обедини 42-те различни пенсионни системи във Франция в единна система, базирана на точки. Премиерът Едуар Филип обеща да отдели време на профсъюзите и да вземе предвид по-широкото обществено мнение, след като в миналото бе изправен пред критики за това, че е \"запушил ушите си\". \"Съобщенията на премиера няма да окажат влияние. Стачката е стартирана и участието ще бъде мащабно\", коментира Фредерик Руис, който оглавява обединението CFE-CGC в парижката компания RATP. Правителството не се поколеба от големите стачки миналата година заради реформа на държавната железопътна компания, но оттогава Макрон отслабва политически и от поредицата антиправителствени протести в края на 2018 г. и началото на тази година. Протестите, които шокираха нацията с едни от най-сериозните улични насилия от десетилетия, бяха предизвикани от опасения за понижаване на жизнения стандарт и също така от притесненията, че Макрон притиска прекалено силно за своята програмата за реформи. Докато обещава да бъде отворен за външен принос за пенсионната реформа, Филип допълва, че е решен да изпълни плана за пенсионна реформа. Предишни реформи вече отменят част от правата на работниците в RATP и се притесняват, че ще трябва да правят допълнително наложени жертви. Анкета на Odoxa-Dentsu установява, че почти трима от четирима анкетирани не смята, че правителството на Макрон ще предложи добра реформа.", "date": "2019.09.13", "title": "Транспортна стачка блокира Париж"}
{"url": "https://www.monitor.bg:443/bg/a/view/zatvarjat-nezakonna-kariera-kraj-selo-shishmanci-175295", "text": "Незаконна кариера за добив на скална маса край раковското село Шишманци бе разкрита от РИОСВ в Пловдив след публикации в социалните мрежи за силно запрашаване на въздуха на населеното място. На място еко инспекторите установили, че една от действащите кариери в района на селото е незаконна – няма официално предоставена концесия от Министерството на енергетиката (МЕ), легализираща дейността й. Констатирано е, че в имота има трошачно-сортировъчна инсталация, която работи и в момента на проверката. Извършва се добив, преработка и изнасяне на скална маса от незаконния обект. РИОСВ – Пловдив незабавно е алармирала за случая Министерството на енергетиката (което се явява компетентен орган по Закона за подземните богатства), както и кмета на община Раковски. Реакцията на МЕ е незабавна. Оттам са предприели проверка на място и са постановили незабавно преустановяване на дейността. Предстоят следствени действия по случая, съобщиха от еко инспекцията.", "date": "2019.09.13", "title": "Затварят незаконна кариера край село Шишманци"}
{"url": "https://www.monitor.bg:443/bg/a/view/s-6-5-mln-lv-ukrepvat-srutishtata-po-pytja-za-rilskija-manastir-175293", "text": "6 457 500 лв. ще бъдат вложени в укрепването на срутищата по пътя за Рилския манастир. С тях ще се финансират необходимите за целта проучвателно-проектантски дейности и строително-монтажни работи. Средствата са заложени в аварийната програма на Агенция „Пътна инфраструктура“ за 2019 г. Това съобщи министърът на регионалното развитие и благоустройството Петя Аврамова при участието си в днешния парламентарен контрол. Регионалният министър напомни, че през 2018 г. в засегнатите от срутища три участъка от третокласния път Кочериново - Рила - Рилски Манастир - Кирилова поляна от пътноподдържащата фирма са извършени аварийно-възстановителни дейности. През 2019 г. са одобрени допълнителни средства за аварийно укрепване на участъка и фирмата изпълнител стартира дейности по укрепване, които поради нестабилността на терена и активния стадий на развитие на срутищата са прекратени. С цел провери на актуалното им състояние ще бъдат извършени нови инженерно-геоложки и геотехнически проучвания за установяване на инженерно-геоложките условия в обсега на засегнатите участъци, изясняване на причините, обхвата и динамиката на проявилите се процеси и за получаване на достатъчно информация за свойствата на масива ще бъдат извършени За участъка има изготвено задание за проектиране, което e утвърдено през м. август. Предстои изработване на технически проект, който трябва да бъде одобрен, и издаване на разрешение за строеж, за да могат да бъдат започнат строително-монтажни работи. Предстои да бъде обявена и процедура за избор на консултант. Министър Аврамова напомни, че на 4 септември правителството прие постановление, с което даде възможност на Министерството на регионалното развитие и благоустройството да поема ангажименти за разходи в размер до 447 100 000 лв. Така на Агенция „Пътна инфраструктура“ се дава възможност да възлага дейности по укрепване на за свлачища и срутища по републиканската пътна мрежа. Отговорите на министър Петя Аврамова в парламентарния контрол могат да бъдат намерени в секция „Парламентарен контрол“ на интернет страницата на МРРБ.", "date": "2019.09.13", "title": "С 6,5 млн. лв. укрепват срутищата по пътя за Рилския манастир"}
{"url": "https://www.monitor.bg:443/bg/a/view/puskat-velosipedni-alei-do-arena-armeec-175290", "text": "Над 3 км велоалея ще има от гара „Пионер“ до ВТУ „Тодор Каблешков“. Това е първият участък от зеления ринг на София, той ще свързва районите „Изгрев“ и „Слатина“, заяви столичният кмет Йорданка Фандъкова при представянето на проекта. Територията е собственост на Национална компания \"Железопътна инфраструктура\" (НКЖИ) с принципал Министерство на транспорта. от \"Слатина\" до гара „Пионер“ и се създават велосипедни връзки за зала „Арена Армеец“, Софийския метрополитен и велосипедната мрежа на парк Борисова градина. „Заедно с министъра Росен Желязков сме, защото аз се обърнах към него с искането тази територия, след приемането на плана, да бъде предоставена на Столичната община. Това е територия с площ над 60 декара, дължината на участъка е над 3 км и получих неговото съгласие”, обясни кметът на София Йорданка Фандъкова. Тя посочи, че това е първият участък от зеления ринг, който искат да изградят, и целта на който е да могат всички квартали, през които минава зеленият ринг, да имат връзка с парковете на града. Министърът на транспорта Росен Желязков посочи, че „В рамките на която велоалеите, разбира се, ще бъдат основната функционалност на градската мобилност, но 60% от площта ще бъде за озеленяване, т.е. това ще бъде наистина зелена територия, паркова територия, в която ще може да се развие цялостната концепция за градска мобилност, за придвижване с всички немоторни превозни средства, които вече трайно се настаняват в столицата, а скоро и в други градове”, заяви още министърът. Бъдещата велоалея е ситуирана по следата на демонтираната жп линия и следва плавния наклон на съществуващия терен, като по този начин се осъществява връзка с изградената улична мрежа и съществуващата инфраструктура. Общата площ на новопредставения зелен коридор е 61 965 кв. м, уточни главният архитект Здравко Здравков. след като Столична община получи безвъзмездно терена от транспортното министерство и минат обществените обсъждания. За намаляване на трафика през центъра е заложено по бул. “Тодор Каблешков“ да се изгради и трамваен ринг, съобщи главният архитект Здравко Здравков. „С него да свържем с трамвайно трасе от бул. “Цар Борис“ през бул. „България“, бул. „Черни връх“, да завъртим по ринга, да премине през бул. „Цариградско шосе“ и да стигне до кв. „Слатина“, съобщи арх. Здравков. Той цитира данни, че трамвайното трасе ще бъде използвано от много пътници. „Връзка по третия градски ринг може да се осъществи с подобен трамвай, който да поеме пътници от кварталите и да ги превози по ринга, за да не се налага да влизат в центъра за всяко единично придвижване“, обясни още арх. Здравков.", "date": "2019.09.13", "title": "Над 3 км нова велоалея  свързва „Изгрев“ със „Слатина“ (ОБНОВЕНА)"}
{"url": "https://www.monitor.bg:443/bg/a/view/na-pyrvo-chetene-ns-prie-zakon-za-elektronnoto-upravlenie-175278", "text": "Парламентът прие поправки в  Закона за електронното управление на първо четене. Законопроектът цели да осигури ефективност и сигурност при предоставянето на електронни административни услуги на гражданите и организациите предвид приетите изменения и допълнения в Административнопроцесуалния кодекс.  Предлагат се две групи изменения. С първата група изменения се постига гаранция, че потребители на електронни административни услуги, ще разполагат със сигурен, надежден и проследим канал за подаване на електронни документи и заявяване. Втората група изменения и допълнения се отнася до правомощията на шефа на Държавна агенция „Електронно управление“. Те имат за цел да гарантират изпълнението на Стратегията за развитие на електронното управление в страната, както и прилагането на архитектури по области на политики и бюджетен контрол върху разходите за е-управление и ИКТ. Изграждането и развитието на електронното управление изисква съгласуваност, оперативна съвместимост и системна интеграция на споделените информационни ресурси при устойчив модел за дългосрочно управление. Заместник-председателят на ПГ на ДПС Халил Летифов заяви, че ще подкрепят законопроекта, но с условие, че трябва да се преработи. Според него променяните правомощия на държавна агенция \"Електронно управление\" трябва да се изчистят. \"Да, прехвърлят се правомощия от едно държавно предприятие към друг субект, който към момента е търговско дружество\", каза Летифов. По думите му отделно в този законопроект се засяга европейска директива от 2016 г., по която сме в наказателна процедура. Той уточни, че това е най-леката наказателна процедура, която е за достъпност на уебсайтовете, регламентирана в тази директива. По думите му трябва да приемем и да синхронизираме законодателство с директива 21-02 и да вървим към интегрирането на тази директива и тази достъпност особено по отношение на хората с увреждания. От БСП се въздържаха. Георги Свиленски заяви, че промените в Закона били свидетелство за провала на правителството при въвеждането му. По думите му сме ставало свидетели  на отмяна на въвеждането на новите лични документи, в които е заложен електронен идентификатор. Според него сега се предлага да се извадят функции от държавната агенция \"Електронно управление\" и тя да се прехвърли в \"Информационно обслужване\".", "date": "2019.09.13", "title": "На първо четене: НС прие закон за електронното управление "}
{"url": "https://www.monitor.bg:443/bg/a/view/dyrvo-za-malko-padna-vyrhu-chovek-v-centyra-na-sofija-175282", "text": "Дърво с изгнили корени преди минути за малко не падна върху човек на ул. „Панайот Волов“ в центъра на София. Клоните му успяха обаче да счупят предното стъкло на паркирания автомобил, от който минути преди това е излязъл водачът му. Собственикът на возилото Бойчо Ботев обясни за „Монитор“, че е спрял за да влезе в в сградата и да вземе ключове за да може да прибере автомобила си в двора на имота. Имал е късмет, че в момента на падането на дървото не е бил близо до колата. Въпросно дърво се е намирало на тротоара до оградата на съседния имот В столицата има доста подобни дървета, които при силен вятър носят рискове. Немалка част от тях са в частни имоти и собствениците им трябва да се погрижат за премахването им.", "date": "2019.09.13", "title": "Дърво за малко не падна върху човек в центъра на София"}
{"url": "https://www.monitor.bg:443/bg/a/view/bnb-pusna-vyzpomenatelna-moneta-za-150-godini-ban-175287", "text": "Българска народна банка (БНБ) пусна сребърна възпоменателна монета по случай 150 години от създаването на Българска академия на науките (БАН). Тя ще бъде в обращение от 16 септември 2019 г. Номиналната стойност на монетата е 10 лв., а металът, от който е изработена, е с висока проба от 999/1000. Паричният знак с диаметър от 38.61 мм тежи 23.33 г и е с гладък гурт. Тиражът на възпоменателната монета е 3000 бройки, които ще могат да се закупят от касите на БНБ, Първа инвестиционна банка, ДСК, Райфайзен и Тексим банк. В периода 16-18 септември 2019 г. желаещите да закупят монетата ще могат да приберат до 2 броя от нея, а след това тя ще се продава без ограничения. Цената й е 78 лв. Автори на художествения проект са Пламен и Преслав Черневи. На лицето са изобразени емблемата на БНБ, годината 1879 г. с околовръс “Българска народна банка” и номиналната стойност 10 лв. Освен това, е изписана и 2019 г. като година на емисия. На гърба са централната сграда на БАН, а в околоръс на два реда има изписани БАН и 150 години. Монетата е втората такава по вида си. Първата е по случай 120 години БАН, 1989 г.", "date": "2019.09.13", "title": "БНБ пусна възпоменателна монета за 150 години БАН "}
{"url": "https://www.monitor.bg:443/bg/a/view/gerb-za-15-ti-septemvri-obrazovanieto-e-prioritet-za-nas-175280", "text": "Образованието е приоритет за ГЕРБ. Това заяви депутатът от управляващата партия Галя Захариева в декларация от името на групата по повод началото на новата учебна година. Такива имаше от БСП и ДПС. По думите на Захариева, образованието е най-сигурната инвестиция за по-добър живот и призова опозицията да забрави политическите амбиции, когато се говори и работи за по-качествено образование. от ГЕРБ са горди,че БГ еврокомисарят Мария Габриел новия и ресор , като така качественото образовани станало приоритет и на ЕС. Захариева увери, че ГЕРБ ще продължат да изпълняват своите ангажименти за нови учебни програми, увеличение на учителските заплати, обхващане на повече деца в клас. Така през 2017-та средната брутна заплата на учителите била 900 лева, догодина тя ще над 1500 лева, а през 2021 година ще стига 1800 лева. С това те изпълнявали обещанието си за двоен скок на възнагражденията на преподавателите. През 2021 ще има и допълнителни пари за педагозите. ремонтирани били и над 1000 школа, като от 2007 до 2013 са реализирани проекти за 400 млн. лева,.а от 2014-до 2020 - близо 500 млн. лева. Политическите ежби нямат място из полето на образованието, каза Захариева. Преди това пък в кулоарите на НС от БСП също излязоха с декларация, в която разкритикуваха управляващите за проблемите на образованието, закъснелите реформи и закъснялото вдигане на заплатите на учителите. те поясниха, че преподавателите се товарят с допълнителни административни задължения, сред които да правят незабавни посещения по домовете на отсъстващите деца, а към тях по график два пъти седмично ще се присъединяват служители на общината и образователния инспекторат по места. От ДПС пък изтъкнаха в декларацията си,че трябва да се положат максимални усилия за нужните реформи ида  не трябва да бъдем песимисти.Той припомни и дискусията за съдържанието на учебниците по история за 10 клас, относно тоталитарния режим. По думите на Ерол Мехмед децата продължават да не знаят детайли за Възродителния процес и за протестите на българските турци през 1989 година и етническото прочистване. Той изтъкна, че Мария Габриел има важен ресор. Надяваме се, че това ще бъде ново европейско начало на българското образование и внедряване на нови технологии в него, защото е недопустимо да изоставаме.", "date": "2019.09.13", "title": "ГЕРБ за Първия учебен ден: Образованието е приоритет за нас"}
{"url": "https://www.monitor.bg:443/bg/a/view/borisov-iskam-da-osveja-partijata-175283", "text": "\"Ако се стигне до публичен търг за \"Дунарит\", със сигурност държавата ще го изкупи. Гарантирам, го на 100%. Толкова ми омръзнаха аферите около този важен, стратегически и работещ завод, че и отгоре ще дадем на търга и ще си го купим. Ще бъде на 100% само държавен. Това мога да гарантирам. Докато съм някакъв и имам някаква власт, това ще стане“. Това заяви пред журналисти премиерът Бойко Борисов при посещението си в Русе. На въпрос за строителството на втори мост над Дунав при Русе Борисов отговори, че не е оптимист, тъй като „румънците не искат“. Въпреки това транспортните министри на двете страни водели разговори непрекъснато за ново съоръжение над реката. Борисов коментира и защо ГЕРБ не е подкрепила за трети мандат кмета на Русе Пламен Стоилов. Отговори, че е доволен от управлението му, но иска да освежи партията. „Стоилов остава в партията, помага с всичко момчето, никой от нас не е женен за този пост, както виждате с мене върви навсякъде“, обясни той. Премиерът отговори на въпрос и за свалянето от ефир на водещата на предаването „Преди всички“ и дългогодишен съдебен репортер в Българското национално радио Силвия Великова. „Когато научих вчера за свалянето на Силвия Великова, аз й се обадих лично. Като чух за тази глупост, която са сътворили, обадих се все пак тя да ми потвърди. Аз не го познавам лично директора на БНР. Помолих да му предадат, че ако не оправи това безобразие, днес сутринта ще отида в парламента и ще поискам от парламентарната група на ГЕРБ, като председател на партията, да му поиска оставката. Какво повече да направя“, допълни той. Борисов коментира и подкрепата на БСП за Мая Манолова, която се кандидатира за кмет на София. „Аз като знам Манолова, когато я направихме омбудсман, какъв натиск имаше от БСП срещу нея, как тя хулеше БСП пред мен, ако са толкова двулични – да им е честито“, допълни той. В Русе Борисов посети Професионалната гимназия по облекло „Недка Иван Лазарова“, чийто директор Диана Иванова е кандидатът на ГЕРБ за кмет на града. Снимки: Жанета Йорданова", "date": "2019.09.13", "title": "Борисов: Държавата ще изкупи \"Дунарит\" при търг (ОБНОВЕНА)"}
{"url": "https://www.monitor.bg:443/bg/a/view/shefyt-na-tad-grud-ostava-v-aresta-175281", "text": "Апелативният спецсъд остави в ареста обвинения в подбудителство за кибертероризъм собственик на „ТАД Груп“ Иван Тодоров, съобщи NOVA. Миналата седмица и Спецсъдът не уважи искането на Иван Тодоров за по-лека мярка за неотклонение. Той подаде жалба, а в петък Апелативният спецсъд оповести решението си. На Тодоров е повдигнато и ново обвинение - за организирана престъпна група. Членовете на групата са Георги Янков и Кристиян Бойков, а ръководител е Иван Тодоров. „Прокуратурата очакваше такова развитие на нещата, тъй като ние сме събрали много категорични доказателства за това, че именно обвиняемият Тодоров е автор на престъпленията, за които прокуратурата е повдигнала обвинения”, каза прокурор Даниела Ангелова. Защитата на Тодоров обаче не е съгласна с доводите на обвинението и смята, че няма данни за подбудителство от страна на шефа на ТАД груп.", "date": "2019.09.13", "title": "Шефът на ТАД груд остава в ареста"}
{"url": "https://www.monitor.bg:443/bg/a/view/shej-michyl-njama-da-izliza-v-majchinstvo-175253", "text": "Актрисата Шей Мичъл, добила световна популярност с ролята на Емили Фийлдс в сериала „Малки сладки лъжкини“, няма да излиза в майчинство. Тя е категорична, че може да работи от вкъщи и едновременно да се грижи за първата си рожба. „Целият ми екип знае, че за мен няма да има майчинство. и имам още една компания, която трябва да управлявам. Обичам това, което правя, така че за мен не е работа“, заяви в YouTube канала си Almost Ready 32-годишната красавица . Това се отнася до продуцентската й компания Amore & Vita Inc. , която управлява с мениджъра Дейвид Дийн Портели. Мичъл издаде още, че вече е избрала име за дъщеричката си, но не е готова да го сподели с целия свят. Припомняме, че актрисата разкри, че е в напреднала бременност в края на юни. Бъдещият татко е телевизионният водещ Мати Бабъл.", "date": "2019.09.13", "title": "Шей Мичъл няма да излиза в майчинство"}
{"url": "https://www.monitor.bg:443/bg/a/view/byrkou-predupredi-boris-djonsyn-175279", "text": "Председателят на британската Камара на общините (долната камара на парламента) Джон Бъркоу показа ясно, че няма да изчака тихо оттеглянето си в края на октомври. Бъркоу изрично предупреди премиера Борис Джонсън, че парламентът ще предприеме агресивни действия, за да гарантира спазването на приетия закон за блокиране на Брекзит без споразумение. Председателят на долната камара на британския парламент заяви, че ще позволи \"процедурна креативност\", за да гарантира, че Джонсън няма да наруши закона. Той задължава премиера да поиска от ЕС продължаване на срока за Брекзит след 31 октомври, ако до средата на октомври не бъде постигнато споразумение. Премиерът вече заяви, че е по-добре да \"лежи мъртъв в канавка\", отколкото да поиска ново отлагане.  Премиерът трябва да спазва закона и е \"шокиращо\", че изобщо се обмисля какъвто и да било различен курс, заяви Бъркоу. \"Това би било най-ужасния пример за останалата част от обществото\", добави той. Разногласията между Великобритания и ЕС относно Брекзит остават много големи, заяви днес в интервю по ирландско радио премиерът на Република Ирландия Лио Варадкар, цитиран от Ройтерс. \"Винаги сме искали да проучим алтернативни решения. Мисля обаче, че е справедливо да се каже, че това, което виждаме засега, е далеч от необходимото. Пропастта между позициите на Брюксел и Лондон е много дълбока\", каза Варадкар.  Джонсън ще се срещне с председателя на ЕК Жан-Клод Юнкер в понеделник на работен обяд в Люксембург, съобщи днес Брюксел.", "date": "2019.09.13", "title": "Бъркоу предупреди Борис Джонсън "}
{"url": "https://www.monitor.bg:443/bg/a/view/nashi-uchenici-specheliha-vtoro-mjasto-na-mejdunarodnija-konkurs-za-statisticheski-plakat-175284", "text": "Учениците от столичното 56-о училище „Проф. Константин Иречек“ Ивана Иванова, Кристина Петрова, Анна-Мария Младенова, Александър Динев и Елхам Мохамад спечелиха второ място в Международния конкурс за статистически плакат за ученици и студенти. В него участваха близо 15 000 учащи от целия свят. Победителите бяха обявени в края на август по време на годишния Световен статистически конгрес. В категорията на най-малките - ученици, родени през или след 2003 г., със своя плакат на тема „Как се храня?“ отборът от 56-о училище ни показва по интересен и убедителен начин как хранителните навици на подрастващите се отразяват върху тяхното здраве, подкрепяйки изводите си с резултатите от проучване, направено сред техните съученици. В понеделник, 16 септември, по време на официалното откриване на новата учебна година председателят на НСИ Сергей Цветарски ще награди учениците. Международният конкурс за статистически плакат се организира от Международната асоциация за статистическо образование (IASE), която е образователната секция на Международния статистически институт (ISI). В България състезанието се провежда от Националния статистически институт за първи път през тази година. Състезанието се състои от два кръга: национален и международен. Финалистите от националния кръг във всяка държава участват в международния кръг. В трите възрастови категории за ученици и студенти участваха 238 учащи от България, разпределени в 68 отбора от 26 града и 41 учебни институции.", "date": "2019.09.13", "title": "Наши ученици спечелиха второ място на Международния конкурс за статистически плакат "}
{"url": "https://www.monitor.bg:443/bg/a/view/adel-podade-dokumenti-za-razvod-175285", "text": "След като през април обяви раздялата със съпруга си Саймън Конеки, британската звезда Адел направи следващата стъпка – подаде документи за развод в съда в Лос Анджелис. Певицата се надява процедурата да се изпълни бързо, тъй като вече има нов мъж до себе си. Броени дни след официалното признание за краха на брака й, Адел бе уловена от папараците да целува страстно непознат в Ню Йорк. Тя има слабост към американците, откакто живее в Лос Анджелис\", заяви наскоро пред в. The Sun човек от обкръжението й. Изпълнителката на Skyfall съобщи за раздялата чрез свои представители. В изявление на звездата се посочва, че въпреки краха на любовния й живот с Конъки, „двамата ще си поделят грижите за сина им и ще останат любящи родители“. Двамата възпитават 6-годишен син – Анджело. Заговори се още, че Адел е на път да изгуби половината си състояние. То се оценява на 173 милиона евро, а след развода може голяма част от него да се озове в банковата сметка на бившия й.", "date": "2019.09.13", "title": "Адел подаде документи за развод"}
{"url": "https://www.monitor.bg:443/bg/a/view/helikopter-gasi-gorski-pojar-nad-batak-175276", "text": "Хеликоптер от Авиобаза Крумово се включи в гасенето на сложен горски пожар в района на Държавно горско стопанство –Батак. Огънят тръгнал в горските площи и спешно към мястото били изпратени огнеборци  и горски служители. Заради тежкия терен към мястото са изпратени 32 огнеборци и техника от районите служби в Батак, Пещера, Велинград и Пазарджик. Заедно с тях в гасенето са участвали 45 горски служители с високопроходима техника за гасене на горски пожари. Наложило се заради сложния и пресечен терен от въздуха в гасенето да участва и хеликоптер от Авиобаза Крумово. Машината е направила 25 захода и изхвърляла вода върху сложния пресечен терен. Засегнати са около 100 декара иглолистна гора и 30 декара сухи треви и храсти.", "date": "2019.09.13", "title": "Хеликоптер гаси горски пожар над Батак"}
{"url": "https://www.monitor.bg:443/bg/a/view/povdigat-obvinenie-na-pastora-zapodozrjan-kato-pedofil-175272", "text": "Прокуратурата в Сливен ще повдигне обвинение на пастора Даниел Хъл. От четвъртък той е задържан по подозрение за сексуални престъпления с деца от ромската махала на Сливен. По данни на Би Би Си, преди две години във Великобритания той получава 15 месеца затвор за педофилия. Забраняват му да напуска страната, както и да общува с малолетни в отсъствие на техен родител. Хъл обаче успява да се пресели у нас и да купи няколко къщи в сливенския квартал „Надежда“. Местните хора изобщо не подозират, че британецът е осъждан за педофилия. Те го представят като благодетел, който им плаща сметките, купува им къщи и храни. Затова и те оставят децата си при него, дори и да нощуват. Никой обаче не следи какво се случва в Молитвения дом, който се намира в крайната част на сливенския квартал „Надежда“.", "date": "2019.09.13", "title": "Повдигат обвинение на пастора заподозрян като педофил"}
{"url": "https://www.monitor.bg:443/bg/a/view/deputatite-gledat-na-pyrvo-chetene-zakona-za-elektronnoto-upravlenie-175273", "text": "Депутатите ще гледат днес на първо четене промени в Закона за електронното управление. Законопроектът има за цел да осигури ефективност и сигурност при предоставянето на електронни административни услуги на гражданите и организациите. Ще бъде въведена Директива на Европейския парламент за по-голяма достъпност на уебсайтовете и мобилните приложения на организациите от обществения сектор, съобщава БНР. По време на парламентарния контрол министърът на околната среда и водите Нено Димов ще даде информация за пожара при нерегламентираното съхранение на отпадъц на автомагистрала \"Струма\", внасянето на отпадъци от чужбина и обработката им в България, а също и за съхранението на отпадъци на площадките на ТЕЦ \"Марица 3\" в Димитровград.", "date": "2019.09.13", "title": "Депутатите гледат на първо четене Закона за електронното управление"}
{"url": "https://www.monitor.bg:443/bg/a/view/trymp-gotov-za-sreshta-s-kim-pak-175269", "text": "Президентът на САЩ Доналд Тръмп е готов да се срещне в даден момент по-късно през годината със севернокорейския лидер Ким Чен-ун, предаде Ройтерс. Агенцията се позовава на изказване на Тръмп пред репортери. Тръмп е готов да се види с Ким, за да възобновят преговорите за ядрено разоръжаване, предаде Ройтерс. Самият Пхенян каза, че е готов преговорите да бъдат подновени по-късно този месец.", "date": "2019.09.13", "title": "Тръмп готов за среща с Ким, пак"}
{"url": "https://www.monitor.bg:443/bg/a/view/potop-vyv-valensija-dvama-zaginali-175271", "text": "В резултат на едни от най-проливните дъждове в историята на Испания, четирима души загинаха, съобщиха местните власти. „Бе потвърдена смъртта на двама души”, съобщиха в Туитър спешните служби на автономната област Кастилия-Ла Манча. Автомобилът на жертвите е бил отнесен от придошлите води в Каудете. Загиналият мъж е бил на 61, а сестра му - на 51. По-късно бе съобщено и за трета жертва. Кметството на разположения на средиземноморския бряг град Алмерия съобщи, че жертвата е попаднала в капана на придошлата вода, докато е преминавала с автомобил през наводнен тунел. Не е известно как четвъртата жертва на потопа е загубила живота си. Полицията е спасила други двама души, които са пътували в автомобила заедно с жертвата. Спасителните екипи успяха да измъкнат от потопа други трима души. Единият е бил изваден с хеликоптер от придошлите води край Каудете. Четирима полицаи бяха ранени при спасителната операция. Бурята преминава в четвъртък и петък над средиземноморските крайбрежни региони на Валенсия, Аликанте и Мурсия. Очаква се количеството дъжд да достигне 90 литра на квадратен метър за час. Над някои от засегнатите райони се изляха 400 литра на квадратен метър.  Нивото на малката река Клариано, която тече край Валенсия, се повиши с 9 метра за 2 часа. Много пътища и мостове са затворени за движение, наводнени са магистрали. Властите във Валенсия отмениха учебните занятия за над 255 000 ученици. В Мурсия също затвориха училищата и местния университет. Летищата на Алмерия и Мурсия бяха затворени. Червен код е обявен в областите Алмерия, Валенсия, Аликанте и Мурсия. В Майорка е обявен жълт код.  Испанският премиер Педро Санчес обсъди ситуацията във Валенсия с регионалния лидер Ксимо Пуч. Санчес предложи на Валенсия помощта на централното правителство в Мадрид и заяви, че заедно с министрите ще анализира създалото се положение. Прогнозите са, че бурите ще се преместят към Португалия в края на седмицата. Към момента няма данни за пострадали български граждани. Генералното ни консулство във Валенсия следи ситуацията и е в готовност на окаже съдействие на изпаднали в беда наши съграждани, съобщават от МВнР. При необходимост от съдействие, българските граждани могат да се свържат с Генералното консулство на Република България във Валенсия на телефон +34 630 168 018.  Междувременно стана ясно, че Санчес е отхвърлил последното предложение на крайнолявата партия \"Подемос\" за коалиционно правителство за едногодишен пробен период, макар че остава открит за преговори за избягване на предсрочни избори.", "date": "2019.09.13", "title": "Потоп във Валенсия, четирима загинали (СНИМКИ)"}
{"url": "https://www.monitor.bg:443/bg/a/view/lambo-chestiti-rojdenija-den-na-anja-pencheva-ot-scenata-v-ruse-175274", "text": "От сцената в Русе любимецът на българското кино и театър Стефан Данаилов честити на Аня Пенчева рождения ден. На 12 септември, когато Аня празнува годишнина, Народният театър „Иван Вазов“ гостува в крайдунавския град с хитовата постановка „Актрисата“ от Питър Куилър. Под възторзите на зрителите в края на представлението Ламбо пожела на рожденичката да е здрава и да е все така щастлива майка и баба. Русенската публика посрещна обичания от поколения българи актьор с бурни аплодисменти. Той се появи на сцената на десетата минута от началото на спектакъла в ролята на застаряващия годеник Чарлз на героинята на Аня – Лидия Мартин. Със спокойно изражение, разположил се удобно в инвалидната количка, Мастера не даде и най-малък повод да се разбере, че съвсем скоро е претърпял тежка операция. Той пострада в Приморско, като счупи тазобедрена става, а две седмици след хирургичната интервенция реши да се върне на сцената, въпреки предупрежденията на лекарите, че възстановяването ще е дълго и болезнено. Актьорът се появи на сцената още два пъти и през това време зрителите не спираха да го аплодират. Великолепно изиграха своите роли и Аня Пенчева, Кирил Ефремов (бившият съпруг на Лидия- Пол), Павел Иванов (синът й Даниел), Ненчо Илчев (арт агентът Бари), Иван Панев (режисьорът Роджър). В спектакъла участваха още Живко Сираков, Боряна Бабанова и Божидар Мицев. Един след друг мъжете, които по някакъв начин са имали роля в живота на Лидия, влизаха в гримьорната й преди тя да се сбогува с публиката и да тръгне за Швейцария с обещаващия й спокоен живот банкер Чарлз. Забавни диалози, размишления, горчиви равносметки държаха вниманието на публиката до последната минута. В края на представлението публиката стана на крака и бурно аплодира актьорите. Стефан Данаилов се разходи величествено със своята количка из цялата сцена и дръпна реч за спомените си от Русе. „Някои от вас ме помнят, като съм идвал тук. От Русе си спомням хубави работи, някои и любовни“, каза в типичния си стил любимият актьор. „Благодаря за вниманието, симпатиите и обичта, с които ме дарявате. Обичам ви!“, завърши словото си Ламбо. Режисьор на „Актрисата“ е Росица Обрешкова, а постановката е на Стефан Данаилов. Сценографията и костюмите са дело на Елена Иванова, музиката - на Иван Лечев. Преди Русе спектакълът се игра във Варна и Търговище. На 22 септември в Пловдив „Актрисата“ ще закрие Международния театрален фестивал „Сцена на кръстопът“. Снимки: Жанета Йорданова", "date": "2019.09.13", "title": "Ламбо честити рождения ден  на Аня Пенчева от сцената в Русе"}
{"url": "https://www.monitor.bg:443/bg/a/view/nad-5000-aborta-za-tri-meseca-u-nas-175275", "text": "5 338 аборта са направени в страната само за три месеца – от март до юни тази година, съобщава dariknews.bg. Рекордьор по извършени аборти е София, като за близо 90 календарни дни са извършени 907 аборта, сочат данни от Националния център по обществено здраве и анализи. Те поставят България на челно място по брой извършени аборти в Европейския съюз. Веднага след столицата, в негативната статистика по брой на загубени бебета, се нарежда Пловдив с 541 аборта, а на трето място е Бургас с 386 прекъснати бременности. Във възрастовата група на момичета под 15-годишна възраст впечатление прави Пазарджик, където 9 тийнейджърки са прекъснали бременността си. Във възрастовата група от 15 до 19 години, 25 момичета в Пазарджик доброволно са направили аборт. В столицата девойките, направили аборт са 29. Стара Загора и областта също са първенци по брой доброволни манипулации сред момичетата до 19 години, като там броят на прекъснатите нежелани бременности за второто тримесечие на годината са 25. За цялата страна абортите на тийнейджърки под 15 години са 33, а в групата до 19-годишна възраст прекъснатите бременности са 485.", "date": "2019.09.13", "title": "Над 5000 аборта за три месеца у нас"}
{"url": "https://www.monitor.bg:443/bg/a/view/sydjat-frenski-premier-zaradi-jena-mu-175270", "text": "Две дела влязоха в центъра на вниманието във Франция. Едното е срещу бившия френски премиер Франсоа Фийон и съпругата му Пенелоп в афера за нейни предполагаеми фиктивни назначения, което получи дата, на която ще се гледа - 24 февруари до 11 март 2020 г. в парижки съд. Пенелоп е получила възнаграждение от 800 000 евро, без да има един трудов ден, коментират френските медии. Избухването на този скандал попари надеждите на Фийон като кандидат от десницата за президент на изборите през 2017 г. Тогава той беше фаворит в допитванията, но в крайна сметка отпадна още на първи тур. 65-годишният Фийон е на съд за присвояване на държавни средства в няколко периода между 1998 и 2013 г. и злоупотреба със служебно положение. Пенелоп Фийон, която е получавала заплащане като парламентарен сътрудник докато Фийон е бил депутат, е на съд по същите обвинения. Тя винаги се е представяла като домакиня, която стои настрана от обществената дейност на съпруга си, отбелязва АФП. Бившият заместник на Фийон в парламента Марк Жуло, чиято сътрудничка е била по документи Пенелоп Фийон между 2002 и 2007 г., ще бъде съден за присвояване на държавни средства. Част от деянията са от 80-те години и за тях има давност. Смята се, че само за периода 1998-2013 г. Пенелоп Фийон е получила общо над един милион евро. Франсоа и Пенелоп Фийон са съдени и за злоупотреба със служебно положение за частично фиктивно назначение на Пенелоп Фийон в периодичното издание \"Обзор на двата свята\", собственост на близък до Франсоа Фийон милиардер. Другото дело срещу кмета на Льовалоа-Пере Патрик Балкани и съпругата му Изабел, които бяха осъдени на съответно на 4 и на 3 години ефективно заради злоупотреби. Семейството призна финансовите злоупотреби. Финансовата прокуратура смята, че те са укривали данъци върху активи, в размер на 4 милиона евро в течение на периода 2010-2014 г.", "date": "2019.09.13", "title": "Съдят френски екс премиер заради жена му "}
{"url": "https://www.monitor.bg:443/bg/a/view/da-svalish-uolstrijt-pod-kojenoto-palto-na-djej-lo-175228", "text": "Дженифър Лопес е певица и неподправен шоумен с неоспорими качества на дансинга. Преди \"Да свалиш Уолстрийт\" амплоато й на актриса бледнееше на фона на всичко това. Ако участията й в романтични комедии като „Сватбеният агент“ и „Свекървище“ приличаха повече на пиар куки за широката аудитория, то тук тя доказва не само, че е пълноправна актриса, но и че е способна да прибере в малкия джоб на коженото си палто цяла една продукция. В „Да свалиш Уолстрийт“ героинята й Рамона проявява майчински инстинкт към по-неопитна стриптизьорка. Обгрижва я, обучава я на умения около пилона докато накрая не я превръща в достоен вожд на престъпната си схема за бързо забогатяване. Лопес се впуска в кино приключението без да свали дори и с милиметър ореола си на звезда. Въпреки че са й необходими шестмесечни тренировки, за да се ошлайфа като еротична танцьорка, в заглавието ще я видите да блести със същата увереност, с която застава и на сцената. Самочувствието не само отива на героинята й, но е и има покритие. Причината – именно тя е сред малкото, които придават някаква дълбочина на разказаната от филма история..., базирана при това на реални събития. Изпълнителката на On The Floor се превръща не само в гръбнака на сюжета, но и в основна причина „Да свалиш Уолстрийт“ да Съмняваме се филмът като цяло да получи номинация. Въпреки това изпълнението на Джей Ло е достойно за номинация в актьорската категория. Още повече, когато имаме предвид, че през последната година Американската филмова академия работи усърдно в посока на привличане на по-голяма аудитория пред екрана за церемонията. Така блокбъстъри, в какъвто със сигурно ще се превърне и „Да свалиш Уолстрийт“, ще получат повече време под светлините на прожекторите за оскарите. А ето и какво се случва на големия екран: Дестъни (Констанс Ву) е \"новото момиче\" в стриптийз клуб в сърцето на Ню Йорк. Не става ясно какво точно я е накарало да започне такава кариера. Знаем обаче, че това не е първото подобно заведение, около чийто пилон се увива. Съдбоносна среща със звездата на клуба (Рамона) е само началото на нейната история. Дава старт и на редицата от кадри, демонстриращи лукс и кич. Това е върхът, разбира зрителят. Похотливите чичковци от Уолстрийт - редовни клиенти на клуба - се надпреварват да изпразнят портфейла си във вип стаята с двете момичета. Животът е прекрасен... поне до настъпването на финансовата криза от 2008 г. Изведнъж (отново не разбираме защо и как) Дестъни се оказва самотна майка, отчаяно търсеща работа, след като бременността й е сложила край на пътя й като стриптизьорка. Връща се на добре познатото ни място, където не й отнема много време да се оплете в схемата на Рамона за дрогиране и ограбване на големите (и женени) клечки на Уолстрийт. Тя не само участва, но и още от втория „удар“ застава начело, като си слага титлата „финансов директор“ на съмнителния им бизнес. на журналистката Джесика Преслър, която е публикувана през 2015 г. Зад гледната точка на репортерката (която тук е с друго име – Елизабет, и е изиграна от Джулия Стайлс) се крие и режисьорката Лорийн Скафария. Изграждайки филма си върху ретроспективни кадри, извлечени от разказите на Дестъни пред журналистката, тя така и не се посмява да потърси отговор на по-сложните въпроси, свързани с извършеното престъпление. Напротив, залага на „честната дума“ на бившата стриптизьорка, която при това – както вижда и зрителят – всячески отбягва да задълбочи разказа си. Филмът ще се хареса на феминистките – тук жените са не само единствените, в чиито мозъци тече някаква мисъл, но и са представени като силни и борещи се за независимост нежни същества. Мъжете вероятно също ще се насладят да изплакнат очи, особено предвид, че над половината от историята е позиционирана в стриптизьорския клуб. Междувременно стриптизьорката, вдъхновила персонажа на Лопес, иска да подаде съдебен иск срещу нея. Еротичната танцьорка се казва Саманта Барбаш и не е съгласна с това как е представена в лентата. „Единствената истина“, смята тя, ще може да бъде прочетена в написаната от нея книга... Барбаш, уви, няма намерение да съди цялата продукция, вместо това ще фокусира енергията си върху Дженифър Лопес. „Първо ще изгледаме филма преди да решим каква ще е следващата ни крачка“, успокоява все пак адвокатката на стриптизьорката.", "date": "2019.09.13", "title": "\"Да свалиш Уолстрийт\" под коженото палто на Джей Ло"}
{"url": "https://www.monitor.bg:443/bg/a/view/dps-s-popravki-obshtinite-a-ne-mvr-da-kontrolira-shuma-175277", "text": "Общините, а не МВР, да извършват контрола за шума на открито и по заведенията в курортите, поискаха от ДПС. Това стана ясно от думите на депутата Хамид Хамид от движението. От партията вече са внесли нови поправки в Закона, а които искат да върнат изцяло стария режим  Още по темата:  За да стовариш закона с цялата му тежест 18:02 09 Октомври 2019 НС със своя декларация за Македония и Албания, гласуват я в четвъртък  13:35 09 Октомври 2019  Отложиха с още 3 месеца правилата за малките бензиностанции 11:53 09 Октомври 2019 Окончателно: Бързият съд отпада за умишлено убийството 10:52 09 Октомври 2019 Без съкратено следствие само за умишлено убийство 17:11 08 Октомври 2019 Предишните промени бяха приети през юни, по предложение на патриотите и по инициатива на НФСБ. С тях се ограничи шумът на открито от 23.00 до 8.00 сутринта, вместо до 7.00. Отделно глобите достигат до 12 000 лева. Новото в закона е контролът върху спазване на т.н тихи часове да бъде възложен изцяло и единствено на МВР, както по отношение на обетите, създаващи шум, така и в случаите на външно озвучаване по повод на семейни, религиозни или други тържества. В случаите на нарушаване МВР издават писмено разпореждане за незабавно прекратяване на озвучаването. При отказ обекта се спира за срок от 3 дни.  Сега от ДПС искат да се преустанови пълното унищожаване на голяма част от българския дребен и среден бизнес, особено ресторантьорския по родното Черноморие. Хамид изтъкна, че по данни на асоциацията на ресторант орлите има спад  над 40%. Последните поправки в Закона пък постигнали пълното унищожаване на този бизнес и голям отлив от българските курорти. \"Някой целеше да вкара туристите по хотелите и те да не излизат навън.  Не желаем  туризма да се превръща в пенсионерски или курортите да се превръщат в старчески домове. Искаме модерни курорти, които да бъдат посещавани от повече млади хора от цяла Европа\", каза Хамид. Именно затова те искат да върнат стария режим на действие, който предоставя в ръцете на общините контрола върху шума на открито.  ", "date": "2019.09.13", "title": "ДПС с поправки: Общините, а не МВР да контролират шума "}
{"url": "https://www.monitor.bg:443/bg/a/view/nikolaj-nankov-promenite-v-klimata-nalagat-izgrajdane-na-novi-jazoviri-175244", "text": "Поне 500 000 лв. ще струва почистването на боклуците под 120 моста, коментира в интервю пред \"Монитор\" зам.-министъра на регионалното развитие и благоустройството - Проблемите с водоснабдяването се дължат най-вече на амортизираната инфраструктура и на засушаването вследствие на промените в климата, които все по-осезателно се усещат. В този смисъл няма напълно защитени райони на страната. Затова в следващите години ще стане изключително важно да се инвестира в ефективност и устойчивост на системите, за да се гарантира по-голяма надеждност на водоснабдяването. В момента в редица населени места има недостиг на вода във водоснабдителните системи, като една от причините за това е и нерагламентираното използване чрез незаконни сградни отклонения и незаплащане на питейна вода, с която се поливат градини. - По данни, подадени от ВиК дружества в МРРБ, към момента има нарушаване на водоподаването към отделни части на 4 града и 140 села. Съгласно действащото законодателство, при пресъхване или силно намаляване на дебита на водоизточниците ВиК операторът уведомява териториалните органи на изпълнителната власт и предлага да се предприемат действия за въвеждане на режим на водопотребление. Режим на водоснабдяването се въвежда със заповед на кмета на съответното населено място. - В 6 от 28 области в страната не е постигната пълна консолидация. Това означава, че в тях не всички общини са станали членове на областната асоциация по ВиК. В 3 от областите - Кюстендил, Монтана и Ловеч, има само по една община, която не членува в асоциацията и е пречка пред консолидацията на цялата област. Другите 3 територии са Благоевград, Пазарджик и Разград. Липсата на окрупняване лишава тези области от възможността да използват средства от Европейския съюз за подмяна и доизграждане на ВиК системите в населените места. - Две оперативни програми финансират изграждане на ВиК инфраструктура. Това са ОП „Околна среда 2014 - 2020“, управлявана от екоминистерството, и Програма за развитие на селските райони, управлявана от земеделското министерство. Бенефициенти на ОПОС за изграждане на инфраструктура са общини и ВиК дружества, а МРРБ е бенефициент по 2 проекта, свързани с регионалното инвестиционно планиране и с повишаването на ефективността в отрасъла. 14 ВиК дружества с държавно участие в капитала подадоха проектни предложения, изготвени на базата на регионални прединвестиционни проучвания, по ОП „Околна среда 2014 - 2020“ на стойност приблизително 1,7 млрд. лева. Това са операторите в областите Бургас, Сливен, Шумен, Варна, Добрич, Силистра, Русе, Пловдив, Кърджали, Ямбол, Стара Загора, Перник, Видин и Враца. През миналия програмен период пилотно бе изготвено регионално прединвестиционно проучване за област Смолян и областният ВиК оператор също получи финансиране на проекта от настоящата оперативна програма, като изпълнението му вече е в ход. Получихме покана и вече подадохме проект по ОПОС 2014-2020 за изготвяне на такива проучвания и за шестте новоконсолидирани области - Велико Търново, Габрово, Плевен, Софийска област, Търговище и Хасково. Това ще даде възможност на ВиК дружествата в тях впоследствие също да кандидатстват за финансиране на мерки за подобряване на състоянието на ВиК инфраструктурата. - Това е въпрос, който касае не само МРРБ. Собственици или оператори на язовири са също общините, Държавно предприятие \"Управление и стопанисване на язовири\", Напоителни системи ЕАД, Предприятие „Язовири и каскади“, ВиК дружествата и т. н. Със заем от Световна банка и със средства от държавния бюджет МРРБ изпълнява няколко проекта. За първи път през тази година - след повече от 30 години, в експлоатация бе въведен нов язовир - „Пловдивци“. Отново от СБ се финансира строителството на яз. „Луда Яна“. Реконструира се и стената на язовир „Студена“, където са изпълнени над 87% от предвидените работи, като част от нея се извършва от водолази без прекъсване на нормалната експлоатация на язовира, предвид това, че е основен водоизточник за Перник. В началото на тази година завърши реконструкцията на надстройката на язовирната стена на яз. „Христо Смирненски“ край Габрово, която бе финансирана от държавния бюджет. - Язовир „Луда Яна“ е комплексен обект, в рамките на който има 8 подобекта. Изграждат се язовирната стена, пречиствателна станция за питейни води, помпени станции, водопроводи, електропроводи и др. Работата по тях е в ход, но технологичното време, необходимо за изпълнението на съоръженията, и редица обективни обстоятелства налагат удължаване на сроковете за изпълнение на проекта. Затова ще проведем и преговори със Световната банка за удължаване на срока на заемното споразумение, с което се финансира строителството. Целта ни е да изпълним качествено изграждането на язовира. - В условията на засушаване и изменение на климата ще се увеличава нуждата от изграждане на язовири за питейни води. България обаче трябва да отговори и на изискванията за качество на питейната вода, за изграденост на канализационните мрежи на населените места и пречистване на отпадъчните води съобразно европейските директиви и ангажиментите в Договора за присъединяване на България към Европейския съюз. Така че при ограниченията на финансовите ресурси, с които разполагаме, ще е необходима приоритизация на инвестициите в тези направления. - Извършването на каквиото и да било дейности под съоръженията на републиканската пътна мрежа, извън урбанизираните територии, не е позволено и категорично не трябва да има. Затова и АПИ направи на всички мостови съоръжения, след пожара на АМ „Струма“, при 120 от инспектираните 3808 съоръжения са установени отпадъци и по предварителни оценки почистването на подмостовите пространства ще струва около половин милион лева. Това са основно битови и строителни отпадъци, гуми, складиране на сено и отглеждане на животни през летните месеци. Голяма част от установените нарушения са под съоръжения, които са в населените места или в непосредствена близост до тях. Работата на експертите продължава и предстои на установените нарушители, съвместно с компетентните органи - РИОСВ и общините, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1000 до 3000 лв. Там, където нарушителите не могат да бъдат открити, ще премахнем неправомерно струпаните отпадъци за сметка на бюджета на АПИ. Размерът на средствата за почистването на боклуците се уточнява и се изготвят допълнителни задания към пътните управления. Прогнозата е, че за целта ще са необходими не по-малко от 500 000 лв. Средствата, които ще отидат за събиране на изхвърлени гуми или непотребни вещи, представляват повече от половината от бюджета на едно областно пътно управление в страната, с който цяла година се поддържат всички републикански пътища на територията му. Толкова са също и парите, нужни за цялостната рехабилитация на километър път, който не е основно ремонтиран от построяването му. Най-важното е гражданите и организациите да променят самосъзнанието си и да не изхвърлят безразборно, където им хрумне, непотребните гуми, битови отпадъци и какво ли още не. Това е големият и сериозен проблем, защото сега ще изразходваме не малка сума за изчистване на отпадъците. Ще предявим регресен иск към собственика на фирмата, която беше складирала материалите си под моста на АМ „Струма“, за възстановяване на съоръжението след пожара. - Аварийното възстановяване на съоръжението при 62-рия километър на АМ „Струма“ започна. Стойността му е 1,8 млн. лв. с ДДС. Срокът за изпълнение е 4 месеца. Това обаче не означава, че движението в платното за Кулата по съоръжението ще бъде ограничено 4 месеца. Възможно е трафикът да бъде пуснат много по-рано, а работата по укрепването на колоните да продължава без това да пречи на придвижването. На 23 август извършихме тестове на носимоспособността на съоръжението при 62-рия километър и въз основа на резултатите, след като беше възстановено движението на леките коли, пътуващи към Кулата в участъка от АМ „Струма“ край Дупница. По-големи са щетите в платното посока Кулата и поради това движението в него не се пуска. Роден 19 декември 1983 г. в гр. Априлци До 2009 г. - експерт по разработване и управление на европроекти 2009 г. - 2011 г. - областен управител на Ловеч 2011 г. - 2013 г. - зам.-министър в МРРБ 2013 г. - 2014 г. - народен представител в 42-ото и 43-ото Народно събрание от 11 МИР-Ловеч 2014 г. – 2017 г. - зам.-министър в МРРБ Избран за народен представител в 44-то Народно събрание от 11 МИР-Ловеч Министър на регионалното развитие и благоустройството от 4 май 2017 г. до 20 септември 2018 г., след което отново е народен представител в 44-то Народно събрание. От 10 октомври 2018 г. е зам.-министър на регионалното развитие и благоустройството.", "date": "2019.09.13", "title": "Николай Нанков: Промените в климата налагат изграждане на нови язовири"}
{"url": "https://www.monitor.bg:443/bg/a/view/velikoto-sk-achane-sloji-kraj-na-ljatoto-175266", "text": "Мисионерът на ска музиката, защитникът на скачането и любителят на хашиша от Амстердам Марк Фого запали всички страсти на над 700 души с най-веселите ритми възможни по време на третия си концерт в България. Британецът, който не спря да танцува, се занимава със ска музика от 79 г., а всичките му фенове в „Маймунарника“  станаха свидетели на историческо събитие, защото Фого и бандата му MARK FOGGO'S SKASTERS за първи път изобщо изсвириха цели 5 парчета от новата тава, която ще носи името Ska Pig Returns. Албумът излиза другата седмица, а на мен най-любима ми беше песента за маймуната, която Фого посвети на мястото на концерта и дори ни показа как да танцуваме на нея. Ska Pig Returns е продължение на Ska Pig, който е един от най-обичаните албуми в ска средите. Фого даде да се разбере,че знае, че ска музиката се уважава в България, защото се раздаде и бе на сцената над час и половина. След всяка песен се радваше, че се е завърнал в София, а феновете му връщаха любовта и уважението с постоянно ска пого. От първата песен до последната. Освен споменатите 5 нови песни, Фого и компания изпълниха всичките ска хитове – Ska pig, Hashish From Amsterdam, Car on a Train, Haircut, Weirdos. Фого проговори на публиката и на измисления си език от новата му песен Dum Diddy Die. Бандата излезе и за encore, като феновете дадоха всичко от себе си, когато осъзнаха, че партито не свършва с любимата им Hashish From Amsterdam, защото след нея имаше още няколко песни. Шоуто приключи със солово изпълнение на всеки музикант – аз, разбира се, през цялото време гледах белия Les Paul. Преди Mark Foggo's Skasters на сцената се качиха българската банда Lady&Gents, който след това оставиха инструментите си на хедлайнерите. Събитието бе част от поредицата Summer Distortions в подкрепа на независимите музиканти у нас, която се организира и продължава да се случва с голям успех това лято в “Маймунарника”.", "date": "2019.09.13", "title": "Великото СКАчане сложи край на лятото"}
{"url": "https://www.monitor.bg:443/bg/a/view/tam-kraj-rekata-175215", "text": "Питат ли ме дей раят на земята, тамо аз ще отговоря – край някоя тихо шумоляща река, с въдица в ръка. Ромонът на реката, звънът на парите и смехът на девойка са най-приятните звуци за човешкото ухо, беше писал някъде Радичков. Не ми трябва ни шум на пари, ни девичи смях, стига ми само да приседна с въдица край реката. Водата тихичко бърбори, насекоми жужат около ушите, а привечер започват и щурците. Симфония! Без мобилен телефон, без претенциозна жена, само ти, майката природа и едно тихо съзерцание в душата, което мъчно се описва с думи. Риболовът е мъжко занимание, без съмнение. Трудно ще обясниш на любимата страстта да бродиш в тръни и коприва до кръста, докато си избереш подходящо местенце. И цялата суетня около такъмите и подготовката за големия ден, която започва ден-два преди това. Да си извадиш червейчета от някое селско торище. Да подготвиш кюспето. Да не забравиш и късметлийската си шапка с надпис „Рали Златни Пясъци“ от средата на 80-те. Колко шарани е видяла тази шапка, ехе-хееей! Там, край реката, сте само ти, природата и рибата. А рибата не е глупава, не е, особено щуката! Голям дявол е щуката, що кукички ми е завлякла в дълбините. Край реката седиш, гледаш и мислиш за свои си работи. А най-хубаво е изобщо да не мислиш. Май това е нещо като „дзен“. Толкова е хубаво, че покоряваш много други дейности на това си хоби. Купуваш стара джипка специално за рибарските недели. Стара, стара, ама няма горски път, нито гъста есенна тиня, която да й се опре. Високи гумени ботуши, кепчета, такъми. Имам познати с такъми за по 20 000 лева! А ако седнеш в старата лодка и влезеш навътре в някой язовир... Ех, мечти! Най-хубаво е обаче да отидеш на дълъг риболовен уикенд. С палатка, с каравана, все едно. Цял ден ловиш риба и си щастлив като дете, което открива света. А вечер, когато си нарежеш домат и сирене с швейцарското ножче, това е най-вкусното нещо на света! Бирата се изстудява в бързеите, мастиката – и тя. Само че ги обезопаси добре! Мой приятел на Малки Искър цял ден нищо не хванал, а вечерта реката му донесла две-три шишета с ракия и уиски от разсеяни къмпингари. Все пак, добър улов му е донесъл Малкия... Риболовът е философия, изпълнена със символика. Апостол Петър, и той е бил обикновен рибар, преди да стане „ловец на човеци“. Свети Николай пък е покровител на рибарите. Не само те, а цяла България яде шаран на 6 декември. Хемингуей има забележителен разказ по темата - „Реката с две сърца“ (Big Two-Hearted River). Някой си Ник е за риба и нищо особено не се случва, но е написано с гениален майсторлък. Ала най-великата рибарска епопея е „Старецът и морето“. Но за това не се говори, трябва да се прочете.", "date": "2019.09.13", "title": "Там, край реката"}
{"url": "https://www.monitor.bg:443/bg/a/view/pojar-nad-kotel-opustoshi-nad-2000-dka-175268", "text": "Над 2 000 декара площ е обхванал големият пожар, който избухна в четвъртък край Котел. През цялата нощ, на мястото дежуриха екипи на пожарната, за да не се допусне пламъците да завземат още територия. Гасенето и опитите за овладяване на стихията ще продължат и днес ръчно заради стръмния и труден за обхождане терен. Снощи пожарът е бил локализиран, но днес той отново е тръгнал. Пламъците са унищожили предимно сухи треви и храсти. Към момента няма опасност за Котел и околните села. Снощи обаче обгазяването се усетило в града. Над 150 души - пожарникари, горски служители и доброволци участват в гасенето на пожара.", "date": "2019.09.13", "title": "Пожар над Котел опустоши над 2000 дка"}
{"url": "https://www.monitor.bg:443/bg/a/view/dido-ot-d2-se-vyrna-vyv-fermata-175245", "text": "Победителят в четвърти сезон на „Фермата“ Деян Каменов отново прекрачи прага на предаването. Дидо изненада отбора на чорбаджиите като се появи с акустичната си китара в двора им в компанията на гласовитата Лили. Фронтменът на D2 е гост в първата от поредицата специални вечери на бита и културата на българина и разказа на участниците историята на едно стихотворение, превърнало се в химн на емигрантите - „Облаче ле, бяло“. „Ран Босилек го пише по време на докторантурата си по право в Брюксел и го издава в стихосбирката си „Чик-чирик“ през 1925 г. Основната му тема, както се досещате, е за един вижда бяло облаче в небето и го моли да предаде поздрав на скъпата му майка“, обясни Дидо. Лили уточни, че за Ран Босилек най-голямото признание било, че хората започнали да смятат за народна една песен, която е авторска. Изпълнението на парчето, което Силви Вартан превърна в глобален хит, просълзи дори мъжете сред чорбаджиите. Митко Караиванов, чиято мечта е да превърне родния Димитровград в Силиконовата долина, свързва „Облаче ле, бяло“ със заминаването на сестра си в Германия. Английската възпитаничка Елизабет пък си припмони най-тежките си моменти в Лондон. Най-силно изпълнението на Дидо и Лили разклати архитектката Кристияна Брънзалова. Тя избухна в сълзи, след като Милин с присъщата си нетактичност и разложки финес прикани музикантите да си ходят, защото фермерите имат работа. „Напомни ми времето, в което живеех в чужбина и се чувствах супер сама. Единствените ми островчета тук са Елизабет и Митко – и тримата сме такива, каквито младите в България трябва да бъдат. Уважителни, интелигентни и супер работливи, а не турбо принцеси, които идват с ясното съзнание, че са във ферма, и през пет минути питат за душ!“, изповяда се Брънзалова.", "date": "2019.09.13", "title": "Дидо от D2 се върна във „Фермата“ "}
{"url": "https://www.monitor.bg:443/bg/a/view/dnes-i-prez-uikenda-slynchevo-s-malko-oblaci-175267", "text": "Днес ще бъде слънчево, след обяд с временни увеличения на облачността над Източна България, съобщиха от НИМХ за Фокус. Максималните температури ще бъдат между 26° и 31°.", "date": "2019.09.13", "title": "Днес и през уикенда: Слънчево с малко облаци"}
