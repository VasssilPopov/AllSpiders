{"url": "http://www.monitor.bg/a/view/25515-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84-%D0%BA%D0%BE%D0%B9%D1%82%D0%BE-%D1%84%D0%B0%D0%BB%D0%B8%D1%80%D0%B0-%D0%9A%D0%A2%D0%91-%D0%B8-%D0%B8%D0%B7%D1%82%D1%80%D1%8A%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "\n                      \n\nСто и петдесет години. На толкова е осъден през 2009 г. Бърнард (Бърни) Мадоф – изкусният аферист, стоящ зад най-голямата финансова измама в историята на САЩ. Век и половина е сурово, но напълно закономерно възмездие за разбитите съдби на 4800 души, чиито спестявания потъват в пирамидата на измамника. Както закономерно би било възмездието за българския еквивалент на афериста – Цветан Василев. Човекът, който разбива съдбите на 255 000 вложители, след като превръща „доверената“ им банка КТБ в най-голямата финансова пирамида, съществувала на територията не само на България, но и на Европа. Забягва в чужбина, когато е разобличен, за да не бъде застигнат от справедливото възмездие за престъпленията си. А сега претендира, че се нарушават човешките му права, защото най-сетне е даден на съд – при това задочно, защото упорито бяга от правосъдието, за ужилване, разклатило из основи българското общество.\n\nДокато в съдебната зала в Долен Манхатън тече процесът срещу Бърни Мадоф, все още никой (освен ограничен кръг доверени лица) си няма и представа, че на само 7 часа разлика българският му еквивалент плете схеми, още по-сложни и от тези на US афериста. Както ще лъсне 5 години по-късно обаче – при избухването на аферата „КТБ“, паралелите между американския Мадоф и българския Мадоф са много и далеч не се изчерпват само с ограбването на милиарди от хората, които са им се доверили. \n\nМошеници на пълен работен ден, подобно на оригинала - и копието публично прикрива измамническата си същност под маската на филантроп. Първият в продължение на години лицемерно съвместява аферите си с членството в бордовете на половин дузина благотворителни организации. Вторият пък, докато източва към джобовете си близо 4 милиарда от вложенията на хората, доверили се на банката, чийто мажоритарен собственик е, позира с охота заедно със семейството си по благотворителни събития, организирани от екипа му. За да лъскат публичния му образ.\n\nПървият „дарява“ в апогея си 230 000 долара, за да си гарантира благосклонността на политици, по-специално от Демократическата партия. Вторият превръща в свой специалитет„влагането“ на солиден пай от източеното от КТБ в хранилки за партийци и журналисти, които да защитават и прокарват в обществото интересите му.\n\nПървият в продължение на няколко десетилетия създава пирамида, в която потъват $64,8 млрд. Вторият за неколкократно по-малко време успява да създаде добре структурирана манифактура за източване на чужди пари, през която успява да засмуче милиарди. През 2014 г. ще се окаже, че в тази бездна са изчезнали 5,6 млрд. лева, почти 4 милиарда от които са потънали право в джобовете му. Машината има две лица, като за пред публиката тя е „добре развиваща“ се банка, гарантираща високи приходи на депозантите, които й се доверят. За посветените в схемите на Цветан Василев хора обаче всъщност е пералня, през която влаганите от депозантите средства изтичат към цяла верига от кухи фирми, свързани с тартора й – българския Мадоф. Отпускани са шест-, седем- и осемцифрени суми срещу нулеви обезпечения, а в навечерието на избухването на аферата „КТБ“ – дори без кредитни досиета. Каква е причината? Възможно най-простата - липса на време. Към момента на лъсването на истината банката е дотолкова затънала във финансовото блато, заформено от Цветан Василев и ордата му, че се отпускат буквално за часове кредити за милиони само за да се покриват главниците и лихвите, дължими по вече взетите заеми.\n\nМежду американския и българския Мадоф обаче има една голяма разлика. Когато е хванат, първият признава престъпленията си и е осъден и вкаран в затвора само половин година след избухването на аферата. Какво прави вторият? В момента, в който става ясно, че схемата му е пред разобличаване, си стяга куфарите и бяга зад граница. При това – не само за да се скрие от гнева на излъганите от него хора, а за да се пробва да им открадне държавата.\n\nВ трите години от разобличаването му - през пролетта на 2014 г. до лятото на 2017 г., използвайки факта, че има високопоставени покровители сред сръбските властимащи, които е спонсорирал, българският Мадоф намира пристан в Белград. От там необезпокоявано – въпреки точещото се вече трета година дело за екстрадиция, и в пълен комфорт, осигурен му от откраднатите чужди милиарди, започва да строи фронт срещу легитимните български институции. Цел, в която е напътстван от Кръстника на бандитската приватизация в страната и човека, реално връчил в ръцете на Василев изродената във финансова пирамида КТБ – бившия премиер Иван Костов. И подпомаган от останалите олигарси, превърнали се в такива благодарение на Костов, но изхвърлени от хранилката на държавата от настоящата власт в България – обвиняемия енергиен бос Иво Прокопиев, подсъдимия фармацевтичен Огнян Донев, газовия барон Сашо Дончев и момчетата за поръчки Гриша Ганчев (също подсъдим) и Емилиян Гебрев. Структурирането на тази задруга на задкулисието, вече позната и като ООФ – Обединен олигархичен фронт (б.р. - по името на присъдружната организация на комунистическата партия в България от времената на тоталитарния режим ОФ), стартира почти веднага след бягството на Цветан Василев от България. Той стъпва на паралелните структури, създадени в държавната администрация и в съдебната система от Костов по подобие на паралелната държава на ислямския проповедник Фетхуллах Гюлен, разобличена при опита за преврат в Турция. И на цяла фабрика за фалшиви новини, структурирана от медии, притежание на вече споменатите олигарси или журналисти, били на хранилката на Василев. Междинната цел на задругата е вторичен грабеж на КТБ. Иначе казано, отмъкване и на малкото купени с пари на ужилените депозанти в КТБ реални активи, които биха могли да се продадат и да покрият загубите им, за да съберат олигарсите от задругата достатъчно средства за постигането на крайните си цели. Кои са крайните цели? Подриване на устоите на прокуратурата на страната, за да избегнат членовете на ООФ –повечето от тях вече са или обвиняеми, или дадени на съд - възмездието за престъпленията си. И подмяна на легитимната политическа власт в страната заради факта, че е дръзнала да прекъсне пъпната връв, посредством която задругата на олигарсите точи в продължение на години държавните ресурси и държи в плен икономиката и политиката на страната.\n\nОт избухването на аферата „КТБ“ до сега задругата вече на няколко пъти пробва да постигне тези си цели, като дори финансира създаването на неколцина политически играчи и партии, явили се в коалиции на последния парламентарен вот в България в края на март 2017 г. След като обаче олигархичните им проекти са категорично отхвърлени в рамките на България – българското общество отказва да им даде власт, като ги допусне в Народното събрание, задкулисието и по-конкретно Цветан Василев, подпомаган от машината, създадена от Костов и от фабриката за фалшиви новини на олигархията, пробва последен отчаян план на територията на чужбина. Точно в момента, в който най-сетне е предаден на съд заедно със 17 от ордата си подставени лица, след разследване, продължило няколко години, с над 100 обвинения и с обвинителен акт, голям фрапиращите 15 000 страници, българският Мадоф пробва нова атака  – отвъд Океана. Плаща с откраднатото от КТБ на US лобисти и адвокатска кантора и внася иск по закона „Магнитски“ с мотива, че той и семейството му били жертви на погазване на човешките им права.\n\nКражбата обаче е не човешко право, а углавно престъпление. Това е максима, осъзната дори от оригинала Бърни Мадоф, който не само признава измамите си, а се извинява и на жертвите си. Уви, в случая с българския Мадоф явно е наложително припомняне. Още повече че тук става въпрос не просто за закономерно възмездие, което трябва да застигне под формата на заслужена присъда човек, подиграл се със съдбите и откраднал спестяванията на над 255 000 българи. Залогът са усилията на цяла държава да се измъкне от плена на олигархията, изсмуквала ресурсите й в продължение на години.\n                    ", "date": "2017.10.21", "title": "Цветан Василев: Българския Мадоф, който фалира КТБ и изтръска държавата"}
{"url": "http://www.monitor.bg/a/view/19042-%D0%9F%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D1%82%D0%BE%D0%BF%D1%8A%D0%BB-%D1%83%D0%B8%D0%BA%D0%B5%D0%BD%D0%B4-%D0%B2-%D0%BD%D0%B5%D0%B4%D0%B5%D0%BB%D1%8F-%D1%86%D0%B8%D0%B3%D0%B0%D0%BD%D1%81%D0%BA%D0%BE%D1%82%D0%BE-%D0%BB%D1%8F%D1%82%D0%BE-%D1%81%D0%B2%D1%8A%D1%80%D1%88%D0%B2%D0%B0/", "text": "\n                    Времето ще остане слънчево, топло и приятно за сезона, но само до неделя. От понеделник, още следобед, ще се влоши. Ще се формира средиземноморски циклон, който ще окаже влияние на времето на целия Балкански полуостров до четвъртък, сочи средносрочната прогноза. Следващата седмица ни чака нов пристъп на есента. Над цялата страна ще бъде облачно. Температурите най-вече на запад ще се понижат - около 8-12 градуса, ще има вятър, очакват се и валежи, които ще бъдат основно в южните райони на страната във вторник и сряда най-вече. В югоизточните части на страната времето също ще се влоши, но там температурите ще бъдат по-високи. В по-високите части на планините се очакват и снеговалежи. Този процес ще продължи до сряда, в четвъртък този циклон ще бъде съсредоточен южно и времето постепенно ще започне да се подобрява. До края на месеца отново ни чака хубаво време със слънце, но температурите вече ще бъдат доста по-ниски от тези, които имахме тази и предната седмица.\n                    ", "date": "2017.10.21", "title": "Последният топъл уикенд – в неделя циганското лято свършва"}
{"url": "http://www.monitor.bg/a/view/11927-%D0%92-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D1%81%D0%BF%D1%83%D1%81%D0%BD%D0%B0%D1%85%D0%B0-%D1%82%D1%80%D0%B0%D1%83%D1%80%D0%BD%D0%BE-%D0%B7%D0%BD%D0%B0%D0%BC%D0%B5/", "text": "Изпращат д-р Евгений Желев от сградата на операта, която възстанови след опустошителен пожар\n                    Траурно знаме беше спуснато на сградата на община Стара Загора часове след като при нелеп битов инцидент загина избираният два мандата /1999-2007/ за кмет на града лекар-ортопед, д-р Евгений Желев.\n\nСред първите, съобщили трагичната вест за кончината на наскоро навършилия 60 години бивш здравен министър в правителството на Сергей Станишев беше младият кмет на Града на липите Живко Тодоров.\n\nСпоред близки на загиналия инцидентът е станал в двора на вилата му в чирпанското село Яздач докато орял с трактор между насадените овошки. Тежката машина внезапно се обърнала и затиснала тялото му. Смъртта е настъпила в линейката на път за старозагорската УМБАЛ „Проф. д-р Стоян Киркович“, чийто директор беше преди да поеме по пътя на политиката.\n\nХиляди хора споделиха съобщението за кончината на д-р Желев в социалните мрежи, сред изказалите съболезнования  си беше и лидерката на БСП Корнелия Нинова, която написа“:Шокирана съм от новината за смъртта на Евгений Желев. Само преди няколко дни го поздравих за 60-годишнината му. Много го уважавах. Винаги ме е респектирал със своята сериозност и професионализъм. А докато бяхме заедно в парламента, той ми беше изключително близък- не за политиката, а по човешки. С него можехме да си кажем всичко, да ме посъветва разумно, да ми помогне, да ме насърчи или да ме възпре от грешки. “\n\nОт ръководството на АБВ, чийто учредител е написаха: „Почивай в мир, докторе!Мъката е огромна!“, а партийният лидер Константин Проданов сподели във Фейсбук: „Само преди броени дни на тържеството по повод 60-годишния си юбилей доктор Желев ни сподели, че “60-годишният юбилей е като тайнство – които не са го направили, не знаят, а които са го стигнали, не казват какво е. Но не е страшно. Въпросът е дали са достатъчни 60 години. Стигат само човек да проумее къде е, какво е направил. Стигат и човек да си направи основния извод. Аз за себе си съм го направил – че семейството е всичко. Без него нещата не стоят добре. То е опората, сигурността, любовта и бъдещето ни”. \n\nСъс съболезнователно съобщение излязоха и от екипа на УМБАЛ и ДКЦ \"Софиямед\", чийто управител е бил през 2013 година:\"Ще Ви помним като невероятен ръководител и човек с огромно сърце винаги отворено да помогне.Почивайте в мир\".\n\nФранкофоните от Стара Загора пък припомниха, че той е сред малкото българи, кавалери на най-високото френско отличие  „Орден за заслуги“, както и на руския орден „Петър І“.\n\nВ некролога от община Стара Загора се казва: „С неочакваната смърт на д-р Желев, българската политическа сцена загуби един широко скроен и модерно мислещ политик, със съвременни разбирания за политическите процеси и поглед за важните проблеми в обществото и държавата. Стара Загора ще се прости с едно от най-знаковите лица на новото време, свързани с мащабното развитие на общината и реализирането на промените в областния град.. Той бе образец за политическа толерантност и зачитане на инакомислещите.“Сбогуването с д-р Евгений Желев ще бъде от 10 до 13,00 часа в неделя, ковчегът ще бъде изложен във фоайето на държавната опера в Стара Загора като своеобразен реверанс към личната му заслуга като градоначалник  сградата да бъде възстановена след опустошителния пожар през есента на 1991 година.\n\nМнозина от жителите на Стара Загора сравняват стореното от него като градоначалник с примера на далечния му предшественика му на кметския пост  Йордан Капсамунов /1907-1991/.Преживе д-р Желев мечтаеше един ден в парка, наречен по негово време на името на Капсамунов да бъде поставен скромен бронзов бюст. Мечтата му остана нереализирана. \n                    ", "date": "2017.10.21", "title": "В Стара Загора спуснаха  траурно знаме  "}
{"url": "http://www.monitor.bg/a/view/32705-120-000-%D0%B4%D1%8A%D1%80%D0%B2%D0%B5%D1%82%D0%B0-%D0%B2-%D0%BD%D0%BE%D0%B2%D0%B0%D1%82%D0%B0-%D0%B3%D0%BE%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Столична община ще постави официално началото на мащабната си залесителска инициатива „Новата гора на София“ от 11.00 часа, в рамките на която ще бъдат засадени над 120 000 нови дървета. Това съобщиха от пресцентъра на Столична община\n\nНовата гора на София ще се намира в кв. „Суходол“, в близост до рекултивираното депо и ще заема площ от 225 дка. За засаждането на дърветата в гората екипът на Столична община ще разчита на всички софиянци, тъй като трудът в кампанията е изцяло доброволчески. По план всичките дървета трябва да бъдат засадени в гората в рамките на три залесителни сезона – до края на 2018 г. Фиданките за първия залесителен сезон, който ще продължи до 3 декември, са предоставени от неправителствената организация gorata.bg.\n\nОрганизацията по засаждане на дървета в Новата гора на София ще се реализира всяка събота и неделя от 21 октомври до 3 декември между 10.00 и 16.00 часа при благоприятни климатични условия. Новата гора на София се намира на терен, граничещ с ул. „Прохладен кът“ в местност „Дреновица“. Входът за гората се намира срещу входа на старото депо за битови отпадъци „Суходол“.\n                    ", "date": "2017.10.21", "title": "120 000 дървета в новата гора на София "}
{"url": "http://www.monitor.bg/a/view/4425-%D0%90%D0%BD%D0%B3%D0%B5%D0%BB-%D0%94%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%92%D0%B8%D1%81%D0%BE%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D0%BD%D0%B0-%D0%B7%D0%B0%D0%BC%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%BD%D0%B5%D1%80%D0%B0%D0%B7%D1%83%D0%BC%D0%BD%D0%B0-%D1%81%D1%82%D1%8A%D0%BF%D0%BA%D0%B0/", "text": "\n                    Двойното увеличение на заплатите за заместник-министрите и други ръководни държавни чиновници е меко казано неразумно, заяви лаконично в Стара Загора евродепутатът и зам. председател на ВМРО Ангел Джамбазки.Той обаче не се ангажира с коментар кой и с какви точно мотиви е предложил това увеличение.\n\nОт Стара Загора евродепутатът обяви че се дава старт на инициативата „Доходен съюз“, която ще набира 1 млн подписа  в източноевройските страни и Прибалтика , за да се започне атака срещу водената от няколко държави в ЕС протекционистична политика. По думите на Джамбазки в момента от това законодателство само в Германия жертва са  близо 66 000 български шофьори на тирове. Сходна била ситуацията и в някои други области, които са „толерирани“ от законите в Италия, Франция и Австрия.\n\n„Свидетели сме на едно изключително тежко лицемерие от страна на политиците от т.нар. „стари държави“ в ЕС. Нас ни „дрешат“ постоянно за включване в Шенген, а те правят всичко което си решат без да носят носят някакви последствия. Договорили сме се за единни действия с колегите от Румъния, Полша, Чехия, Словакия и прибалтийските държави. Решени сме да не отстъпваме и да искаме еднакво отношение от страна на еврокомисарите!“, настоя евродепутатът.\n\nКъм момента няма краен срок за набиране на подписката.\n                    ", "date": "2017.10.21", "title": "Ангел Джамбазки: Високите заплати на зам.министрите – неразумна стъпка"}
{"url": "http://www.monitor.bg/a/view/85963-%D0%9A%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B8-%D0%B3%D0%B5%D0%BD%D0%B8%D0%B8-%D1%86%D0%B5%D0%BF%D1%8F%D1%82-%D0%B4%D1%8A%D1%80%D0%B2%D0%B0-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D1%85%D0%BE%D1%80%D0%B0/", "text": "\n                    Възрастни хора от мездренското село Брусен получиха помощ на прага на зимата от екип умни глави, които се реализират в най-актуалната професия. 20 компютърни специалисти от „SAP България“ помогнаха с доброволен труд на бабите и дядовците, съобщи кметът Георги Николов. Инициативата се провежда  благодарение на съвместната работа между общината в железничарския град и Фондация „Проект Северозапад“.\n\nПо думите на кмета младите и работливи IT-специалисти се разпределили в четири групи и се захванали да цепят дърва и да почистват дворовете на възрастни хора в затруднено положение, чиито близки са далеч и нямат възможност да им окажат съдействие. Една от групите помогнала и с полагането на оградна мрежа около детската площадка в центъра на селото.\n\n„Искахме да помогнем на хора, които изпитват затруднения с извършването на ежедневните битови дейности, като цепене на дърва и прекопаване на градинката около къщата им. Затова се организирахме и дойдохме тук“, сподели Христо Христов.\n\nТой разказа, че възрастните хора са ги посрещнали дружелюбно с присъщото си гостоприемство, доброта и признателност.\n\nНиколай Цолов е сред многото жители на Брусен, които са благодарни на доброволците. „Ние, възрастните хора, имаме нужда от помощ, а младите - да се учат на добрина, отзивчивост и доброволчество.  Пожелавам на момчетата, които ни помагат  много здраве и щастие и нека продължават да помагат на хората в нужда.“, каза той.\n\nДоброволците от „SAP България“ ще окажат съдействие и на възрастните хора от съседните села Царевец, Старо село и Върбешница.\n                    ", "date": "2017.10.21", "title": "Компютърни гении цепят дърва на възрастни хора"}
{"url": "http://www.monitor.bg/a/view/58933-%D0%92-%D0%91%D1%80%D0%B5%D0%B6%D0%B0%D0%BD%D0%B8-%D1%81%D0%B5-%D0%BA%D0%BB%D0%B0%D0%BD%D1%8F%D1%82-%D0%BD%D0%B0-%D0%BA%D0%B5%D1%81%D1%82%D0%B5%D0%BD%D0%B0-%D1%81-%D1%85%D0%BE%D1%80%D0%B0-%D0%B8%D0%B7%D0%BB%D0%BE%D0%B6%D0%B1%D0%B8-%D0%B8-%D0%B3%D0%BE%D0%B7%D0%B1%D0%B8/", "text": "\n                    За пореден път в края на октомври Празника на кестена събра в бившето миньорско селище Брежани, община Симитли хиляди местни жители, техни деца и внуци, разпиляли се из целия свят, както и гости от град Делчево, в днешна република Македония. Сладкия брежански кестен е прославен от десетилетия из цяла Европа със своите уникални вкусови качества. От поколение на поколение се предават рецептите на различни гозби, в които присъствието на кестена е задължително.\n\nПред множеството на площада красиви девойки и момци в народни носии наредиха десетки вкусотии приготвени от техните майки и баби, в които присъствието на кестена е задължително. В уникалната  кулинарна изложба, която след представянето й гостите се сборичкаха и опитаха с наслада имаше баници, баклави, кексове, пити, гарнирани с кестени, та дори и задушен заек с кестени. Брежанката Райна Гюрова почерпи множеството с любимото й ястие – баклава от пържен хляб, орехи, кестени и канела.\n\nНа площада под яркото октомврийско слънце се извиха дълги хора. В програмата, организирана от сдружение „Хора и традиции“ участваха певци и танцьори от Разложко, Банско и от град Делчево, в днешна Македония.\n                    ", "date": "2017.10.21", "title": "В Брежани се кланят на кестена с хора, изложби и гозби"}
{"url": "http://www.monitor.bg/a/view/13105-%D0%9F%D1%80%D0%B5%D0%B4%D0%BA%D0%BE%D0%BD%D0%B3%D1%80%D0%B5%D1%81%D0%BD%D0%B8-%D0%B2%D1%8A%D0%BB%D0%BD%D0%B5%D0%BD%D0%B8%D1%8F-%D0%B2-%D0%91%D0%A1%D0%9F-%D0%BE%D1%82-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D0%BC%D0%BE%D0%B4%D0%B5%D0%BB%D0%B0-%D0%B4%D0%BE-%D0%BF%D1%80%D0%B5%D0%B7-%D0%BF%D1%80%D0%BE%D1%81%D0%BE%D1%82%D0%BE/", "text": "\n                    БСП вече не може да е алтернатива на ГЕРБ. Партията трябва да е алтернатива на управленския модел, който е заложен в последните години. Това заяви лидерът на социалистите Корнелия Нинова, по време на 13-ата конференция на БСП-София.\n\n„В последните дни темата за конгреса на БСП, като че ли е една от основните в медиите. В същото време ще има конгрес на управляващата партия. Никой не се интересува какво ще се случва там. Може ли да си направим извода, че обществото не се интересува какво мислят управляващите? Какви решения ще им предложат и накъде ще водят България? Това означава ли, че обществото ги е отписало? А от нашия конгрес има големи очаквания. На какво сме алтернатива или претендираме да бъдем? Да станем? Най-често казваме на ГЕРБ и управляващите. Скъпи другарки и другари, моето мнение е, че това вече не е достатъчно. Мисля, че трябва да се заявим като алтернатива на модел, който е изграждан в последните няколко десетилетия“, каза Нинова.\n\nМалко преди началото на днешната градска среща, Румен Овчаров коментира, че има хора от БСП, които са недоволни от случващото се в партията. „Като чуете преброяванията на пленума, според мен, става ясно, че има фронтове, които съвсем не свършват с няколкото бивши ръководители на партията и Георги Гергов. Очевидно има и други хора, които са недоволни от това, което се случва в партията, защото не се съобразява с мненията на останалите хора в партията. Съобразява се само с мненията на няколко човека, а тези мнения не винаги са най-правилните“, каза от своя страна Овчаров.\n\nНе е от значение това, което ние си представяме и мислим за себе си, а как хората ни оценяват и възприемат. Трябва да станем различни именно чрез способността и готовността да управляваме по различен начин, много по-добър и в интерес на хората, от това, което ни представя ГЕРБ“, каза на заседанието председател на БСП – София Калоян Паргов.\n\nВ залата се чуха още критики, че БСП и депутатите й не искат вотове на недоверие и не демонстрират достатъчна опозиционност.\n\nНа заседанието стана ясно още, че БСП започва да търси харизматична личност, която да противопостави на столичния кмет Йорданка Фандъкова на кметските избори.\n                    ", "date": "2017.10.21", "title": "Предконгресни вълнения в БСП – от алтернатива на модела до „през просото”"}
{"url": "http://www.monitor.bg/a/view/6096-%D0%94%D0%9F%D0%A1-%D0%9D%D0%B8%D0%BA%D0%BE%D1%8F-%D0%BF%D0%B0%D1%80%D1%82%D0%B8%D1%8F-%D0%BD%D0%B5-%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%BE%D1%80%D0%B8-%D0%B4%D0%B0-%D0%B5-%D0%BD%D0%B0-%D0%B2%D0%BB%D0%B0%D1%81%D1%82/", "text": "\n                    Лидерът на ДПС Мустафа Карадайъ обвини ГЕРБ в разделение на обществото. Причината - празникът на Кърджали и две паралелни организации за честване - едната на кмета на града, а другата на областния управител.\n\n„В момента ако кажем, че някои хора се опитват да ползват държавата за разделение и противопоставяне, мисля, че няма да е пресилено. Разделението и противопоставянето вече може би някои се опитват да го правят като официална и държавна политика. Ще ви дам конкретен пример - празникът на Кърджали всяка година се е организирал от община Кърджали. Тази година не знам по какви причини има две организации на празника - на 21 октомври и днес“, каза Карадайъ.\n\n„Никоя партия не е държавата, дори и да е на власт. В момента се ползва държавата за разделение и противопоставяне. Областен управител прави алтернативна организация на празник. Там ще присъства и председателят на Народното събрание. Институцията председател на НС се ползва за разделение и противопоставяне. Там ще присъства и министърът на отбраната. Институциите на държавата се ползват за разделение и противопоставяне. Това не води до нищо добро“, допълни лидерът на ДПС.\n                    ", "date": "2017.10.21", "title": "ДПС: Никоя партия не е държавата, дори да е на власт"}
{"url": "http://www.monitor.bg/a/view/32429-%D0%96%D0%B5%D0%BD%D0%B0-%D0%B8-%D0%B4%D0%B5%D1%82%D0%B5-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8-%D0%BD%D0%B0-%D0%BF%D1%8A%D1%82%D1%8F-%D0%A0%D1%83%D0%B5%D0%BD-%D0%9F%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5/", "text": "\n                    Жена и дете са загинали при катастрофа на пътя Руен – Преображение. Това съобщиха от пресцентъра на МВР. Инцидентът е станал около 6.30 часа тази сутрин.\nПо първоначални данни лекият автомобил, в който жената и детето са пътували, се е отклонил от пътя и се е забил в спрял на банкета микробус.\n\nМалко по-късно стана известно, че Петима души са пострадали при верижна катастрофа след Костинброд, в посока Бучин проход. Сигнал за инцидента е подаден малко след 7.30 часа тази сутрин.\nПървоначалната информация е, че са се ударили 4 леки коли, в резултат на което са пострадали петима души. Наложило се е движението по път II-81 Костинброд – Бучин проход, в района на депото за твърди отпадъци, временно да бъде пренасочено. Обходни маршрути: път III-811 Богьовци - Сливница и път III-164 Своге - Искрец - Бучин проход. На място има екипи на Пътна полиция. Обстоятелствата се изясняват.\n                    ", "date": "2017.10.21", "title": "Жена и дете намериха смъртта си на пътя Руен – Преображение"}
{"url": "http://www.monitor.bg/a/view/71083-%D0%97%D0%BB%D0%BE%D1%81%D1%82%D0%BE%D1%80%D0%BD%D0%B8%D0%BA-%D0%B7%D0%B0%D0%B2%D0%BB%D0%B5%D1%87%D0%B5-%D0%BD%D0%B0%D0%B8%D0%B2%D0%BD%D0%B8%D1%86%D0%B8-%D1%81-%D0%BC%D0%B0%D1%82%D1%80%D0%B0%D1%86%D0%B8-%D0%B7%D0%B0-%D1%85%D0%B8%D0%BB%D1%8F%D0%B4%D0%B8/", "text": "\n                    Над 30 души са ужилени средно с по 1000 лева от търговец на матраци. Полицията и Комисията за защита на потребителите разследват измама.\n\nСемейство Стоянови през юли е на почивка в хотел в Тетевен, където им предлагат да присъстват на презентация на матраци. Плащат капаро на място – 300 лв. Подписват договор без финансови условия. Впоследствие изпращат още 700.\nТърговецът се представя за Кирил Николов. Матраците трябвало да пристигнат заедно с подаръци преди два месеца.\n\n„Не ги получихме и оттам започнахме да се съмняваме, да му звъним по телефона, но той не отговаряше”, разказа Нина Стоянова пред bTV.\n\nКирил Николов започнал да се крие. Ужилените се свързали с фирмата, където се оказало, че Кирил от тази година вече не работи за тях.\n„Попитах го откъде накъде Кирил Николов има договори от вашата фирма, той нищо не ми отговори. След една седмица пак се чухме, каза: „Подал съм жалба, защото не сте първите, които ми звъните и си искате парите или матраците”, обясни Мартин Стоянов.\n                    ", "date": "2017.10.21", "title": "Злосторник завлече наивници с матраци за хиляди"}
{"url": "http://www.monitor.bg/a/view/30986-%D0%9C%D0%B0%D0%B4%D1%80%D0%B8%D0%B4-%D0%BF%D0%B0%D0%BB%D0%B8-%D1%84%D0%B8%D1%82%D0%B8%D0%BB%D0%B0-155-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Премиерът на Испания Мариано Рахой ще свика събрание на кабинета, за да активира член 155 от конституцията на странта, с който може да отнеме автономията на Каталуния. Той позволява на правителството да поеме контрола над всеки от 17-е автономни региона, ако те нарушат закона и не се подчиняват на централната власт. Тази мярка досега никога не е била използвана, но според Рахой Каталуния нарушава правото с искането си на независимост и с провеждането на референдум, който според Мадрид е незаконен.\n\nСпоред Чл. 155 на испанската конституция тя би могла да позволи на властите в Мадрид да уволнят местната администрация и да сложи на мястото й свой екип, да поеме контрола върху полицията и финансите, и да свика извънредни избори. Това вероятно ще разгневи региона, но Рахой има подкрепата на останалите представени на национално ниво партии и отказа да преговаря с лидера на каталунците Карлес Пучдемон.\n                    ", "date": "2017.10.21", "title": "Мадрид пали фитил №155 в Испания"}
{"url": "http://www.monitor.bg/a/view/53417-%D0%92%D0%B0%D1%81%D0%B8%D0%BB-%D0%9F%D0%B5%D1%82%D1%80%D0%BE%D0%B2-%D0%B2%D1%8A%D0%B2-%D1%84%D1%80%D0%B0%D0%BA%D0%B0-%D0%BD%D0%B0-%D0%A1%D0%B8%D0%BD%D0%B0%D1%82%D1%80%D0%B0/", "text": " Духът на кабарето в Лас Вегас през 60-те ще оживее за концерта му в НДК\n                    Ако прокараш жартиер по ръба на ревера му, има голям шанс да го срежеш на две. Парченцата дантела ще се приземят дискретно върху бомбетата на лачените му обувки, докато той наблюдава цялата случка над ръба над чаша отлежало бренди. Вместо да се включи с охота в еротичната реконструкция на чорапа обаче, той ще запази безценната си воайорска позиция и ще запее My Way така, както би направил Франк Синатра след опустошителното торнадо от женски писъци и сутиени на поредния концерт. Твърде вероятно е подобен сценарий да оживее частично в мултимедията на Sinatra: Vegas - шоуто, с което Васил Петров ще отдаде почит на музикалния си идол на 4 декември. Сцената в зала 1 на НДК ще бъде прекроена в стилистиката на елитен джаз клуб в Лас Вегас, когато основите на шоубизнеса са наливали така наречените Rat Pack, или „Бандата на плъховете“. „Синатра е бил председател на борда, а в тази машина за забавления са влизали още Сами Дейвис-джуниър, Дийн Мартин, Джо Бишъп, Питър Лапърт. Те саразказва Петров, за когото любимият бард на мафията е като второ творческо „аз“ вече толкова години.Своята разходка из класики като Fly me to the Moon и New York, New York той ще направи с подкрепата на Биг бенда на БНР под диригентската палка на Антони Дончев. Весела Бонева и Хилда Казасян ще бъдат грандамите на бутиковия спектакъл, в който кабаретен балет ще погъделичка суинг живеца ни и ще изстреля и най-големите лаици на дансинга. „С Хилда сме много добри приятели от деца. Навремето заедно слушахме по цели нощи албума на Синатра с „Ню Йорк стринг квартет“ и фантазирахме за бъдещето. Тя беше тийнейджър, а аз... аз бях батко, разликата ни е шест години“, усмихва се Петров. С Казасян ще кръстосат тембър в емблематични боса-нова теми, сред които The Girl From Ipanema, Corcovado и How Insensitive. Вдъхновението да вкара феновете в музикално приключение с винтидж привкус той получава от Маргарита Тошева, която освен отговорностите като негов мениджър споделя и живота му. Чаровната дама разказва любопитна история и за третия гост в Sinatra: Vegas - Брус Джонсън, с когото Васко се запознава на частно парти в София. Пътищата им по случайност се пресичат миналата пролет в Лондон, където Петров има ангажимент в БГ посолството. След като официалната част приключила, той отишъл до един от най-престижните джаз клубове в британската столица. „Брус дойде при него ентусиазиран и му каза - „Как си, какво те води насам, радвам се да те видя“, а Васко въобще не го позна в първия момент, но му отвърна вежливо: „Добре съм, дойдох да послушам малко хубава музика. Ти какви ги вършиш тук?“ Джонсън отвърна простичко: „Ами, аз съм звездата на вечерта“, смее се Маргарита. Именно тогава двамата обсъждат опцията да направят нещо заедно, Васко му споделя идеята за концерта трибют към Синатра, а(той е и филмов актьор), за да омагьоса с бас баритона си публиката в София точно на 4 декември.Преди да излезе на сцената, Васко по традиция ще каже кратка молитва. Няма специални ритуали за релаксация като мълчалив половинчасов режим, в който пие билкови отвари върху йога килимче. „Всъщност аз не пуша. Пазя се от климатици и не пия напитки с екстремни температури, но не съм маниак на тема билкови отвари и вокална хигиена, разчитам на това, с което Господ ме е дарил като талант“, категоричен е Васко. Спортът в делнични дни той свежда до каране на колело и ходене пеша поне по 7 километра. Вярва, че това му вдига тонуса и помага на организма да се пречисти от токсините. Наложил си е и режим на разделно хранене, който в неговия случай работи безотказно срещу проява на спартанска дисциплина. „Интересен е фактът, че имам отношение към храната, но не мога да готвя. Правил съм доста опити и всички са катастрофални, рядко се справям прилично дори с рязането на зеленчуци за салата. Иначе имам доста приятели мастър шефове, но най-вкусно ми е, като отида на традиционния неделен обяд у родителите ми. Там винаги ме чакат или любимите ми пълнени чушки, или някоя друга манджа от българската кухня“, казва Васко.Като човек с универсална професия и добри контакти зад граница той никога не се е изкушавал да стегне куфара си и да обърне гръб на България за повече от месец. Казва, че познава прекрасно и меките облаци на възхода, и ръбчетата на резките спадове в кариерата си, но трудностите„Знаеш, че преди години имах заведения. Мечтаех за свой пиано бар, отворих първо такъв в Пампорово и постепенно прераснаха във верига. Това за мен си беше чисто бизнес предизвикателство, а не спасителна сламка от някакъв вид криза“, казва изпълнителят на „Другият“. Днес той е далеч от мениджмънта и изготвянето на програмата на заведения, но още си спомня с усмивка как във всяка от парти точките му имало негласно вето както върху късите гащи в дрескода на клиентелата, така и върху емигрантските руски песни в репертоара на бенда.  Един от талантите, с които Васил Петров не парадира, е рисуването. Редил е своя изложба в БНР в навечерието на 50-ата си годишнина, съчетавал е концерт с Нощта на галериите в Пловдив и именно там големият художник Кольо Карамфилов му стиска ръката. „Бог да го прости, той ме насърчи много. Видя една от творбите ми и я оцени като невероятно добра. Много му благодаря, думите му ми дадоха увереност“, откровен е певецът.Да развихря въображението си зад белия лист Васко започва още като тийнейджър. Започва с небрежни драсканици, с които убива скуката в час по гражданска отбрана. Постепенно приятелите му художници започват да го навиват да прави изложби, но той дълго време бяга от тази показност, смятайки, че тя ще убие интереса му към рисуването. Един от знаменитите съученици на Васил Петров е Чочо Попйорданов. С вече покойния актьор били много палави хлапета и често тествали здравината на крошето си върху всеки, дръзнал да оспори авторитета им в междучасието. “Не сме се изправяли един срещу друг, бяхме партньори в битките и щуротиите. Веднъж с момчета от моя и неговия клас тръгнахме, въоръжени с прашки. А лампите тогава бяха с крушки. Един изстрел и прас - чупят се за наша радост. Направихме всичко на сол, цялата улица потъна в мрак. Ако ни беше надушил кварталният, щеше в изправителен дом да ни прати. Ние обаче бързо офейкахме“, спомня си Васко.\n\n\n                    ", "date": "2017.10.21", "title": "Васил Петров във фрака на Синатра"}
{"url": "http://www.monitor.bg/a/view/55909-%D0%94%D0%BE%D1%80%D0%B8%D0%B0%D0%BD%D0%B0-%D0%9B%D0%B5%D0%BE%D0%BD%D0%B4%D0%B5%D1%84-%D0%BD%D0%B0%D1%88%D0%B5-%D0%BC%D0%BE%D0%BC%D0%B8%D1%87%D0%B5-%D0%B2-%D0%A7%D0%B8%D0%BD%D0%B5%D1%87%D0%B8%D1%82%D0%B0/", "text": "Известната сценаристка е работила с Емир Кустурица и Микеле Плачидо\n                    \n\n\n                    ", "date": "2017.10.21", "title": "Дориана Леондеф - наше момиче в \"Чинечита\""}
{"url": "http://www.monitor.bg/a/view/61587-%D0%97%D0%B0-%D0%BA%D0%BE%D0%B3%D0%BE-%D1%89%D0%B5-%D0%B5-%D1%84%D0%B0%D1%82%D0%B0%D0%BB%D0%B5%D0%BD-13%D0%B8%D1%8F%D1%82-%D0%BA%D1%80%D1%8A%D0%B3-%D0%9B%D0%B5%D0%B2%D1%81%D0%BA%D0%B8-%D0%B8%D0%BB%D0%B8-%D0%A6%D0%A1%D0%9A%D0%90/", "text": "\n                    Левски приема ЦСКА на \"Васил Левски\" в дербито на 13-ия кръг на Първа лига.\n\nОще от сутринта улиците около стадиона ще са затворени за преминаване, с изключение на градския транспорт. От МВР предупреждават да се използват обходни маршрути. Освен това поетапно ще бъдат затваряни улици и заради шествията на двата отбора. Те стартират по едно и също време – в 14,30 часа от две различни точки. „Сините“ тръгват от бул. „Тодор Александров“, а „червените“ - от градинката пред централата на БФС на улица „Иван Асен II” 26.\n\n13-ият кръг може да се окаже фатален за шампионските амбиции на един от двата преследвачи на \"Лудогорец\". ЦСКА е на втора позиция в първенството с 27 точки, \"Левски\" е трети с 24 и въпреки че до края на първенството има още куп срещи, психологическото предимство от евентуална победа би натежало в полза на един от грандовете, коментира Би Ти Ви.\n\nНа трибуните също обещава да бъде горещо. Очаква се това да бъде най-посетеното дерби в последното десетилетие. Домакините съобщиха, че са продадени 25 000 билета.\n                    ", "date": "2017.10.21", "title": "За кого ще е фатален 13-ият кръг – Левски или ЦСКА"}
{"url": "http://www.monitor.bg/a/view/39227-%D0%92%D0%B0%D1%80%D0%BD%D0%B5%D0%BD%D1%86%D0%B8-%D1%87%D0%B5%D1%82%D0%B2%D1%8A%D1%80%D0%B8-%D0%BF%D0%BE-%D0%BF%D0%BE%D0%B4%D0%B2%D0%BE%D0%B4%D0%B5%D0%BD-%D1%80%D0%B8%D0%B1%D0%BE%D0%BB%D0%BE%D0%B2-%D1%81%D0%BB%D0%B5%D0%B4-%D0%A1%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%86%D0%B8/", "text": "\n                    С четвърто място от Берген се завърна българският отбор, участвал в състезанието по подводен риболов Frivannsliv Spearfishing Festival‘ 2017. Тимът ни в състав Ивайло Душев, Любен Ловчев и Ивайло Иванов се нареди след първия отбор на Финландия, на Дания и Финландия. В едно от най-популярните събития на стария контитент взеха участие повече от 70 души от Норвегия, Дания, Финландия, Италия, Великобритания и остров Джърси. Варненци, които за първи път участват в класическата скандинавска надпревара, представяха двата най-популярни клуба в морския ни град - КВС „Ватус про“ и КВС „Варна“. За двата състезателни дни българите успяха да уловят над 50 килограма риба от семейство Трескови и Скумрия.\n\nПодводният риболов има дълга история в Дания, Швеция, Норвегия и Финландия. Повече от 60 години хората там ловят с харпун риба в Балтийско и Северно море. Скандинавските шампионати за подводен риболов се провеждат за първи път през 1970 година. Организатор на състезанието в старата норвежка столица е Nordic Spearfishing Community. \n                    ", "date": "2017.10.21", "title": "Варненци четвъри по подводен риболов след Скандинавци "}
{"url": "http://www.monitor.bg/a/view/56290-%D0%9E%D0%BD%D0%BB%D0%B0%D0%B9%D0%BD-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BF%D0%BE-%D1%81%D0%B2%D0%B5%D1%82%D0%B0-%D0%B8-%D1%83-%D0%BD%D0%B0%D1%81/", "text": "Даваме пари на сляпо за самолетни билети и евтини апартаменти\n                    И измамниците обичат да са в крак с модата. След като преди няколко години битовите престъпници започнаха масово да звънят на баби и дядовци с „шокиращи“ новини за катастрофи и влошено здраве на близки и далечни роднини, днес те вече газят и в преспите на онлайн пространството. И ако ало-измамите позволяваха на авторите си да съчиняват видимо абсурдни сценарии, като експлозия в банков клон и предподписан договор от сина на „жертвата“, то днес те трябва да бъдат къде-къде по-оригинални. Причината – твърде рядко ще могат да попаднат на пенсионер, който по цял ден да „бичи айляк“ във Фейсбук или Туитър. А дори и да намерят такъв, той вероятно няма да е толкова на „ти“ с технологиите, за да знае как да прочете съобщението, камо ли да отговори.Това предизвикателство обаче съвсем не отказва онлайн „героите“. Амбицията им да печелят бързи пари на гърба на другите ги кара да тестват до краен предел границите на собственото си въображение. Противно на нашите очаквания, онлайн измамите не са единствено хакерските подвизи на компютърни гении. Ето, само преди седмица Спас от Кочериново стана прословут със схемата си за заблуди в интернет пространството. За да създадеш фалшив профил с видимо достоверно и често срещано име, каквото е Александър Николов, не се изисква диплома по софтуерно инженерство. Не ти трябват знания и за да напълниш измисления си профил с лъжовна информация и снимки. Необходимо е да си информиран обаче, за да не се подхлъзнеш по сладките обещания на тези лица.Самият Спас е категоричен, че не е имал за цел да мами с цел лични облаги. Пред съда адвокатът му пък пледира, че той не е искал да ощети никого, като първоначалната идея на Фейсбук подвизите му била да помага на свои познати като им намира евтини самолетни билети. За тази своя „помощ“ обаче той таксува „приятелите“ си с общо около 30 хиляди лева. Шокиращото в случая е колко бързо сме способни да дадем личните си данни на приятно лице от мрежите. Независимо дали сме си разказали взаимно живота от А до Я, така нареченият Александър Николов, а и не само той, си остава просто непознат, скрит зад снимка на монитора.Макар да е сред най-пресните примери за онлайн измами Спас Василев не открива топлата вода Само преди няколко години български адвокатски кантори се подведоха да заплатят по 15 хиляди евро за участие в семинар на голяма фирма, която впоследствие им обещава ежемесечни приходи в размер на поне 80 000. Фиктивен гаранционен сайт пък предлагал „услугите си“ да поеме финансите на крайния потребител при закупуването на по-скъп продукт от чужбински сайтове и да се увери, че пратката ще пристигне.Интригуващите сценарии навлизат и в сферата на любовта. Няколко българки се оказаха ужилени през 2011 г. след запознанство с чаровни чужденци по интернет. Мъжете преследват своите жертви в рамките на около месец, в който непрекъснато бълват романтични клишета от сорта на „Не знам как съм оцелял без теб досега“ и „Ти си всичко за мен“. След 30-дневно излияние на чувства те обещават на виртуалните си половинки да ги посетят в България. В един „прекрасен“ момент обаче се оказва, че кредитната им карта е блокирана, а влюбената женица им изпраща необходимите уж за самолетен билет пари.Последният пример за онлайн тарикатлък с финансова изгода из нашите ширини пък ни запознава с героиня, която с размах прави щедри обещания за апартаменти на стойност от около 40 хиляди лева. Киберизмамницата набелязва жертвите си във Фейсбук група, в която родители търсят изоставените си деца и обратното. С тях се свързвала жена на име Иванина, която навред тръбяла, че има солидни връзки с кмета на София Йорданка Фандъкова и премиера Борисов. Наивни потребители се връзват на изкушението да получат жилище на петорно по-ниска цена, което е и причината да й се доверят предварително със суми в размер на няколко хиляди лева.Въпреки че по традиция смятаме, че принадлежим на нация, която първа ще прозре шанса за лично финансово облагодетелстване от всяка една ситуация, онлайн измамите у нас са в пъти по-рядко срещано явление, отколкото на Запад – в страни като Великобритания и САЩ. Според информация на Telegraph броят на пострадалите от интернет престъпници в Обединеното кралство за 2015 г. е повече от 148 хиляди. За сравнение предходната година с „технологичните“ измами са се сблъскали 60 хиляди човека по-малко. Нещо повече, тази година стана ясно, че в ролята на жертва на своеобразната индустрия са попаднали дори гиганти от ранга на Фейсбук и Гугъл. „Героят“, успял да заблуди две от най-големите фирми в онлайн сферата, е 48-годишният Евалдес Римасаускас. По данни на BBC латвиецът е успял да оплете Фейсбук и Гугъл в мрежата си в рамките на поне две години. Римасаускас се представял за азиатска фирма и е успял да извлече информация за потребителски имена за достъп, пароли, банкови сметки, адреси, електронни пощи и т.н. на компаниите. Чрез така наречената „фишинг“ схема латвиецът се замогнал с поне сто милиона долара.Не всички измами обаче са финансови. Тази година бе свалена Фейсбук групата Heart of Texas, която откровено агитирала своите поддръжници към граждански протести против исляма, а съобщенията й често наподобяват сектантски пропаганди. Тя успяла да набере близо четвърт милион потребители по време на едногодишния си живот, а американците веднага заподозряха, че руснаци движат кормилото на групата. След като Heart of Texas бе изтрита от Фейсбук, акаунт със същото име се появи в друга популярна социална мрежа – Инстаграм.Наскоро и платформата Amazon бе замесена в подобна схема Същността на измамата е всъщност много проста – жертвите получават имейл с информация, че поръчаните уж от тях скъпи полилеи, телефони и т.н., ще пристигнат, след като транзакцията бъде потвърдена. Учудени, потребителите влизат в сайт, посочен като отправна точка за отказ от въпросната покупка, а за да бъде това направено те са принудени да дадат отново номера на банковата си сметка. Yahoo също падна жертва на онлайн хакери, които иззеха личните данни на над 500 милиона потребители. Макар у нас платформата да не се радва на кой знае какъв интерес, тя е широко разпространена на Запад. Това се смята за най-големия пробив в системата за сигурност на която и да е компания в света, а сред причините за него, посочват специалисти, е невнимание, тъй като компанията тогава се готвеше за сливането си с Verizon. ПРЕВАНТИВНА МЯРКАКак да се предпазим Ако получите мейл с прикачени файлове от непознат, то вероятно става дума отново за интернет измама. Като превантивна мярка, задължително погледнете разширението на получения файл, преди да го отворите, дори когато той е изпратен от приятел.При т.нар. фишинг атаки жертвите получават имейли от компании, които молят за някакъв вид лична информация. Поинтересувайте се с какво се занимава въпросната фирма, проучете защо са необходими вашите данни и при необходимост потърсете за контакт представител на организацията. Бъдете внимателни обаче – в немалко случаи към имейла е прикрепен телефон за обратна връзка. Нашата препоръка е да потърсите от друго място контакт на компанията, за да не попаднете по-надълбоко в схемата на измамниците.Не използвайте една и съща парола навсякъде! Това е златно правило, когато става въпрос за адекватно присъствие в интернет. Нещо повече, не залагайте на тривиалното 1234, което и първокласник може да отгатне. Вместо това се снабдете със сложен и дълъг код, независимо че вероятно ще ви е по-трудно да го запомните.Антивирусната програма също е сред важните щитове, които можете да си подсигурите срещу недобронамерени онлайн потребители. Услугите Microsoft Security Essentials за Windows и ClamXAV за Mac предлагат безплатни програми, с които да поддържате компютърната си система.\n\n\n                    ", "date": "2017.10.21", "title": "Онлайн измамници по света и у нас"}
{"url": "http://www.monitor.bg/a/view/88996-%D0%97%D0%B2%D0%B5%D0%B7%D0%B4%D0%B8-%D0%BD%D0%B0-%D1%82%D1%80%D1%83%D0%B4%D0%BE%D0%B2%D0%B8%D1%8F-%D1%84%D1%80%D0%BE%D0%BD%D1%82-%D0%B8%D0%BB%D0%B8-%D0%B7%D0%B0%D1%89%D0%BE-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%B3%D0%B8-%D0%BF%D1%80%D0%B8%D0%B2%D0%BB%D0%B8%D1%87%D0%B0/", "text": "Стораро предлагат наргиле, Есил Дюран и Златка Райкова кроят дрехи\n                    \n\n\n                    ", "date": "2017.10.21", "title": "Звезди на трудовия фронт, или защо бизнесът ги привлича"}
{"url": "http://www.monitor.bg/a/view/72168-%D0%94%D0%B0%D0%BD%D0%B8-%D0%9F%D0%B5%D1%82%D0%BA%D0%B0%D0%BD%D0%BE%D0%B2-%D0%B8-%D0%90%D0%BB%D0%B5%D0%BA%D1%81-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D1%81%D1%82%D0%B0%D1%80%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D1%80%D1%8A%D0%B6%D0%B4%D0%B0-%D0%BD%D0%B5-%D1%85%D0%B2%D0%B0%D1%89%D0%B0/", "text": "Лудия репортер обвини манекенката в проституция, тя му прости във „ВИП Брадър“\n                    Любовта между прямия Даниел Петканов, по-известен като Лудия репортер, и модела Александра Богданска несъмнено е като приказка. В модерна версия обаче, в която изпитанията от типа през девет планини в десета са заменени от слаби морални устои и скандални селфита. Искрата между двамата пламва в края на 2014 година. По време на репортаж за домашните порноклипове пред УНСС, Петканов попада случайно на моделката, която е студентка там. След признанието на Богданска, че не й липсва опит в заснемането на еротични кадри, двамата разменят координати. Младите влюбени стават неразделни и бързо се превръщат в светска двойка, която завладя онлайн средите с романтични фотосесии и тв ефира в предавания като „Черешката на тортата“. Като във всяка приказка идва момент за кулминацията, която стига връх в социалните мрежи. За тези, които все още не са разбрали, Даниел Петканов се отказа от нежната си половинка, след като разбра, че тя му слага рога периодично. Стигна се до там, че той потърси отмъщение с публично унижение. Но както се казва, лоша реклама няма, и за кратък период от време скандалът успя да изстреля Алекс в групата на известните персони. Преди година водещият на уебпредаването Summer Flirt публикува клип в профила си, в който ясно се вижда как изхвърля багажа й от колата си. Докато тя го прибира в своето возило, той тръгва с бясна скорост, като почти разменя боите на двете превозни средства. Видеото е снимано от страничен наблюдател, а с коментара си под него Петканов дава старт на излиянията срещу красавицата. „През цялото време на нашата „любов“ е поддържала сексуални контакти с кастинг продуцент от Холивуд, като това е започнало още от предишната й връзка“, написа тогава Лудия репортер във Фейсбук. Това даде повод на потребители да залеят профила на Богданска с обидни снимки, колажи и коментари. Истински хит сред хейтърите бе гаврата с кадър от самолет, в който италианец е бръкнал с пръст в устата на Александра.Петканов също не престана да развива сагата си, достойна да послужи за сценарий на сапунка, като пусна своя снимка на тоалетната чиния с коментар „Мнението ми за к****те, които ходят на „екскурзии“ в чужбина да заработват“. Дори най-оборотната футболна съпруга у нас Николета Лозанова се застъпи за Дани, изразявайки възмущение от начина, по който миската търси популярност. „Бързата слава, срам за майстора. Поредната българска действителност“, коментира казуса тв водещата. Точно година след скандала между Петканов и Богданска те заживяха отново заедно, след като Големия брат ги приюти в любовното си гнездо. Вместо очакваните огън и жупел обаче двамата рестартираха любовните си отношения с редцелувки и прегръдки в леглотопред очите на редовия зрител. Красавицата прекрачи прага на „ВИП Брадър“ като обвързана жена. През лятото се спекулираше, че е готова да предприеме по-сериозна крачка с любимия си – бизнесмена Макс, чийто постоянен адрес е в Монако. Тя го доведе в България, за да го запознае с родителите си и да поиска благословията им за евентуална сватба. Подновявайки връзката си с Даниел обаче, тя наруши заявката си, че с участието ще изчисти името си от скандала. Купидон уцели бившата двойка бързо и сякаш по детски наивно, което провокира Големия брат да предупреди Александра относно поведението й, тъй като не е изключен фактът Даниел да търси отмъщение. Земеделският бос Цветелин Маринов – Цуни пък побърза да се включи със съвети към Лудия репортер да кацне аварийно на земята, тъй като знае и за други забежки на Богданска.В своя защита талисманът на националите ни по баскетбол отдаде изневерите си на чиста доза любопитство. \"Ти мислиш ли, че съм жена за един мъж?“, попита тя Петканов сред декорите на „ВИП Брадър“. Макар вечно усмихнатото момче да вярва в промяната, Алекс изпитва съмнение в моралните си устои. Миската, която се разписа с участие в „Непобедимите 3“, призна, че е била щастлива с Петканов, но е лягала с други, за да види дали някой не може да я зарадва повече.Междувременно манекенката и репортерът изкараха първа брачна нощ в аванс. Те се отдадоха на сладки страсти в общата баня на Къщата. Алекс и Дани взеха присърце седмичната мисия, която се върти около екранната им сватба. Двамата обаче като че ли са готови да превърнат играта в реалност.  Даниел получи годежен пръстен, който скри в салата със зеле и сьомга, а Богданска каза няколко пъти „да“. Засега по всичко личи, че двамата ще продължат да пишат любовната си приказка и извън пределите на Нови хан. \n\n\n                    ", "date": "2017.10.21", "title": "Дани Петканов и Алекс Богданска - старата любов ръжда не хваща"}
{"url": "http://www.monitor.bg/a/view/73822-%D0%91%D0%BE%D0%B6%D0%B8%D0%B4%D0%B0%D1%80%D0%B0-%D0%B4%D0%B7%D0%B5%D0%BD-%D1%84%D0%B5%D1%80%D0%BC%D0%B5%D1%80-%D1%81-%D0%B5%D0%BA%D1%88%D1%8A%D0%BD-%D1%80%D0%B5%D0%BA%D0%BE%D1%80%D0%B4/", "text": "Докато чисти външни тоалетни и мели брашно с камък, Бакалова рекламира дрехите си \n                    \n\n\n                    ", "date": "2017.10.21", "title": " Божидара – дзен фермер с екшън рекорд"}
{"url": "http://www.monitor.bg/a/view/13576-%D0%9D%D0%90%D0%A2%D0%9E-%D0%BD%D0%B5-%D0%B5-%D0%B2-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%B4%D0%B0-%D0%BE%D1%82%D1%80%D0%B0%D0%B7%D0%B8-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F-%D0%BE%D1%82-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    Военните възможности на НАТО може да не са достатъчни за спиране на евентуална руска агресия към източния му фланг. Това пише германското списание \"Шпигел\", позовавайки се на поверителен доклад на алианса.  \"Способностите на НАТО за оказване на логистична подкрепа на разширената му територия е атрофирала след края на Студената война\", се казва в доклада. Няма достатъчно гаранции, че дори силите за бързо реагиране на НАТО ще бъдат в състояние да реагират бързо и, ако се наложи, за продължителен период, пишат авторите на доклада, до който германското списание е получило достъп.\n\nПредстои документът да бъде обсъден от министрите от НАТО. Той описва организация, която не може да възпре евентуална руска военна агресия, предимно поради разпръснатата командна структура, се казва в публикувани предварително откъси от статията на сп. \"Шпигел\".\n\nСлабостта на НАТО притеснява особено балтийските и скандинавските страни, съседи на Русия. \"Знаем, че трябва да адаптираме и модернизираме алианса и командните структури\", заявява пред \"Шпигел\" норвежката министърка на отбраната Ине Ериксен Сьорайде.\n\nПрез март тази година президентката на Литва Далия Грибаускайте вече поиска създаването на важен команден център на НАТО на източния фланг на организацията заради \"нарастващата заплаха от Русия\".\n\nОтношенията между Москва и НАТО се влошиха съществено след анексирането на Крим през 2014 г. и след началото на конфликта с проруските сепаратисти в Източна Украйна.\n\nСтраните от алианса решиха отново да поставят войските си в състояние на готовност. Силите за бързо реагиране на НАТО бяха увеличени повече от двойно, достигайки 40 000 души. Тази година НАТО засили и военното си присъствие в Източна Европа, разполагайки четири батальона в Литва, Латвия, Естония и Полша.\n\n\"Силите на НАТО от десетилетия не са били толкова добре подготвени и толкова готови за разпололагане\", реагира говорителката на алианса Оана Лунджеску, но отказа да коментира информацията на \"Шпигел\".\n                    ", "date": "2017.10.21", "title": "НАТО не е в състояние да отрази потенциално нападениe от страна на Русия"}
{"url": "http://www.monitor.bg/a/view/77497-%D0%9C%D1%8A%D0%B6-%D0%BE%D0%B1%D0%B8%D0%BA%D0%B0%D0%BB%D1%8F-%D0%9C%D1%8E%D0%BD%D1%85%D0%B5%D0%BD-%D0%B8-%D0%BA%D0%BE%D0%BB%D0%B8-%D0%BC%D0%B8%D0%BD%D1%83%D0%B2%D0%B0%D1%87%D0%B8/", "text": "\n                    \n\n\n                    ", "date": "2017.10.21", "title": "Мъж обикаля Мюнхен и коли минувачи - поредният \"страдащ от психически проблеми\" (обновена)"}
