{"url": "https://www.monitor.bg:443/bg/a/view/manastirite-ni-zastrahovani-ikonite-ne-temata-141354", "text": "Големите манастири у нас са застраховани за близо 10 млн. лева, установи проучване на „Монитор“. Това са т. нар. ставропигии, които са подчинени на Светия синод, а не на митрополита, в чийто диоцес те се намират. Патриаршеската катедрала „Св. Александър Невски“, която също е на подчинение на синода обаче, ако пламне, няма кой да плати щетите. Причината е, че не е застрахована. Троянският манастир е сключил полица за 5 млн. лева, независимо че оценката на обителта е за 3 млрд. лева, каза игуменът епископ Сионий. Застрахователят е преценил, че това е сумата, за която може да бъде направена полица, уточни той. Тя включва щети при инциденти и природни бедствия на монашеското крило, патриаршеското и антимовското. Застрахован е скитът „Свети Никола“, който също е собственост на Троянския манастир, допълни игуменът.  ", "date": "2018.08.10", "title": "Манастирите ни застраховани, иконите - не (ТЕМАТА)"}
{"url": "https://www.monitor.bg:443/bg/a/view/samo-17-firmi-u-nas-sertificirat-bioproizvoditeli-141350", "text": "В момента има 17 контролиращи лица, които сертифицират биооператори, като има заявления за още фирми. Това коментира в Лозница Антон Величков, директор на \"Растениевъдство и биологично производство\" в земеделското министерство по повод доклада на Сметната палата, в който се отбелязва, че контролът с био продукти е силно занижен. Той уточни, че одитираният период е стар - от 2015 до началото на 2017 година, и всички изводи и заключения са направени за този период. Одита на Сметната палата не е за подценяване, но по отношение на биологичното производство, министерството е взело мерки чрез различни актуализации на процедурите, които се извършват за контрол, посочи Величков. Този процес не можем да го спрем, това е свободен пазар, но с новата система ще има повече изисквания към сертифициращите фирми, коментира Величков. Той добави, че новата наредба е готова и чрез нея ще има по-добър контакт и координация между министерството, Държавен фонд \"Земеделие\" и Българската агенция по безопасност на храните. По думите на Величков мерките, които се взимат от контролиращите лица и министерството дават резултати и допълни, че тази година за първи път има 96 отнети сертификати на биологични производители за открити нередности. Антон Величков бе гост на четвъртото издание на Фестивала на малината, който се провежда в Лозница.", "date": "2018.08.10", "title": "Само 17 фирми у нас сертифицират биопроизводители"}
{"url": "https://www.monitor.bg:443/bg/a/view/helikopter-snima-djigitite-na-pytja-kym-moreto-141348", "text": "Хеликоптер на Гранична полиция снима джигитите на пътя, а пътните патрули ще залавят засечените нарушители. Акцията стартира по всички основни трасета към морски курорти. На мушка са взети агресивните водачи, онези, които се движат на близка дистанция и с превишена скорост, както и шофьорите, които се движат в пакет и използват аварийната лента за по-бързо придвижване. Хеликоптерът на Гранична полиция е снабден с камера, която има възможност да приближи регистрационния номер на автомобила, нарушил правилата на движение и Те пък ще имат задачата да причакат от засада джигитите и да ги спипат на място в крачка. Служителите, които осъществяват контрол на място, ще правят проверки за редовността на документите на водачите, дали са употребили алкохол или наркотични вещества. Представители на сектор КОС ще бъдат част от екипите и ще следят за наличие на оръжие и боеприпаси, обясниха от полицията. В масираната акция срещу джигитите на пътя ще се включат и цивилни пътни патрули, които пък ще дебнат в немаркирани автомобили за нарушители и ще подават информация на униформените си колеги. Отделно от това по трасетата които са в автомобилите, други 28 камери, които са на тринога, както и 23 стационарни камери. Шестима дрогирани и петима пияни шофьори бяха хванати зад волана само за няколко часа. Масираната нощна спецакция на полицията стартира точно в 19 в четвъртък едновременно в няколко морски курорта.  Антимафиоти погнаха надрусаните и пияни шофьори, след като 31-годишен столичанин на амфети помете шест момичета от детски лагер в Китен.  \"По време на акцията бяха проверени общо 239 коли, камиони и мотори и 287 лица. За употреба на алкохол са тествани 173 водачи, като са установени общо три случая за шофиране след употреба на алкохол с концентрация до 1,2 промила и два случая за шофиране след употреба на алкохол над 1,2 промила. Общо са установени 59 случая за нарушаване разпоредбите на Закона за движение по пътищата, като в 30 от тях водачите са санкционирани с акт, а в 29 с фиш. По време на операцията са отнети шофьорските книжки на петима водачи и са свалени регистрационните табели на три МПС-та, собственост на нарушителите\", съобщиха от пресцентъра на бургаската полиция. Акцията срещу дрогираните започна ударно с единадесет мобилни патрула.", "date": "2018.08.10", "title": "Хеликоптер снима джигитите на пътя към морето (ОБЗОР)"}
{"url": "https://www.monitor.bg:443/bg/a/view/vladishki-pasians-141351", "text": "Да управляваш манастирски имот, да отговаряш за духовното спасение на подопечните ти, че и да опазваш имуществото, се изисква твърде голямо умение. То е все едно да си светец, но с уменията на Буров. Причината е, че отдавна както у нас, така и по света тези, които искат да се отдадат на Бога, трябва да се съобразяват и с твърде земни неща, като да речем застраховането на имуществото. Оказва се, че повече от половината храмове в България все още нямат нотариални актове за собственост. За да ги получат, те трябва да платят твърде високи такси за оценки и за издаване на самия документ. По тази причина те не са и застраховани. На други места църковните настоятелства, просто, пасуват, за да не се вкарват в харчове и се надяват Господ да ги избавя от природни бедствия и човешки напасти. Само до преди една година дори патриаршеската катедрала „Свети Александър Невски“ нямаше такъв документ. Тя го придоби чак след съдействието на правителството. Това обаче не е попречило преди повече от десетилетие на един бивш нейн предстоятел със звучен агентурен псевдоним да сключи полица с дружество за 10 млн. лева. Как стават тези работи, само един дявол знае. Въпросната застраховка е просъществувала за кратко, но в църковните среди, пък и в мирските, все още се питат, как е възможно да се случват такива “чудеса“. Впрочем, в последно време те са повече от реалиите в живота на Църквата ни. Спомнете си само зарята на връх Великден преди няколко години, когато митрополитите си подхвърляха топката по въпроса кой е разрешил гърмежите на най-сакралния за християнството празник. Пък като не се разбраха, го отнесе един архимандрит. Защото откъдето и да гледаме процесите в Синодалната палата, така и няма да разберем кой точно реди владишкия пасианс. И докато някои си прехвърлят фаталната дама пика, за други тя се оказва жокерът, донесъл голямата печалба. Има обаче и една трета категория - на тези край масата на голямата игра, тази на зрителите. В случая това са малките храмове и манастири в обезлюдени или слабозаселени места и без документи, поради което не могат да се възползват от нито една мярка по отношение на възстановяване и реставрация, та какво ли остава и да се застраховат. Обикновено тези обекти са там, където някога са се подвизавали духовници безсребърници. Така в миналото са наричани отдадените на Бога, които не са искали никаква печалба за себе си. Пределно ясно е, че времето им отдавна е отминало. Хората обаче имат нужда от вяра, от духовност, от надежда и в малките населени места. Точно тук Църквата и в частност клирът следва да насочи вниманието си и да им помогне. Защото това са местата, където в миналото Христовата вяра не само се е развивала, но е останала и в най-чист вид.", "date": "2018.08.10", "title": "Владишки пасианс"}
{"url": "https://www.monitor.bg:443/bg/a/view/cska-se-gotvi-za-evrochudo-v-danija-141338", "text": "ЦСКА не се е предал въпреки драматичната загуба с 1:2 в първия мач от III кръг на Лига Европа срещу „Копенхаген“. Това увериха треньорът на „армейците“ Нестор Ел Маестро и играчите, които се заканиха да поднесат голямата изненада на реванша в Дания на 16 август от 19 ч. и да елиминират именития си съперник. Всички в лагера на „червените“ са оптимисти, като единственото, което си пожелаха след съдийските тесли в София, е да няма повече подпирания на съперника. В мача на „Васил Левски“ белгийският съдия Барт Вертентен удари здраво рамо на „Копенхаген“, като първо изгони Божидар Чорбаджийски с пресилен директен червен картон, а след това даде много спорна дузпа за гостите. Въпреки това обаче Ел Маестро заяви, че още нищо не е загубено. „Сигурен съм, че ако бяхме 11 на 11, щяхме да спечелим, коментира треньорът на ЦСКА. - Не искам да коментирам съдията. Видях и ситуацията за червения картон, и дузпата. Ще бъде много тежък реванш, шансовете намаляха, но още ги има. Не бързайте да ни отписвате. След мача играчите на „Копенхаген“ пееха и празнуваха, сякаш са се класирали вече, а това изобщо не е така“, допълни Ел Маестро. Нападателят Кирил Десподов обаче изобщо не бе толкова дипломатичен и атакува директно рефера. „Биха ни нелепо с помощта на 12-ия им играч – съдията. Видяхме, че „Копенхаген“ не е нищо особено като отбор“, сподели Десподов. След мача от клуба благодариха специално на 25-те хиляди фенове, които подкрепиха тима от трибуните. „Червените“ излязоха с позиция на официалния си сайт, в която пише: „На малко стадиони в света може да се почувства и изживее подобна емоция, заряд и вдъхновение. Големите притеснения в ЦСКА пък са свързани с контузиите на Едвин Джеси и Жеферсон. Ганаецът получи травма по време на мача и бе заменен, а бразилският защитник изобщо не игра заради травма на последната тренировка. Съмненията бяха за сериозни контузии, но при прегледите е станало ясно, че двамата са извадили късмет. Джеси ще почива няколко дни заради мускулно разтежение, а Жеферсон се е разминал на косъм със скъсване на връзки и ще е аут за 3 седмици, а не за половин година, каквато бе първоначалната информация.", "date": "2018.08.10", "title": "ЦСКА се готви за еврочудо в Дания"}
{"url": "https://www.monitor.bg:443/bg/a/view/joga-uchiteljat-punu-sing-vasu-horata-sa-v-kapan-na-iluzijata-che-tjahnoto-syshtestvuvane-e-ogranicheno-141339", "text": "Учениците, които ще посетят уъркшоповете ми, ще преживеят драстична промяна в живота си, казва йога гуруто в интервю пред \"Монитор\" -  - Ще предложа различни техники като осъзната релаксация, мощна дихателна техника и прочистваща чакрите медитация, както и звукова терапия. Медитацията постепенно става все по-важна, особено в забързаното ни ежедневие. Много хора не знаят вече как да се отпуснат и затова страдат от стрес, бърнаут, депресия и т.н. Участниците, които се включват в дихателните медитации, и тези, свързани с прочистването на чакрите, имат възможността да се освободят от натрупаните емоции, като се научават как да ги изразят. Всяко чувство, което не е преживяно напълно, остава като електрически заряд в клетките. Тези емоции могат да се проявят по време на медитацията по различни начини, които водят до дълбоко чувство за вътрешна свобода, мир и спокойствие. Тези медитации си служат с цяла палитра от техники, които могат да помогнат на ученика в неговия път към себепознанието. Благодарен съм, че за първи път в България мога да предложа различни класове и уъркшопове по медитация и мога да споделя моите знания и опит, трупани повече от 30 години и имащи отражение както в психологически, така и в духовен аспект. -  - Да, често забелязвам голяма промяна в съзнанието на хората, които посещават семинарите ми. Тяхното възприятие за живота може да се измени в няколко аспекта, което води до подобряването на междуличностни отношения, финансово състояние, здраве, емоции и връзка с божественото. -  - Всеки ден в работата си се срещам с хора, които не могат да проумеят чувствата си, намират се на кръстопът или не знаят как да се освободят от негативната енергия. Те често дори не са наясно със страданието, което сами причиняват на себе си. То вреди не само на тях и на тяхното семейство, но на всички хора, които са около тях. Когато някой не търпи развитие или възприятието му за живота се върти единствено около това какво той смята за редно, същият човек не може да трансформира модела си на поведение, чувствата и емоциите си. Всички ние сме програмирани още в утробата на майка си и за съжаление по-голямата част от парадигмите не ни служат. Всички те са предварително изградени идеи, предавани от поколение на поколение, това са навици. Сред често срещаните грешки, които повечето хора допускат в ежедневието си, без дори да се замислят, е това, че остават в капан на илюзията, че тяхното съществуване е ограничено. Трябва да разберем, че сме преди всичко енергийни същества, които живеят във физически тела и имат физически опит. - Израснах в семейство, което таеше истинска любов към киртан (божествена музика) и духовността. Пътят ми към киртан всъщност започна, когато бях на 5-годишна възраст. Пътувах тогава заедно с моя баща, който през целия си живот е посветен киртан мастър в цяла Индия и предлагаше уроци по бхакти йога и йога на посвещението. Щастлив съм, че имах възможността да се уча от баща ми, както и от няколко други киртан мастъри и индийски класически музиканти. Още от малък бях заинтригуван от медитацията и йога. Учил съм медитация, хатха йога, джнана йога, раджа йога и веданта – индуска философия, произлизаща от Упанишадите, особено в монистичната й форма, в различни медитативни училища и ашрами в Индия, Индонезия и Филипини. - - Музиката е неразривна част от медитацията. Тя разполага с вибрацията и честотата, които са оздравителни за нашите клетки, органи, тяло, ум и душа. -  - Третият ми диск с музика е вече готов и в момента е в процес на издаване. Работя в момента и върху четвърти албум. - - Киртан е отдаване на почит към божественото във всичките му определения. Киртан е храна за душата ми. Когато някой е влюбен в божественото, думите, които изрича, се превръщат в киртан. Най-добрият начин, по който бихте могли да разберете киртан, е да се присъедините към киртан сатсанг (събрания на хора с един мироглед, които пеят заедно и почитат и възхваляват божественото) или дори киртан концерт. Само така ще можете да усетите уникалните високи вибрации. - - Изкарването на достатъчно пари от киртан, за да изхрани цялото семейство, беше трудно. Това е причината, заради която той искаше аз и моят брат Си Джей, който е професионален табла играч, да станем бизнесмени, вместо киртан певци. Радвам се, че пътят ми се промени, след като прекарах няколко години в света на бизнеса. - Изключително важно е да имаме красива връзка със семействата си, както и с приятелите, колегите и хората, които ни заобикалят, защото връзките не са просто част от живота ни. Животът е във връзките. Затова ако нечия връзка не е наред, то и самият живот на този човек не е наред. Ако имаме конфликт, тогава целият ни живот сякаш се разделя, възприятията ни стават разединени и губим връзка с единството. - Създателят е в творението и творението е създателят. От решаващо значение е да имаме връзка и единство с природата, при все че ние сме неразделна част от нея. Да се отдадеш на благородна тишина в природата е един от най-добрите начини да се свържеш с нея. - На фестивала Udaya Live ще проведа уъркшоп за ананда мандала, като ще предложа на посетителите 30-минутни релаксиращи медитации всяка сутрин, класове по звуково изцеление и киртан концерт, като също така ще акомпанирам на други артисти. Предлагам и индивидуални холистични лечебни сесии. Повече от 23 години съм изучавал различни лечебни модалности като рейки, психична хирургия, квантово докосване, шиацу, духовни консултации и т.н. Всичко това предлагам ежедневно и на работното ми място в The Yoga Barn в Бали. Ананда мандала е много силна медитация. Ананда означава блаженство, преведено от санскрит. Това е нашето основополагащо състояние на същността. Мандала означава кръг. Кръгът е символ на съвършенство, вечност, обединеност и цялостност. Ананда мандала е древна медитация, чиято цел е прочистване на чакрите. Практиката включва комбинация от ритмично дишане и медитация върху седемте основни чакри. Процесът изчиства енергийните канали, премахва скритите емоции, блокажите, старите болки и активира чакрите, което води до повишаване нивото на съзнателност, прави телата блажени, а крайният резултат води до чувство за цялост. Нещо повече - учениците ще научат много за медитацията като цяло, как да изградят регулярна медитативна практика в ежедневието си и ще получат древни и силни инструменти за справяне с проблемите в личния си живот. Звуковото изцеление включва в себе си жива музика, чист звук – директно от природата, древни мантри и емоционален глас. Звукът е използван от хиляди години от много култури като средство за изцеление и постигане на хармония в тялото, ума и душата на човек. Само преди няколко дни проведох отново уъркшоп с медитацията ананда мандала, йога нидра и класове за звукова терапия, както и интензивен 6-часов медитативен уъркшоп „Дхиана – изкуството да преподаваш медитация“ в студиото Yoga Vibe в София. - - Учениците, които ще посетят уъркшоповете, ще преживеят драстична промяна в живота си и ще могат да използват новопридобитите знания, да отразяват и да реагират на житейските ситуации холистично. Но това не означава, че йога пътят им е приключил. Те ще трябва да продължат да работят върху себе си. Това, с което ще помогна аз, е даването на инструментите, техниките и съветите, които те могат да използват за домашна практика. Продължителното практикуване на йога е ключът към успеха. ВИЗИТКА:", "date": "2018.08.10", "title": "Йога учителят Пуну Синг Васу:  Хората са в капан на илюзията, че тяхното съществуване е ограничено"}
{"url": "https://www.monitor.bg:443/bg/a/view/mirela-donese-pyrvi-medal-za-bylgarija-ot-evropejskoto-po-atletika-141360", "text": "Мирела Демирева донесе първия медал за България от европейското първенство по лека атлетика в Берлин. Тя спечели сребро в скока на височина с изравнен личен рекорд от 200 см от трети опит. Шампионка със същия резултат, но преодолени от втори опит, стана непобедимата до скоро рускиня Мария Ласицкене. Състезанието се разви много интересно. Мирела вървеше пета, след като скочи от втори опит 194 см. Българката обаче реши да атакува директно първото място и пропусна следващите две височини – 196 и 198 см, и отиде директно на 200 см. Демирева прояви изключителен характер, след като успя да се справи с гросмайсторската височина от последния трети опит. Останали сами в сектора, Ласицкене и Демирева решиха да определят победителката директно на 204, като пропуснаха 202 см. И двете обаче не сполучиха, като българката бе много близо до успеха отново в третия си опит. Така Демирева прибави ново сребърно отличие в кариерата си, след среброто от предишното европейско в Амстердам и олимпийските игри в Рио през 2016 г.", "date": "2018.08.10", "title": "Мирела донесе първи медал за България от европейското по атлетика"}
{"url": "https://www.monitor.bg:443/bg/a/view/todorov-i-nikolov-otnovo-v-igra-141356", "text": "Мъжкият ни национален отбор по волейбол зарадва феновете с демонстративен мач в София. В зала \"Христо Ботев\" селекционерът Пламен Константинов раздели състезателите за два тима за двустранна игра. Двата състава направиха четири гейма и завършиха при резултат 2:2. След като не играха в Лигата на нациите, на полето отново се появиха Теодор Тодоров и Николай Николов. Националите продължават подготовката си за световното първенство, на което България е домакин заедно с Италия. В събота и неделя играчите получиха почивка, а в понеделник стартират тренировки във Варна. На 15 и 16 август България играе контролни срещи с Русия, които ще са закрити за фенове. В морската столица ще се изиграят и първите мачове от Мондиал 2018. България е в Група D заедно с Финландия, Полша, Куба, Иран и Пуерто Рико.", "date": "2018.08.10", "title": "Тодоров и Николов отново в игра"}
{"url": "https://www.monitor.bg:443/bg/a/view/ivet-e-na-final-na-evropejskoto-v-berlin-141359", "text": "Ивет Лалова-Колио се класира за финала на 200 метра на европейското първенство по лека атлетика в Берлин. Българката завърши втора в първия полуфинал с време 22,65 секунди и директно си осигури място в битката за призовите места. Бягането спечели Дина Ашър-Смит от Великобритания с 22,33 секунди. Златната медалистка на 200 м от Амстердам от преди две години демонстрира блестяща форма. Тя поведе рано и завърши с аванс пред останалите. Ивет пък убедително се пребори за второто място след отлично бягане, което бе на много близо до най-доброто й постижение през този сезон – 22,63 секунди. Ивет влезе във финала с трето най-добро време от полуфиналите. Освен Ашър-Смит, холандката Джамиле Самюел бе по-бърза от българката с време 22,58 секунди. Другата ни представителка в дисциплината Инна Евтимова завърши последна в третия полуфинал с време 23,63 секунди.", "date": "2018.08.10", "title": "Ивет е на финал на европейското в Берлин"}
{"url": "https://www.monitor.bg:443/bg/a/view/do-5-bona-globa-za-plajuvane-vyrhu-duni-141335", "text": "Глоба от 1000 до 3000 лв. за физически лица или имуществена санкция от 2000 до 5000 лв. за фирми ще се плащат от осмелилите се да плажуват върху дюните край морето, разположени в границите на зона \"А\", зона \"Б\" или в урбанизираните територии на населените места след границите на зона \"А\". Това предвиждат промените в Закона за устройство на черноморското крайбрежие (ЗУЧК), публикувани за обществено обсъждане. За поставянето на преместваеми обекти глобата е от 1000 до 5000 лв., а имуществената санкция от 2 до 10 бона. „С промените в Закона искаме и пълна забрана за плажуване върху дюните“, каза по този повод за „Монитор“ министърът на туризма Николина Ангелкова. „Искаме забраняването на всякакви неща върху тези защитени обекти - от ремаркета и коли, до палатки и други плажни принадлежности. Дюните трябва Предлагаме и санкции за нарушителите, които в момента липсват в закона“, категоричен бе министърът. Ангелкова припомни и за липсата в законите у нас на дефиниция за диво къмпингуване. „За това винаги в тази посока даваме пример с Гърция, където има много солени глоби за къмпингуване извън определените места, като дори е предвиден и до 3 месеца затвор. В България също трябва да се разпишат ясни правила, за да има полза за всички“, подчерта министърът на туризма. Според нея един от пътищата за решаване на проблема е наличието на повече къмпинги. По думите й сега къмпингите у нас не отговарят на съвременните изисквания, защото са много стари. „В същото време за да се построи къмпинг, според ЗУТ, изискванията са същите като да се вдигне хотел, което не смятам за правилно. добави Ангелкова. Относно проблема с неохраняемите плажове, министърът на туризма, смята, че с предлаганото в ЗУЧК разделяне на групи, броят на пясъчните ивици без стопани по морето ще намалее, защото ще се прилагат различни критерии за концесионирането и наемането им. „В момента едни и същи изисквания важат, както за голям курорт като Слънчев бряг, така и за Резово“, припомни тя. Според нея дали и плажовете у нас ще имат звезди, подобно на хотелите, ще се разбере след края на обсъждането и наой-вече какво ще се приеме в Народното събрание. „Смятам, че тази база, която е предложена в законопроекта за промените на ЗУЧК е добра за започване на работата за промяна на концепцията за управление на плажовете в посока отчитане на индивидуалните характеристики на всеки един плаж“, добави министър Ангелкова.", "date": "2018.08.10", "title": "До 3 бона глоба за плажуване върху дюни"}
{"url": "https://www.monitor.bg:443/bg/a/view/finalistyt-ot-uimbyldyn-razbi-grigor-141357", "text": "Григор Димитров претърпя тежка загуба на четвъртфиналите на турнира от сериите Мастърс в Торонто. Българинът бе унижен от финалиста от тазгодишния \"Уимбълдън\" Кевин Андерсън. нашият не оказа почти никаква съпротива на 32-годишния тенисист от ЮАР и отстъпи с 2:6, 2:6. Въпреки това Димитров успя да подобри представянето си от миналата година, когато отпадна в третия кръг на надпреварата. Заради това той ще добави 90 точки към актива си в световната ранглиста, където заема пета позиция. Григор обърна от 0:30 първото си подаване в срещата, като при 30:30 затрудни максимално съперника си с блестящ минаващ удар от бекхенд и принуди гиганта от ЮАР да сбърка. Андерсън също взе на 30 откриващия си сервис-гейм, а първата почивка в мача дойде при предимство от 2:1 за 27-годишния хасковлия. В петия гейм форхенд в мрежата от комфортна позиция, двойна гершка и страхотен уинър на Андерсън усложниха много нещата за сервиращия Димитров, който трябваше да прави обрат от 0:40. Българинът взе следващите две точки, но Андерсън реализира третия брейкпойнт и сътвори първия пробив в мача. С бърз гейм на 15 Андерсън затвърди пробива и поведе с 4:2. В седмия гейм Григор допусна обрат от 40:15 и допусна нов пробив, което на практика реши съдбата на първия сет, който бе затворен от южноафриканеца без особени трудности с 6:2. Сривът в играта на Григор обаче не приключи с края на първия сет. Втората част започна с пробив на нула в полза на Андерсън, който вече изглеждаше доста по-близо до победата от българския си противник. Димитров прекъсна серията на Андерсън от 7 поредни гейма и съкрати изоставането си в резултата на 1:2, вземайки на нула подаването си - глътка въздух за първата ни ракета. В шестия гейм Димитров донякъде затрудни Андерсън при сервис на южноафриканеца, но не успя да стори нищо повече от това да достигне до 40:40 и финалистът от “Уимбълдън” поведе с 4:2. След това бе въпрос на време Димитров да загуби мача. Следващата седмица Григор ще играе на Мастърса в Синсинати, където трябва да защитава титлата си.", "date": "2018.08.10", "title": "Финалистът от \"Уимбълдън\" разби Григор"}
{"url": "https://www.monitor.bg:443/bg/a/view/prouchvat-traseto-za-tunel-pod-petrohan-141333", "text": "Агенция „Пътна инфраструктура“ обяви обществената поръчка за изработване на прединвестиционно проучване за трасе по направлението Монтана - София, с тунел под Петрохан, съобщиха от ведомството. Целта е бъдещият изпълнител да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване трябва бъде определен пътният габарит на направлението. Ще бъдат проучени необходимите капиталовложения за реализацията на проекта , както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. Индикативната стойност на обществената поръчка е 500 000 лв. без ДДС, а срокът за изпълнение 180 дни. Критерият за оценка на офертите е „икономически най-изгодна оферта“. Кандидатите могат да подават офертите си до 17:30 ч. на 27 септември 2018 г.", "date": "2018.08.10", "title": "Проучват трасето за тунел под Петрохан"}
{"url": "https://www.monitor.bg:443/bg/a/view/bojko-borisov-remontyt-na-am-hemus-se-pravi-izcjalo-s-budjetni-sredstva-141324", "text": "Ремонтът на АМ „Хемус“ се прави изцяло с бюджетни средства на данъкоплатците, каза във Варна министър-председателят Бойко Борисов.  Той сподели, че на 16 август ще бъдат пуснати рехабилитираните отсечки около Провадия, а в средата на месеца ще бъде направена първа копка на новия участък от магистралата Белокопитово-Търговище. Участъкът между Ябланица и Боаза също се строи усилено. След като бъдат завършени двете отсечки, ще започне строителството от Търговище към Велико Търново и обратно. Варна е красив град и заслужава, това, което ние правим, за да стане още по-хубав и добър за хората в него, каза още премиерът. „Отлагаме ремонта на Аспарухов мост, защото текат прекалено много ремонти в града. Сръткава работа, както казваме ние шопите, коментира Борисов, като визира мащабното строителство в града по изграждането на новото трасе на бул. „Левски“. Малко им се карах, че се бавят, но наистина е много. Виждат се, десетки метри са пилоните по булеварда, дори и да има 100-годишна вълна, да няма опасност. Ще следя ремонта изкъсо и както съм им се накарал, предполагам ще го завършат до 3-4 месеца. Важно е обаче да бъде направено качествено, за да не стане някоя беля“, заяви премиерът. Той обясни, че досегашната практика е била да да се вземат мерки, след като се случи бедствието, както беше преди години във варненския квартал „Аспарухово“. „Минах, видях и стигнах до края на ремонтите, които сме направили и вървят вмомента. Мисля, че всичко е прекрасно и то си е видно. Бул. Левски\" е най-големият инфраструктурен проект в града, като за изграждането на новото трасе по ул. „Подвис“ до ул. „Девня“ правителството отпусна 80,5 млн. лв. Други 4,5 млн. лв., осигурени от държавата, са за пробива на бул. „Сливница“, като с реализирането на проекта В случая с трасето на новия булевард обаче се действа превантивно. До 3-4 месеца ще има изграден и паркинг до музея „Владислав Варненчик“, обеща Борисов. „Много поляци, чехи и други наши и чужди туристи идват да видят Краля, който е загинал в битката на народите край Варна. Затова ще има такъв паркинг, който ще е за удобство на гостите, за жителите на квартала пък ще бъде направено отклонението от магистралата, за да не е налага хорта да влизат в града, за да си отидат у дома, каза още Борисов.   ", "date": "2018.08.10", "title": "Бойко Борисов:  Ремонтът на АМ„Хемус“ се прави изцяло с бюджетни средства  "}
{"url": "https://www.monitor.bg:443/bg/a/view/irra-rodi-tretoto-si-dete-141340", "text": "Певицата Ирра стана майка за трети път. Изпълнителката на „За мен“ даде живот на момиченце в четвъртък сутринта. Бебето се казва Божидара и е с перфектни мерки - 3.300 кг. и 50 см. Това е първата дъщеря на Ирра. Тя вече отглежда двама синове – Георги и Явор, които обаче са от предишен брак на певицата. За настоящата си половинка звездата споделя, че е изключително грижовен. Въпреки това тя го пази далеч от медийното внимание. “През цялата бременност и той бременееше с мен“, хвали го още Ирра.", "date": "2018.08.10", "title": "Ирра роди третото си дете"}
{"url": "https://www.monitor.bg:443/bg/a/view/sa-sht-kovat-kosmicheski-sili-do-2020-g-141337", "text": "Вицепрезидентът на САЩ Майк Пенс обяви създаването на Космически сили след изразеното от президента Тръмп желание САЩ да имат превес в космоса. Той добави, че вече се води подготовка тези Космически сили да станат шестият вид въоръжени сили на САЩ, заедно със сухопътните, военновъздушните, военноморските, морската пехота и бреговата охрана, както нареди Тръмп през май. Тъй като обаче създаването на нов вид въоръжени сили трябва да се одобри от Конгреса, Пенс заяви, че процедурата ще премине поетапно, като целта е Космическите сили да бъдат създадени до 2020 г. Той поиска от Конгреса да одобри допълнителен бюджет от 8 милиарда долара за следващите пет години. В момента за космоса отговарят военновъздушните сили на САЩ. Космическите мечти на Тръмп трябва да преминат през един разделен Конгрес, но първоначално проявилите неохота представители на Пентагона подкрепиха предложението и обещават да направят всичко възможно за неговото приемане, пише в. \"Ню Йорк таймс\". Поддръжниците на идеята твърдят, че военновъздушните сили не обръщат достатъчно внимание на космоса, а Русия и Китай разработват оръжия за борба със сателити. До три години те ще могат да свалят американски спътници, предупреждава оценка на заплахите, публикувана през февруари от разузнаването на САЩ. \"За секунди можем да останем слепи, глухи и неми\", подчерта през февруари на кръгла маса на Центъра за стратегически и международни изследвания конгресменът от Демократическата партия Джим Купър, който също поддържа идеята. \"Рядко една велика страна е била толкова уязвима\", добавя демократът от Тенеси, цитиран от в. \"Ню Йорк таймс\". В същото време Русия и Китай блокираха в Съвета за сигурност на ООН искането на САЩ за добавяне на руска банка, на севернокорейски служител и на две действащи в Северна Корея компании към санкционния списък на организацията, предаде АФП. На фона на случващото се руският премиер Дмитрий Медведев нарече готвените от САЩ санкции срещу Москва „икономическа война“ и обеща реципрочен отговор. „Ако действително последват ограничителни мерки от сорта на забрана на дейността на банки или на използването на една или друга валута, то това е обявяване на икономическа война“, заяви министър-председателят в петък на среща със служители на Кроноцкия държавен резерват. „И на тази война ще трябва да се реагира с икономически и политически методи, а в случай на необходимост - и с други методи…“, допълни Медведев, не уточнявайки какво точно има предвид под „други“. Междувременно в аналитична статия РБК прогнозира, че вторият пакет на готвените US санкции няма да е чак толкова апокалиптичен, колкото се представя, и по-скоро ще носи символичен характер. В частност агенцията смята, че щатите няма да стигнат до заявените крайни мерки, сред които пълно вето върху износа на стоки от САЩ в Русия и върху авиационните съобщения с Москва. Аналитиците смятат, че Вашингтон ще се ограничи с понижаване на статута на двустранните дипломатически отношения и със забрана на американските банки да кредитират руските власти.", "date": "2018.08.10", "title": "САЩ коват космически сили до 2020 г. "}
{"url": "https://www.monitor.bg:443/bg/a/view/spipaha-kontrabandni-cigari-za-1-mln-lv-na-pristanishte-burgas-141325", "text": "Контрабанден канал за незаконен трафик на цигари е разбит в Бургас, съобщиха на съвместен брифинг от прокуратурата и митниците. Папиросите са пристигали с кораб по море и вероятно са били предназначени за черния пазар в България.  За първи път е използван непознат до момента трик за трафика. За да не бъдат засечени от митничарите, цигарите са били скрити във вътрешността на борови дъски. Талпите са били предварително издълбани отвътре, а в кухините им натъпкани кутиите с папироси. След това трафикатните са наредили дървения материал на палети и са го натоварили на кораб. Стоката е била обявена по документи като дървен материал. Подробности по случая бяха разкрити пред журналисти от Окръжния прокурор на Бургас Георги Чинев, зам.-директора на Агенция Митници Юлиан Мирков и Началникът на митническото разузнаване у нас Георги Георгиев. Контрабандната стока е била спипана преди броени дни. Тя е пристигнала в бургаското пристанище с кораб, плаващ под либерийски флаг, който обявил че идва от Руската федерация. На борда му са марка MZ с бандерол на Беларус, на обща стойност 834 840 лв. Всички до една били натъпкани в кухите дъски, преработени в тайници  тип \"чекмедже\".  Пратката е била адресирана до българско търговско дружество, чието име към момента се пази в тайна от разследващите. Корабът е хвърлил котва в бургаския порт на 1-ви август, а на 7-ми август товарът е преминал през рентгенов контрол, обясни Юлиан Мирков. При извършената проверка е установено, че един от натоварените  контейнери е пълен с дъски от бор. Митничарите обаче  се усъмнили, защото рентгенът показал необичайна плътност на някои от палетите, различна от тази на останалите. Два дни по-късно е започнала щателна натоварени на борда на кораба. Според разследващи, подготовката за трафика на контрабандата е била изключително прецизна и вероятно кухите дъски са използвани в схемата не за първи път.  \"Проверен е кораб с либерийски флаг, идващ от Руската федерация, акостирал в Бургас, който  по документи е трябвало да превозва  иглолистен материал. Получател на стоката е  българско търговско дружество,  което е ангажирало  митнически агент да уреди формалностите. На 9-ти  август е започнала проверката на намиращите се в контейнера 20 броя палети. 6 от тях са изнесени отвън. Открити са 111 312 броя цигари марка MZ с беларуски бандерол. Обща им стойност е  834 840 лева. Това е тежко умишлено престъпление по чл 242 от НК\", заяви председателят на Окръжна прокуратура Бургас Георги Чинев. Той уточни, че са но на този етап в качеството на свидетели. Наказанието, предвидено в Закона е от 3 до 10 години затвор и до 100 000 лева глоба.  \"След като е засечено, че част от палетите са с различна плътност е взето решение за физическа проверка. За целта обаче се изчаква да се подаде митническа декларация и колегите пристъпват към физическата проверка\", заяви заместник-директорът на Агенция Митници  Юлиан Мирков. Според него е имало много добра предварителна подготовка за укриване на контрабандата. Дъските по нищо не са издавали  наличието на цигари между тях. Едва когато палетите са отворени, по цялата дължина на дъските, майсторски замаскирани с дървесни капаци.  Във всяка дъска е имало по  48 кутии цигари. \"Много добро сътрудничество между институциите.  Само в рамките на 24 часа са извършени претърсвания и огледи. Цигарите вероятно са предназначени за българския пазар\", заяви заместник апелативният прокурор и говорител при Апелативна прокуратура Бургас  Йовита Григорова. ", "date": "2018.08.10", "title": "Удариха контрабанден канал за цигари по море (ОБНОВЕНА)"}
{"url": "https://www.monitor.bg:443/bg/a/view/nap-i-policija-vlizat-vyv-firma-na-baretata-zaradi-ochite-141341", "text": "Специализираната прокуратура възложи на Националната агенция за приходи и ГД \"Национална полиция\" проверка на дружество \"Аркус-сигурност Бургас\" и свързаните с него физически и юридически лица. Компанията е свързвана със задържаната група за рекет на несебърския наркобос Димитър Желязков – Очите, а по документи 33% от нея държи бащата на друг виден крими играч – Златомир Иванов – Баретата. Официално собственици на „Аркус“ са общинският съветник от БСП Бенчо Бенчев (30%), собственикът на автокъщи Георги Дросев (20%) и бившият началник на Криминална полиция в Бургас и настоящ управител на дружеството Иван Владимиров (17%). Останалите 33% се държат от „Аркус-сигурност София“ ООД, която притежава останалите 33% от бургаската охранителна фирма. Управител и едноличен собственик на капитала на софийската фирма е Валерий Любенов. „Аркус-сигурност София“ е регистрирана на бул. „Шипченски проход“ 47, където са регистрирани фирми, свързвани със Златомир Иванов, известен като Златко Баретата. Валерий Любенов е управител и на още една фирма - „Аполо секюрити“, чийто собственик е 73-годишният Иван Иванов, баща на Златко Баретата. Проверката се възлага във връзка с разследване на Специализираната прокуратура на организирана престъпна група за рекет, телесни повреди, разпространение на наркотици. По делото към наказателна отговорност са привлечени 10 лица за извършени престъпления. При проведената на 2 август специализирана акция на територията на Бургаска област бяха претърсени над 30 различни адреса, включително и офиси на фирми и домове. В някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица - Димитър Желязков или по-известен като Митьо Очите. Проверката на фирма \"Аркус\" идва, след като стана ясно, че именно в нея като консултант е работел Димитър Желязков - Очите, намиращ се в момента в турски арест във връзка с искането на българската държава за екстрадиция и обявяването му за издирване в Интерпол. Изпълнителен директор на \"Аркус\" се оказа бившият шеф на криминалистите в Бургас Владимиров, чийто син пък е на ръководна длъжност и в момента в бургаския затвор – там, където Очите излежа голяма част от присъдата си за ръководене на организирана престъпна група. Дъщерята пък на Владимиров работи като юрисконсулт в МВР-Бургас. Разплитането на връзките и контактите на Димитър Желязков започна от ареста му в Истанбул, когато турските власти задържаха, а после предадоха на българския граничен пункт и общинския съветник от БСП Бенчо Бенчев и бившият депутат Несрин Узун. Те са били в една компания с Очите, както и са резервирали и регистрирали стаите в хотела, където криминалния бос беше заловен. Първоначално и Бечев, и Узун бяха задържани, но в последствие бяха освободени без обвинения. Вчера обаче от специализираната прокуратура обявиха, че редовно са призовали Бенчо Бенчев да се яви на разпит, за да му бъдат повдигнати обвинения. За последен път Димитър Желязков - Митьо Очите влезе в полезрението на медиите през юни 2016 година, когато участва и беше тежко ранен при престрелката в заведението 4you в Слънчев бряг. След месеци на лечение Очите отново се покри в публичното пространство. Това не е първият път, когато Митьо Очите е мишена при сблъсъци в криминалния свят, като и досега като едно от най-кървавите престъпления остава атентата срещу него от 2001 г. с бомба под автомобил, когато загинаха жена му, брат й и един бодигард. Димитър Железков вече излежа една присъда от четири години и половина за наркоразпространение и ръководене на организирана престъпна група, разбита през 2007 година. ", "date": "2018.08.10", "title": "НАП и полиция влизат във фирма на Баретата заради Очите"}
{"url": "https://www.monitor.bg:443/bg/a/view/rokli-i-snimki-na-merilin-otivat-na-tyrg-141326", "text": "Рокли и лични снимки, принадлежали на кинолегендата Мерилин Монро, ще бъдат показани в изложба, а след това и предложени на търг, съобщи АП. Аукционната къща „Профайлс ин хистъри“ обяви, че лотовете ще бъдат изложени в медийния център „Пейли“ в Бевърли хилс от 18 август. Търгът е предвиден за края на октомври. Сред интересните експонати е снимка с автограф на Мерилин, подарена на Бен Лайън, шеф от „Туентиът сенчъри фокс“, на която актрисата е написала: „Скъпи Бен, ти ме откри, даде ми име и ми повярва тогава, когато никой не го стори. Моите вечни благодарности и любов, Мерилин!“. Истинското име на най-сексапилната блондинка в историята на седмото изкуство е Норма Джийн Мортенсън. Именно Лайън й предлага артистичния псевдоним Мерилин. Фотографията е направена по време на снимките за филма „Проклетите седем години“. На нея Монро е с бялата рокля, която придържа, надута от струя въздух, излизаща изпод решетката на вентилационна шахта. Копие на същата дреха, изработена навремето от Бил Травила, също ще бъде сред предложените на търг реликви. Сред лотовете има снимки от детството на Мерилин и 15 нейни тоалета, които тя е носила в различни филмови продукции.", "date": "2018.08.10", "title": "Рокли и снимки на Мерилин отиват на търг"}
{"url": "https://www.monitor.bg:443/bg/a/view/8-godishno-poljache-katastrofira-s-elektricheska-trikolka-v-slynchev-brjag-141328", "text": "8-годишно дете от Полша катастрофира тежко с електрическа триколка, след като родителите му го оставили да се качи само на атракциона. Инцидентът е станал преди ден в курорта Слънчев бряг. Невръстното поляче се метнало на триколката и отпрашило по една от крайбрежните алеи. На един от завоите, то изгубило контрол над возилото и се блъснало с висока скорост в движещ се файтон. \"Ударът беше много тежък, изплашихме се, защото помислихме, че се е случило непоправимото с детето. То се блъсна във файтона и после излетя и падна на земята. Файтонджията нямаше никаква вина. Той не успя изобщо да реагира\", разказаха работещи в близките заведения, които са станали очевидци на катастрофата.  Детето е получило сериозни наранявания и е настанено в бургаската болница „Лайф Хоспитал“ с контузни рани по главата и тялото. По случая се води разследване, което трябва да установи имат ли вина хората, които са отдавали триколките. Макар, че не се водят моторни превозни средства, наемането им от малолетни е строго забранено. Не е изключено обаче електрическото возило да е било наето от родителите на малчугана и те на своя глава да са му разрешили да го управлява. До момента е установено, че никой не е инструктирал хлапето как да кара триколката.  \"Цяло чудо е, че няма и други пострадали или убити. Тези триколки и без друго са опасни, а управлявани от невръстно дете са още по-рискови. В разгара на сезона алеите са пълни с народ, има и много туристи с бебета. Кой знае какво щеше да се случи ако това поляче беше се блъснало в бебешка количка\", коментират хората в курорта. Разследващите са започнали щателна проверка на фирмата, която отдава съоръженията. Проверява се дали разрешително за триколките и дали те са изправни.  ", "date": "2018.08.10", "title": "8-годишно поляче катастрофира с електрическа триколка в Слънчев бряг"}
{"url": "https://www.monitor.bg:443/bg/a/view/policijata-shte-styjni-jivota-na-stotici-narushiteli-i-prestypnici-141330", "text": "Полицията ще стъжни живота на стотици нарушители и престъпници, закани се във Варна премиерът Бойко Борисов. Така той отговори на въпрос дали ще сменя вътрешния министър, заради полицейски гафове. „И аз обичам да гледам късни криминалета. Много престъпления, убийства в САЩ, но там се събира криминалния контингент и тези, които ги разследват. Много филми сме гледали, но трябва да се знае, че странат ни не е изключение. И при нас има такива хора. Но отговорността си е лична. Рискът да ги хванат е голям и тогава последствията са си за тях. Няма да сменяме вътрешния министър, категоричен бе Борисов. „От нощеска върви една много сериозна операция, която започна от Бургас, по превишената скорост. Сега им купихме най-добрите машини с фабрично вградени видеокамери – залепват се за тебе, карат, филмират те и оставаш без книжка. Така че сме ги изкарали по пътищата, отгоре имаме и хеликоптери, които снимат до 1 кв. см., радари и веднага ще се усети ефектът“, каза Борисов.  При акция са хванати и стотици мастърбокси контрабандни цигари от митничари и служители на ГДБОП\", каза още премиерът. Много интересно са прикрити, все едно дървета гледаш, а вътре - пълни с цигари. И като ги захванаха контейнерите от Бургас, стигнаха до София. Така, че съм убеден, че следващите три месеца, когато отчитаме резултатите от битката с контрабандата на цигари, това ще се отрази на резултатите“, коментира Борисов.", "date": "2018.08.10", "title": "Полицията ще стъжни живота на стотици нарушители и престъпници "}
{"url": "https://www.monitor.bg:443/bg/a/view/zaev-se-izvini-za-komentara-si-za-ilindenskoto-vystanie-141344", "text": "Премиерът на Македония Зоран Заев се извини за коментара си относно Илинденско-Преображенското въстание. В интервю, което даде в началото на месеца пред телевизия \"1ТВ\", той нарече въстанието македонско, с което предизвика редица гневни реакции и скандал в общественото пространство. Българският му колега Бойко Борисов пък коментира в четвъртък, че „когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение“. В резултат, вчера Заев пусна във Фейсбук страницата си постинг, с който поднесе извинение към \"приятелите и братята си\" българи и посочи, че коментарите му са грешка и са направени по невнимание. И заяви: „Скъпи приятели и братя от България, вярвайте, че искрено градим приятелството, което преди няколко десетилетия беше изгубено - това беше загуба и за двете страни. Ние открихме отново нашия приятел и брат. Да не позволяваме да се върнем назад. Това е нашият дълг пред децата ни. Понякога, ние политиците, не сме много внимателни, понякога правим грешки, но ви уверявам, че това е неволно, защото искрено желаем приятелство и сътрудничество така, както го заявихме при подписването на споразумението за добросъседство и приятелство“.", "date": "2018.08.10", "title": "Заев се извини за коментара си за Илинденското въстание"}
{"url": "https://www.monitor.bg:443/bg/a/view/remontirat-v-dvijenie-sydebnata-palata-v-bruksel-141343", "text": "Емблематичната сграда на съдебната палата в Брюксел, около която от 40 години има обезопасително скеле, най-сетне ще бъде ремонтирана. Ремонтът ще струва 100 милиона евро и се очаква да продължи 12 години. Внушителното здание е завършено през 1883 г. Сградата с площ от 26 000 кв. м е построена наново, след като през 1944 г. била опожарена от нацистите. Заради лошото си състояние, сградата често е обект на шеги. Палатата ще продължи да работи и по време на ремонтните работи. Очаква се до 2022 г. металните огради да бъдат свалени, а ремонтът би трябвало да приключи през 2030 г.", "date": "2018.08.10", "title": "Ремонтират в движение съдебната палата в Брюксел "}
{"url": "https://www.monitor.bg:443/bg/a/view/podporna-stena-reshava-problema-sys-svlachishtata-po-pytja-za-rilskija-manastir-141314", "text": "Изграждането на подпорна стена ще разреши проблемът с постоянно активизиращите се свлачища по пътя за Рилския манастир. Предвижда се изграждането й да започне през септември. Преди това трябва да се направи пълно почистване от падналите и струпани скали, пръст и дървета по трасето на 5 километра над село Пастра. Иначе обрушването на скатовете на пътя за Рилския манастир ще започне след предстоящите църковни празници Голяма Богородица (15 август) и Успение на Св. Йоан Рилски Чудотворец (18 август), когато Светата обител се посещава от много поклонници и туристи. „В момента движението в отсечка от 250 м се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. Преминаването в участъка е безопасно и шофьорите трябва да бъдат спокойни. Веднага след празниците в Рилския манастир ще стартират най-неотложните дейности по обрушването на ската и поставянето на мрежи. Преди това предприемането на каквито и било дейности беше невъзможно заради дъждовете. Работата започва веднага след празниците, защото ще се налага за кратко в определени дни движението да се спира, а това е неуместно през следващата седмица, когато се очаква интензивен трафик“, обявиха от АПИ. За трайното укрепване на ската при 27-и км предстои провеждането на процедура за изработване на технически проект за извършване на укрепителни и обезопасителни работи в участъците. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно.", "date": "2018.08.10", "title": "Подпорна стена решава проблема със свлачищата по пътя за Рилския манастир"}
{"url": "https://www.monitor.bg:443/bg/a/view/dyshterjata-na-elvis-presli-stava-geroinja-v-izlojba-141332", "text": "Изложба, посветена на Лиса Мари Пресли, и денс парти по случай излизането на посмъртен албум с госпъл песни, включващ дует с дъщеря му, са сред водещите прояви в рамките на Седмицата на Елвис в Грейсланд. Кралят на рокендрола Елвис Пресли умира на 16 август 1977 г. След кончината му преди 41 години за феновете му се превръща в традиция да посещават имението му Грейсланд в Мемфис, за да почетат живота, филмовите изяви и музиката на Краля. Тазгодишната Седмица на Елвис включва също изпълнения на трибют артисти, търг с принадлежности и традиционното бдение със свещи. Честванията ще приключат на 18 август с концерт в Грейсланд.", "date": "2018.08.10", "title": "Дъщерята на Елвис Пресли става героиня в изложба"}
{"url": "https://www.monitor.bg:443/bg/a/view/smeniha-shefkata-na-fonda-za-lechenie-na-deca-141315", "text": "Шефката на Център „Фонд за лечение на деца“ д-р Мариета Райкова е сменена. Директорският пост от 20 август поема д-р Георги Деянов, съобщиха от Министерството на здравеопазването. По официална информация на ведомството тя е подала сама оставка, като в нея е изтъкнала, че иска да напусне по лични причини. Министърът на здравеопазването Кирил Ананиев я е разписал без възражения. За да не се допусне забавяне в работата на администрацията и за да се осигури приемственост в ръководството на Фонда, министърът ще назначи от 20 август на поста досегашният главен експерт на Център „Фонд за лечение на деца“ д-р Георги Деянов. От МЗ увериха, че фондът продължава своята дейност и организация на работа, като следващото заседание на Обществения съвет е насрочено за 15 август. Междувременно, от Пациентски организации „Заедно с теб“ призоваха родителите на болни деца да запазят спокойствие. „Членовете на Обществения съвет са изключително отговорни хора, админнистрацията на Фонда работи добре и лично съм убедена, че забавяне и проблеми от смяната няма да има. Работата на Фонда за лечение на деца е така организирана, че смяната на директора не може да засегне директно нуждаещите се от финансиране“, заяви председателят на организацията Пенка Георгиева, която е и член на Обществения съвет.", "date": "2018.08.10", "title": "Смениха шефката на Фонда за лечение на деца "}
{"url": "https://www.monitor.bg:443/bg/a/view/novijat-prezident-na-meksiko-s-nevyoryjena-ohrana-141327", "text": "Новоизбраният мексикански президент Андрес Мануел Лопес Обрадор заяви, че ще изостави използваната от предшественика му служба за президентска охрана и ще я замени с отряд от 20 невъоръжени мъже и жени, сред които адвокати, лекари и инженери. След убедителната си изборна победа на 1 юли левият Лопес Обрадор се позиционира като президент на обикновените хора, нарушавайки традиционните стереотипи за президентската институция, но липсата на въоръжена охрана породи опасения в страната, разтърсвана от политическо, криминално и свързано с наркотиците насилие. Предшественикът на Обрадор, Енрике Пеня Нието е охраняван от 2000 въоръжени президентски гвардейци, съставени от военни, полицаи и цивилни, които ще преминат на подчинение на министерството на отбраната.", "date": "2018.08.10", "title": "Новият президент на Мексико с невъоръжена охрана"}
{"url": "https://www.monitor.bg:443/bg/a/view/nova-zelandija-zabranjava-najlonovite-torbichki-141329", "text": "Нова Зеландия обяви, че догодина ще въведе постепенна забрана за найлоновите торбички за еднократна употреба. Стотици милиони пликчета се използват всяка година, заяви премиерът Джасинда Ардърн (на снимката) и напомни за катастрофалните последици за околната среда и най-вече върху морските видове. \"Трябва да бъдем много по-находчиви в справянето с боклуците и това е едно добро начало\", добави тя. \"Започваме постепенно изваждане от употреба на найлоновите торбички, за да се грижим по-добре за нашата околна среда, да запазим репутацията на Нова Зеландия на чиста и зелена страна\", добави тя.", "date": "2018.08.10", "title": "Нова Зеландия забранява найлоновите торбички"}
{"url": "https://www.monitor.bg:443/bg/a/view/strah-v-ludogorec-predi-revansha-v-bosna-141323", "text": "Сериозно притеснение обзе всички в „Лудогорец“ преди реванша с босненския „Жрински“. В първата среща в Разград българският шампион успя да вземе минимална преднина след победа с 1:0, но не убеди с играта си. След двубоя всички в лагера на „Лудогорец“ признаха, че са притеснени преди гостуването и съжалиха, че не са успели да вземат по-сериозен аванс. „Имаше страх в нас преди мача, а сега също сме притеснени, коментира Козмин Моци, който вкара единственото попадение за „орлите“. - Не съм доволен. Съперникът е много силен, а при нас се усеща напрежение. Реваншът ще е още по-тежък“, допълни румънският защитник. Той бе подкрепен и от халфа Марселиньо, според когото „Лудогорец“ може да съжалява за крайния резултат. „Яд ме е, защото можем много повече, но не успяваме да го покажем на терена. Честно казано, всички сме ядосани, но няма как да върнем времето назад“, заяви бразилецът с български паспорт. За разлика от играчите си обаче треньорът Пауло Аутори бе доволен, защото тимът му не е допуснал гол. Бразилецът отново спази дипломатичния тон и заяви, че вратарят на „Жрински“ е показал наистина впечатляващи неща. „Противникът игра много добре, поздравления, сподели Аутори. - Победата е много важна, защото не допуснахме гол. Това беше нашата цел и я изпълнихме. И на мен ми се иска да печелим с много голове, но реалността е съвсем различна“, допълни спецът. Мачът нанесе и сериозен удар по „Лудогорец“, тъй като с тежка травма e халфът Лукас Саша. Той напусна принудително терена след сблъсък с противников играч, като бе пратен в болница. Там е установено, че челюстта на бразилеца е счупена и се налага операция. В същото време стана ясен и съперникът на „Лудогорец“ за плейофите. Ако „орлите“ успеят да елиминират „Жрински“, почти сигурно ще играят с „Торпедо“ (Кутаиси), който размаза с 5:2 „Кукеши“. С гол за победителите се отчете и българинът Лазар Марин.", "date": "2018.08.10", "title": "Страх в „Лудогорец“ преди реванша в Босна"}
{"url": "https://www.monitor.bg:443/bg/a/view/otkriha-mikrobusa-ot-pyrvite-turneta-na-aerosmith-141318", "text": "Екип на телевизия History Channel откри по случайност изоставен в гора недалеч от Бостън микробус International Harvester Metro от 1974 г., с който рокаджиите от Aerosmith са правили първите си турнета. В началото на 70-те години на миналия век току-що сформираната от Стивън Тайлър, Джо Пери и Том Хамилтън банда все още нито пълни огромни стадиони по света със своите концерти, нито се придвижва с частни самолети. По онова време Aerosmith пътуват, за да търсят барове, в които да свирят, с въпросния много разпространен в САЩ вид малък микробус, често използван и за амбулантна търговия, за разнасяне на мляко и т.н. Именно той е бил намерен от хората на предаването „Американски берачи“ на History Channel. Зарязано сред природата за повече от 40 години, возилото било в сравнително добро състояние. Още ясно се виждало логото на групата върху фургона – жълт надпис Aerosmith и човече в сини чарлстон панталони и раирана блуза, което сякаш танцува. На реликвата се натъкнали Майк Улф и Франк Фриц от тв шоуто в гората край Честърфийлд – градче с 1200 жители на 100 мили западно от Бостън. Първият концерт на групата е бил в лицей в градчето Хопкинтън в щата Масачузетс. Всички възможни съмнения около автентичността на откритието са разпръснати от Рей Табано, пътувал с него в зората на Aerosmith, преди да напусне групата в началото на 70-те. Музикантът бил заведен да „идентифицира“ намереното микробусче, качил се в него и бил категоричен: „Точно това навремето наричахме търкалящ се хотел!“.", "date": "2018.08.10", "title": "Откриха микробуса от първите турнета на Aerosmith"}
{"url": "https://www.monitor.bg:443/bg/a/view/rubi-rouz-stava-pyrvija-lgbt-supergeroj-141322", "text": "Австралийският модел, преквалифицирал се в актриса, Руби Роуз ще се запише в историята като първият супергерой, член на LGBT общността. Това потвърди продуцентът Грег Берланти, който ще застане начело на предстоящ сериал, който ще се фокусира върху Батуоман. Поредицата ще бъде част от вселената на телевизията CW, в която вече фигурират продукции за Стрелата, Светкавицата, Супергърл и т.н. Избирането на Роуз за ролята на Кейт Кейн (Батуоман) е своеобразна победа за LGBT общността, предвид, че екипът на сериала целенасочено е издирвал актриса с различна сексуална ориентация за централния персонаж. „Плаках неудържимо с часове. Мисля, че причината да съм толкова емоционална сега е, че когато самата аз растях по телевизията нямаше нито един персонаж, с когото да мога да се идентифицирам. Още по-малко пък този образ да е супергерой“, призна звездата от „Трите хикса: Отново в играта“ по повод кастинга си. Все още не е ясно кога поредицата ще изгрее на малкия екран.", "date": "2018.08.10", "title": "Руби Роуз става първия LGBT супергерой"}
{"url": "https://www.monitor.bg:443/bg/a/view/antarktida-se-okaza-naj-populjarna-sred-turistite-141331", "text": "Един от най-мащабните сайтове за пътуване е селектирал Топ 50 туристическите дестинации. Туристи и експерти слагат на пето място Хърватия и Гърция, пътят „Камино де Сентяго” в Испания заема четвъртата позиция, изгубеният град на инките – Мачу Пикчу е трети, остров Галапагос взима сребърния медал, а класацията се оглавява от Антарктида.", "date": "2018.08.10", "title": "Антарктида се оказа най-популярна сред туристите"}
{"url": "https://www.monitor.bg:443/bg/a/view/sedmichen-monitoring-6-10-avgust-141313", "text": "В летните жеги на някои чиновници им се спаружват мозъците. Стават като грахчета в шушулки. Само за едната отпуска си мислят. За нищо друго нямат грижа. Има обаче и изключения от общото правило. Някои работят, та в маранята пушек се вдига. Зачеват и раждат идеи като за световно. Да изпишеш вежди, та да извадиш очи – тая работа свърши общинският съветник от БСП в Бургас Бенчо Бенчев на едната добра воля. Пита се в задачата каква ли безценна помощ щеше да окаже на Митьо Очите, ако имаше далавера. А че Желязков печели от всичко, що мърда по Южното Черноморие, че даже и от вече немърдащите (самата дума подземен бос подсказва интерес към гробищарската мафия), това отдавна се знае. Добре че стана така, та да се каже на глас. Право, куме, в Очите. Лошото е, че нещата все до това казване си опират, от което нищо не произлиза и всичко си остава по старому. Телефонните измамници пак са в час. След старците те подпукаха и животновъдите с актуалната тема за африканската чума. Първо ги лъжат, че стадото им е заразено, после подмятат, че проблемът може да се реши по втория начин. Вместо да се връзват на такива евтини номера и да плащат пребогато за тях, фермерите да вземат мерки, ако наистина стадата са заразени. Иначе после да си търсят парите от измамниците. След дълги родилни мъки общински гений в Пловдив пръкна идея. Директорът на тамошното предприятие „Паркове и градини” Стоян Алексиев предложи кучетата в града на тепетата да се разхождат с памперси. Идеята на този новатор е повече от любопитна. В неговите представи кучетата ще си вършат преспокойно работата в памперса, докато са на публично място. И под публично място той възприема най вече парковете и градинките. По улиците и у дома песовете да си правят каквото си щат. Няма две мнения – изисква се голямо мъжество да родиш такава гениална идея. В следващите месеци гордият татко ще си я отчува, а догодина семейството може и да се умножи. Неминуемо директорът на общинското предприятие ще достигне до извода, че не само кучетата мърсят публичните места. От него се очаква да даде тон и да предложи и друга иновативна идея, която да хидратира въздуха и пространството – защо да не му хрумне например да задължи пушачите да се разхождат с пепелник на врата, за да тръскат в него никотиновите си фъшкии. На спирките на градския транспорт да има стъклени или плексигласови изолатори. Пушещите граждани да бъдат така добри да се мушкат доброволно в кутията и да си одимяват отреденото място. Повече от ясно е, че чиновниците трябва да маркират някаква дейност, за да си заслужат заплатите. Но в кучешкия свят маркирането означава друго – да си препикаеш територията. Та и г-н Алексиев така – вдига крак и маркира парковете и градинките с идеята си, която, ако бъде приета, ще е чудо на чудесата. За да разбере какво им е на кучетата да се запарват по време на разходката с памперси и да почувства объркването, което ще настъпи у тях, ако не подушат маркираното от тях място, както е заложено в природата им, редно е чиновникът от тепетата да даде личен пример. Да излезе по памперс и да изнесе с гордо вдигната глава нужната аргументация за предложението си, за да не бъде взиман на подбив. Въпросите, на които шеф Алексиев трябва да отговори са не един и два. Мерките, които той предлага да се вземат например важат само за домашните кучета. А какво правим с помиярите? Може би той лично ще ги обслужва с памперсите, докато преминават през затревените площи. Другата възможност е да се назначат памперс слагачи и свалячи на хонорар, което ще оскъпи в пъти идеята. Само преди няколко седмици американското посолство в Лондон влезе в новините с предложени на търг излишни запаси от тоалетна хартия. Това гарантирано ще се случи и с общинското предпиятие „Паркинги и градини” в Пловдив, когато идеята не проработи. Първо ще платят едни луди пари за аксесоарите на уличните кучета, защото не може да се очаква общинарите да заделят от заплатите си за памперси, а за някаква отчетност не може и да се мисли. После ще разпродадат останалите количества, за да не задръстят кабинетите си с памперси, а недай си Боже, да трябва да ги разходват сами. Това последното всъщност не е лоша идея. Чак се чудя, че някой още не я е заченал и родил. Вместо да се хаби ресурс за химически тоалетни, пловдивчани и гостите на града да се разхождат из парковете по памперси. Хем чисто, хем сигурно! P.s. Не знам защо, ама чистофайническата идея на общинския шеф чисто и просто ми напомня за един виц от соца. Отговорът на гатанката „Що е то чисто и просто“ тогава беше „Къпан милиционер“. И за общинари става. И като сме тръгнали на общинска вълна, да продължим с новината, че общинските съветници от БСП в Бургас изключиха Бенчо Бенчев от редиците си. Това стана по време на заседание, на което присъстваха четиримата общински съветници, председателят на партията Живко Господинов и заместникът му. Друго не можеше и да се очаква от тях при така създалата се ситуация, но с това решение те на свой ред си подритнаха бюрцата в Общинския съвет, защото минималната бройка съветници за група е петима души. Добре е за тези неща да се мисли преди общинският съветник да се избира по ролс-ройса. 22 джипа за сафари по Южното Черноморие останаха без регистрационни номера след внезапна проверка на екипи от НАП-Бургас, изпълнителната агенция „Автомобилна администрация“ и жандармеристи. Нарушенията са свързани основно с лицензите за извършване на подобен тип дейност. Всички шофьори обаче чинно и прилежно са представили касови бележки за съответните дестинации. Според запознати, дестинациите били близки и далечни. Някои разхождат туристите по Южното черноморие и в планината Странджа, други - из Кения и Танзания. Оттам и объркването на някои чужденци, които ни възприемат за дива африканска държава. Двама приятели се срещат. - Как си, кво правиш? - А, мани бе. - Защо? - Ходих на сафари в Африка и един носорог като ме подгони. Аз бягам, той ме гони, аз бягам, той ме гони. И тъкмо да ме стигне и една черна ръка ме дръпна на дървото. Беше горила. - И кво стана? - Е, какво да стане. Кекс, кекс, пак кекс... - Леле, лоша работа. Ма поне ти е спасила живота. - А бе то туй живот ли е, аз тук, горилата там. Ни пише, ни се обажда... Заекващ водач на сафари в Странджа. Както развежда групата, вижда насреща си разгневен хипопотам, който се готви за атака. Шокиран, водачът подхваща: - Хип... Хип... Хип... - Ура! - възторжено отговаря групата. Безплатната минерална вода се харчи добре. Това установиха резултатите от експеримент на Столична община, която ден по-рано раздаваше на прежаднелите софиянци бутилки. Площадното пространство при храма „Св.Неделя” и на Орлов мост при езерото „Ариана” не са много интересни места за такива инициативи. Следващия път от общината може да пробват да раздават вода на чешмите при столичните Хали. Те тогава отчетността им е гарантирана. Международен ден на котката. Време да развенчаем мита, че кучето е най-добрия приятел на човека. Котките не са по-различни от стопаните. Само дето не ползват Фейсбук, за да се научат на лицемерие. Правили експеримент - пуснали специални бисквити за котки и ги раздали на различни котки, които произхождат от различна социална среда: Първо, дали бисквитки на котката на архитекта. Тя сръчно вдигнала от тях къщичка и ги изяла. - котката подредила бисквитите на някаква къщичка и ги изяла. Котката на химика натопила бисквитите в мляко, разтворила ги и ги излокала. Накрая дали бисквити на котката на филмов продуцент. Тя стрила на прах, изсмъркала ги, събрала другите две котки и започнала да крещи: „Не, не и не! Не мога да работя в такава атмосфера, не мога да работя в такава атмосфера...“ 8 август бил денят, в който на повечето родители им е дошло до гуша от лятната ваканция на децата, пише в. \"Дейли експрес\", позовавайки се на резултатите от британско проучване. Допитването показва, че един на 10 родители вече изпитва \"тих ужас\" от ваканцията, въпреки че един на трима й се е радвал в началото. След многобройни посещения в паркове, плажуване, пикници, купища сладоледи, млечни шейкове и чипс, за майките и татковците става все по-трудно да намират развлечения за летуващите си отрочета. В този период родителите си \"спретват\" 13 скандала и трябва да слушат 14 препирни на задната седалка, докато пътуват с автомобил заедно с потомците си. От частта с препирните следва, че на някои родители ваканцията целогодишно не им понася. Столицата на Литва стартира рекламна кампания под формата на обещание за туристически оргазъм, представяйки града като „Вилнюс, G-точката на Европа“. Споменаваме това не за друго – като нищо утре някой рекламен тарикат тук ще препише идеята. И без друго повечето родни реклами са крадени мотамо. Видовете женски оргазъм: Оптимистичен: О, да! Да! Да! Песиместичен: О, не! Не! Не! Съмнителен: О, да! О, не! Да! Не! Да! Не! Божествен: О, Боже! Убийствен: Спреш ли, ще те убия! Пони рецидивист накарало кралица Елизабет Втора да придобие розов цвят, според в. „Дейли мирър“. Тригодишното конче поставило кралската свита в неудобно положение, когато се изходило тържествено. Миналата година пак същото пони се опитало да опасе букета на кралицата, която, вместо да прояви жест и да пожертва китката, я скрила зад гърба си. След всичко това е наистина притеснително какво ще предприеме понито рецидивист следващата година. Съвет към него – цветята върху шапката на кралицата също стават за хапване. Появи се доказателство, че не само от Български пощи тарашат пратките. Мексикански пощенски служители са се натъкнали на необичайна пратка - крокодилче в колет, предаде ДПА. 27 сантиметровото люспесто бебе е намерено в пластмасова опаковка, в която били пробити дупки и била подложена мокра хартия. Колетът бил изпратен от Пачука де Сото, щата Идалго, до Сан Педро Гарса Гарсия, щата Нуево Леон. Пратката пътувала само един ден. Добре че крокодилското бебе не е разчитало на превоз от страна на родните пощенски служби, че не му мърдаше месец. Реклама на Български пощи: „Пращаш прясна ракия, пристига отлежала“. На интервю в Български пощи: - Прощавайте, ама малко се забавих. - Достатъчно, назначен сте на работа. Лафът „Бързай бавно“, приписван на Цезар, всъщност е измислен от охлюва. Посред зима един охлюв се катери по черешово дърво. Прелита наблизо кос с дълъг нос и го пита: - Батка, не е моя работа, ама защо се тътрузиш по това дърво? - Прияли са ми се черешки. - Какви череши бе, пич? Не им е сега времето. - Да де,ама аз дорде се кача, таман ще са станали. Учени най-после разкриха тайната на Бермудския триъгълник: ток – вода – телефон. Шарлатани от Университета в Саутхемптън в последно време се опитват да извъртят нещата откъм някакви вълни-убийци, но не са познали. 10 август е голям празник за българина. Ден на мързела. Би трябвало да бъде признат за национален празник. Мързи ме да напиша защо.", "date": "2018.08.10", "title": "Седмичен мониtоринг  (6 – 10 август)"}
{"url": "https://www.monitor.bg:443/bg/a/view/bylgarin-specheli-srebro-za-gyrcija-ot-evropejskoto-po-pluvane-141312", "text": "Състезаващият се за Гърция Кристиян Голомеев стана европейски вицешампион на завършилото първенство по плуване в Глазгоу. Той завърши втори в любимата си дисциплина 50 м св. стил с резултата 21,44 сек. Синът на един от големите ни спринтьори Цветан Голомеев и племенник на баскетболния ас Атанас Голомеев остана само на десета от златото. Европейски шампион стана британецът Бенджамин Прауд с 21,34 сек., а подиума допълни италианецът Андреа Вергани с 21,68 сек. Британецът Адам Пийти и шведката Сара Шострьом бяха избрани за №1 на първенството при мъжете и при жените. Шострьом спечели четвъртия си златен медал, след като триумфира на 50 м бътерфлай с време 25,16 сек. Златен хеттрик направиха две от героините на европейското първенство. Рускинята Юлия Ефимова бе безапелационна и в третата брустова дистанция - 50 м, като триумфира с 29,81 сек. Италианката Симона Куадарела спечели третата си корона на 400 м св. стил с 4:03,35 мин. Преди това 19-годишната специалистка на кроул ликува на 800 и 1500 м св. стил.", "date": "2018.08.10", "title": "Българин спечели сребро за Гърция от европейското по плуване"}
{"url": "https://www.monitor.bg:443/bg/a/view/majki-na-deca-s-uvrejdanija-otnovo-se-sreshtat-s-borisov-141305", "text": "Личната помощ да бъде разписана в отделен закон се посочва в предложения от социалното министерство законопроект за хората с увреждания. Въпреки че първоначалните искания на протестиращите майки бяха именно такива, днес се оказа, че недоволстват, че в новия вариант личната помощ е спомената само с няколко изречения. Това стана ясно след работната група, която продължи над 7 часа. Обещаният орган, който трябва да координира действията на всички министерства по отношение на политиките за хора с увреждания, пък щял да започне да се изгражда чак 2020 г. Проблем за протестиращите се оказа и че новият закон не можел да заработи от началото на януари 2019 г., защото в нормативния акт ясно е разписано, че той влиза в сила 6 месеца след обнародването му в „Държавен вестник“. Кристина Николаева обясни още, че не одобряват Съвета за наблюдение, който се очаква да извършва независим мониторинг, да бъде избиран от Народното събрание. Всъщност в самия законопроект се посочва, че той ще бъде определян от парламента по предложение на председателя на Комисията за защита от дискриминацията, омбудсмана, БАН и представители на организации на хора с увреждания. След като за пореден път майките на деца с увреждания не одобриха предложенията на ресорното министерство, казаха, че следващия петък им предстои нова среща с министър-председателя Бойко Борисов. По думите им обещанията на премиера за реформа не били отразени в закона за хората с увреждания. Преди работната среща стана ясно още, че освен оставката на Адриана Стоименова, която е зам.-председател на Националния съвет за интеграция на хората с увреждания, те искат и тази на Минчо Коралски, председател на Агенцията за хора с увреждания.", "date": "2018.08.10", "title": "Личната помощ остава в отделен закон (ОБНОВЕНО)"}
{"url": "https://www.monitor.bg:443/bg/a/view/totnym-s-interesen-rekord-na-transfernija-pazar-141317", "text": "„Тотнъм“ постави интересен рекорд в английската Висша лига, след като не осъществи нито един трансфер през това лято, отбелязват медиите на Острова. С това решение на ръководството „Тотнъм“ влезе в историята на Премиършип, тъй като до момента не е имало такъв отбор. Летоброенето е от 2003-а година насам, когато беше въведен регламентиран трансферен период с ясно очертани граници. Всички останали отбори в елита на Англия са направили поне по един трансфер в едната или в двете посоки. Според сайта transfermarkt.com, общата стойност на футболистите от отбора на „Тотнъм“ е 834,5 милиона евро. По време на миналия сезон „шпорите“ купиха нови хора за 121,5 милиона, а продадоха за 103,8 милиона. Пасивността през това лято явно не е проблем за мениджъра Маурисио Почетино, който демонстрира много добро настроение преди утрешното гостуване в „Нюкасъл“ в първия кръг от новото първенство.", "date": "2018.08.10", "title": "„Тотнъм“ с интересен рекорд на трансферния пазар"}
{"url": "https://www.monitor.bg:443/bg/a/view/strelba-v-kanadskija-grad-frederiktyn-naj-malko-4-ubiti-141316", "text": "Четирима души са убити при стрелба в канадския град Фредериктън, полицията призова жителите в района Бруксайд Драйв да се заключат в домовете си, предаде Ройтерс. Подробности ще бъдат дадени, след като приключи разследването, написа в Туитър местната полиция, а по-късно само съобщи, че има един задържан за стрелбата. Двама от убитите са полицейски служители. През 2014 г. при друго масово убийство в Ню Брънзуик загинаха трима служители на канадската Кралска конна полиция, а двама бяха ранени в Монктън. За онова време случаят беше най-тежкият по рода си в Канада, където законите за оръжието са далеч по-строги от тези в САЩ и нападенията с жертви срещу полицаи са рядкост. Но през последните години разпространението на оръжия доведе до ръст на престъпленията с употреба на огнестрелно оръжие. Миналия месец въоръжен уби двама и рани 13 на оживена улица в Торонто, след което се самоуби. Вчера властите в провинция Онтарио обещаха повече пари за полицията, както и заподозрените да стоят в ареста, докато чакат делата си при обвинения за престъпление с употреба на огнестрелно оръжие. Тази канадска провинция се бори с увеличение на случаите на стрелба с лично оръжие, отбелязва Ройтерс. Очаквайте подробности!", "date": "2018.08.10", "title": "Стрелба в канадския град Фредериктън – най-малко 4 убити"}
{"url": "https://www.monitor.bg:443/bg/a/view/baba-honoruva-policejski-inspektor-s-4-bona-141308", "text": "75-годишна баба стана поредната жертва на ало измама. На 9 август около 10 часа възрастната жена от Петрич се е доверила по телефона на непознат за нея мъжки глас, който авторитетно се е представил за полицейски инспектор. Той потърсил спешно нейното съдействие за залавяне на телефонни измамници, като й потърсил 4000 лева. Бабата дала на ръка около 1000 евро и 2000 лева на непознат на нея мъж. Половин час след това тя се усетила, че е измамена и се обадила в полицията. По случая е образувано досъдебно производство.        За кой ли пореден път ОД на МВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции няма утвърдена практика полицейските служители да искат лични парични средства и ценности от гражданите.  За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 . ", "date": "2018.08.10", "title": "Баба хонорува „полицейски инспектор“ с 4 бона"}
{"url": "https://www.monitor.bg:443/bg/a/view/toto-pechalbi-tiraj-63-141321", "text": "„6 от 49“: Числа - 14, 17, 18, 23, 32, 46. Печалби: 6 - няма, 5 – 3 по 9124,70 лв., 4 – 566 по 48,40 лв., 3 – 10 221 по 3,80 лв. ДЖАКПОТ: 5 686 922,64 лв.  Числа - 1, 4, 29, 30, 37, 41. Печалби: 6 – няма, 5 – 2 по 4724,00 лв., 4 – 174 по 54,30 лв., 3 – 3344 по 4,00 лв. ДЖАКПОТ: 348 091,37 лв.  I теглене: 7, 14, 19, 20, 29. Печалби: 5 – 1 по 22 614,80 лв., 4 – 289 по 68,50 лв., 3 – 6887 по 4,10 лв. II теглене: 5, 19, 26, 33, 35. Печалби: 5 – 3 по 7538,30 лв., 4 – 359 по 55,10 лв., 3 – 6927 по 4,10 лв.  Числа - 23, 24, 39, 47, 50; зодия 5 – Лъв. Печалби: 5+1 – няма, 5 – няма, 4+1 – няма, 4 – 1 по 500,00 лв., 3+1 – 13 по 100,00 лв., 3 – 141 по 10,00 лв., 2+1 – 190 по 5,00 лв., 1+1 – 1243 по 1,50 лв., 2 – 2339 по 0,80 лв., 0+1 – 2224 по 1,00 лв. ДЖАКПОТ: 3 000 000,00 лв.  Позиции - 2, 4, 6; Цифри: 4, 3, 9. Печалби: 3 – 2 по 23 171,70 лв., 2 – 222 по 104,40 лв. ДЖАКПОТ: няма.  Година 34, месец 09, дата 03, ден 4. Печалби: I група – няма, II група – няма, III група – 2 по 182,00 лв., IV група – 1 по 227,60 лв., V група – 5 по 45,50 лв., VI група – 6 по 30,30 лв., VII група – 8 по 28,40 лв., VIII група – 9 по 20,20 лв., IX група – 47 по 5,80 лв., X група – 73 по 4,40 лв., XI група – 63 по 5,80 лв., XII група – 267 по 1,70 лв., XIII група – 432 по 2,20 лв., XIV група – 1230 по 1,30 лв., XV група – 2680 по 0,95 лв. ДЖАКПОТ: 7228,45 лв. Печалба игра фиш№ район Лек автомобил 6х49 371107832 Сливница 5000 лв. 5х35 215534401 Перник 5000 лв. 5х35 977879583 Сливен", "date": "2018.08.10", "title": "Тото печалби, тираж №63"}
{"url": "https://www.monitor.bg:443/bg/a/view/razbiha-glavata-na-sydija-v-avstrija-bojikov-beleji-gol-141319", "text": "Грозен инцидент беляза двубоя от третия предварителен кръг на Лига Европа между „Щурм“ (Грац) и АЕК (Ларнака). В средата на втората част един от страничните съдии - Фридрик Кливер, бе уцелен по брутален начин в главата с бутилка, хвърлена от трибуните. Заради инцидента срещата бе прекъснат за 24 минути. Арбитърът в крайна сметка не успя да се върне на терена и бе заменен от свой колега. Бутилката бе хвърлена в 77-ата минута при резултат 0:2 за кипърците, а негативният за домакините резултат е възможната причината за гнева на феновете. Веднага след мача стана ясно, че хвърлилият бутилката фен е идентифициран и арестуван. Далеч по-приятни емоции имаше за българския национал Васил Божиков. Той се превърна в герой за „Слован“ (Братислава) при победата с 2:1 над „Рапид“ (Виена). Божиков вкара първия гол за своя тим, след като се разписа с глава в 29-ата минута. Вечерта в Лига Европа предложи и сериозни изненади. Така например руският гранд „Зенит“ бе разбит с 0:4 в гостуването си на „Динамо“ (Минск) и ще има нужда от чудо на реванша, за да елиминира съперника. Със същия резултат пред напускане на Лига Европа е и холандският „Фейенорд“, който бе разгромен от непретенциозния словашки „Тренчин“. „Аталанта“ пък направи сериозна крачка към мач с ЦСКА или „Копенхаген“, след като би с 3:1 като гост „Апоел“ (Хайфа) и гледа уверено към плейофите. Всички резултати от Лига Европа вижте ", "date": "2018.08.10", "title": "Разбиха главата на съдия в Австрия, Божиков бележи за \"Слован\""}
{"url": "https://www.monitor.bg:443/bg/a/view/britanskite-izbirateli-iskat-poslednata-duma-pri-proval-na-pregovorite-s-es-141320", "text": "Половината британци смятат, че ако преговорите с ЕС за Брекзит се провалят и не се стигне до споразумение, последната дума за това дали да се излезе от съюза трябва да бъде на обществото и то да се произнесе на референдум. Това сочи публикувано днес изследване сред повече от 10 000 души, предаде Ройтерс. Според проучването на социологическата агенция \"Югав\", направено между 31 юли и 7 август по поръчка на кампанията за референдум \"Народен вот\", 45 процента от избирателите са за нов референдум, без значение от изхода на преговорите. Трийсет и четири процента са против. На въпрос кой трябва да вземе решението да се остане или да се излезе от ЕС, ако преговорите завършат без споразумение, 50 процента отговарят, че това трябва да е обществото на референдум, а 25 процента, че това трябва да е парламентът. \"В това изследване личи ясно посланието на избирателите от целия (политически) спектър: ако правителството и парламентът не могат да решат въпроса за Брекзит, то тогава трябва да го направи народът\", заяви бившият президент на \"Югав\" Питър Келнър. До датата на напускането на Великобритания остават по-малко от осем месеца. Премиерът Тереза Мей обаче все още не е намерила предложение за запазване на икономическите връзки с ЕС, което да удовлетвори и двете крила в разединената й партия и да бъде приемливо за преговарящите в Брюксел. Тя предложи компромис Обединеното кралство да остане в зона за свободна търговия със съюза за промишлените и селскостопанските стоки, което обаче означава, че Лондон ще трябва да продължи да спазва част от правилата на ЕС. Едни в партията й искат по-тесни отношения със съюза, а други - по-ясна раздяла. По отношение на трите възможности - оставане в ЕС, напускане без споразумение и приемане на предложението на Тереза Мей - според проучването 40 процента са за оставането, 27 процента са за излизане без споразумение, а 11 процента - за напускане със споразумение. В края на миналата седмица британският министър на търговията Лиъм Фокс заяви, че по негово мнение вероятността за Брекзит без споразумение е 60 процента. Брекзит без споразумение означава, че на 29 март 2019 г. петата най-голяма икономика в света ще излезе от ЕС без търговско споразумение. Днес лирата поевтиня до най-ниското си ниво от повече от година, с което спадът от понеделник става 1,9 процента. Сривът се дължеше на опасенията, че Великобритания може да напусне ЕС без споразумение. През следващите месеци правителството на малцинството на Мей ще се изправи пред редица решителни моменти в процеса на Брекзит. Лондон и Брюксел искат да постигнат окончателно споразумение до октомври, за да има време то да бъде ратифицирано. Мей нееднократно е изключвала варианта за нов референдум за Брекзит с думите, че обществото вече се е произнесло по въпроса на 23 юни 2016 г. \"Голдман Сакс\" изрази мнение, че Мей ще постигне споразумение за достъп до пазарите за стоки на ЕС и ще го прокара в парламента, но и че все още е възможно да се стигне и до неорганизирано излизане от съюза. Според проучването на \"Югав\" 74 процента от запитаните смятат, че преговорите вървят зле, което от своя страна кара 68 процента да смятат, че Великобритания може да получи лошо споразумение.", "date": "2018.08.10", "title": "Британските избиратели искат последната дума при провал на преговорите с ЕС"}
{"url": "https://www.monitor.bg:443/bg/a/view/dariha-bus-za-prevozvane-na-pacienti-ot-bosilegrad-141311", "text": "С 8-местен микробус за превозване на пациенти разполага вече Културно-информационният център в Босилеград. Той е дарен от българин, които от години наред помага на нашите сънародници в Западните покрайнини. „Всичко започна с един мейл, в който непознатият човек искаше среща с нас. Когато дойде в КИЦ-а видяхме един приятен и енергичен човек. Още от първите му думи разбрах, че е образован и успешен бизнесмен. Знаеше много неща за КИЦ-а, очевидно беше прочел и проследил цялата ни дейност. След половин час разговор, той просто попита с какво може да помогне.  До този момент единствено ние се занимавахме с извозването на пациенти до ВМА и подготовката на документи. Не става въпрос за спешни случаи, а за хора, които имаха нужда от специализирани медицински прегледи. Тогава с огромно притеснение казахме от какво в момента най-много се нуждаем. След известно време той се обади да ни каже, че буса е паркиран пред КИЦ-а. Попитахме го как да му благодарим, а той каза, че не иска да си прави реклама, а просто да помогне на сънародниците си“, обясни председателят на Културно-информационния център в Босилеград, Иван Николов. Той припомни, че Босилеград разполагаме единствено със Здравен дом, нещо като Спешен център, в който няма как нашите сънародници да направят консултация със специалист за определен вид заболяване. „Единственото желание на дарителя е КИЦ „Босилеград“ да продължи мисията си да помага на хората от Босилеград. Благодарение на него, от ноември миналата година до сега, КИЦ „Босилеград“ е извозил над 70 човека, нуждаещи се от специализирана медицинска помощ във ВМА“, обяви още Николов.", "date": "2018.08.10", "title": "Дариха бус за превозване на пациенти от Босилеград"}
{"url": "https://www.monitor.bg:443/bg/a/view/plener-na-skulpturi-ot-dyrvo-gotvjat-na-cigov-chark-141302", "text": "Пленер на скулптурата от дърво и дърворезбата с моторен трион ще се проведе за първи път в курорта Цигов чарк край язовир“ Батак“. Организатори са общината в Ракитово и местното Държавно горско стопанство, а  събитието е под егидата на скулптора проф. Крум Дамянов, който е роден в родопския град.  Изтъкнатият творец, автор на паметника“ Асеневци“ във Велико Търново, все по-често обръща поглед към родното Ракитово, където изработи бронзов бюст на освободителя на Родопите и Пиринска Македония през Балканската война-ген.Стилиян Ковачев. Пленерът съвпада и с 50 години от създаването на утвърдения от ЮНЕСКО биосферен резерват „Мантарица“ - най-голямото в Европа обиталище на глухар. Съревнованието ще бъде в изцяло обновената вила на Горското стопанство в Ракитово от 24 до 26 август. За всички участници ще бъдат осигурени резачки, ток, трупи, дънери, нощувки и храна. На финала жури под ръководството на проф. Дамянов ще оцени творбите, а най-добрите ще бъдат наградени. За гостите на курорта пък ще бъде атракция да наблюдават как дървото се преобразява, моделирано с моторна резачка, оживява и става произведение на изкуството. Събитието включва и търг, в който всеки ще може да купи избрана пластика, а събранит средства ще бъдат дарени на центъра за деца с увреждания в Ракитово. Останалите творби ще останат да красят вилата на Горското стопанство и околностите.", "date": "2018.08.10", "title": "Пленер на скулптури от дърво готвят на Цигов чарк"}
{"url": "https://www.monitor.bg:443/bg/a/view/nash-gimnastik-e-na-final-na-preskok-na-evropejskoto-141304", "text": "Димитър Димитров постигна страхотен успех за българската гимнастика, след като се класира за финала на прескок на европейското първенство по спортна гимнастика за мъже в Глазгоу. Димитров влиза сред осемте най-добри на континента с шеста оценка от 14,199 т. С най-висока за финала в неделя от 18:30 ч. влиза Андрей Медведев (Изр) – 14,849 т. Димитров можеше да бъде финалист и на земя, но направи малки грешки в изпълнението си и получи 13,400 т. Той игра само 3 уреда, като на кон с гривни бе оценен с 11,566. Другият българин - Йордан Александров, игра всичките шест уреда и постигна сбор от 76,031 т. Той получи оценки 13,066 т. на земя, 10,766 на кон с гривни, 11,900 на халки, 13,733 на прескок, 13,200 на успоредка и 13,366 на висилка. Оценката му на висилка е 15-а от общо 92-ма играли на този уред, но не му стигна за финал на уреда. България участва само с двама състезатели при мъжете, а днес е надпреварата при младежите, където участваме с отбор от 5-има гимнастици.  ", "date": "2018.08.10", "title": "Наш гимнастик е на финал на прескок на европейското"}
{"url": "https://www.monitor.bg:443/bg/a/view/rusija-i-kitaj-blokiraha-v-oon-opit-na-sa-sht-za-nalagane-na-novi-sankcii-sreshtu-phenjan-141303", "text": "Русия и Китай блокираха в Съвета за сигурност на ООН искането на САЩ за добавяне на руска банка, на севернокорейски служител и на две действащи в Северна Корея компании към санкционния списък на организацията, предаде Франс прес. Миналата седмица САЩ поискаха от ООН да бъдат замразени авоарите на търговска банка \"Агросоюз\", обвинена в това, че е помагала на Северна Корея да заобикаля наложените й ограничения при финансови трансакции. Искането бе насочено освен това срещу високопоставения служител в Банката за външна търговия на КНДР И Йон-вон и срещу две подставени компании. Русия постави под съмнение в Съвета за сигурност основателността на американските твърдения, а Китай обяви, че се противопоставя на предложените от САЩ санкции. Американското министерство на финансите вече наложи едностранни санкции срещу банка \"Агросоюз\", срещу севернокорейския служител и срещу двете действащи в КНДР компании - базираната в Китай \"Дандун Чжуншън индъстри енд трейд\" и севернокорейската корпорация \"Унгум\", припомня Франс прес.", "date": "2018.08.10", "title": "Русия и Китай блокираха в ООН опит на САЩ за налагане на нови санкции срещу Пхенян"}
{"url": "https://www.monitor.bg:443/bg/a/view/slavija-prodade-nacional-v-holandija-141306", "text": "Защитникът на „Славия“ Стефан Велков беше официално представен в новия си клуб – „Ден Бош“. Договорът на таланта с втородивизионния холандски клуб е за един сезон. Стефан Велков е роден на 12 декември 1996 г. Играе за „Славия“ от сезон 2013/2014 и е капитан на националния отбор на България под 21 г., за който е записал 14 мача. Носител е на Купата на България с \"белите\" от миналия сезон. \"Пристигането ми тук е още една важна стъпка във футболната ми кариера. Чувствам се добре в клуба и за мен ФК Ден Бош е най-подходящият в момента. Очаквам с нетърпение да работя тук с екипа и техническия персонал и съм убеден, че мога да продължа да се развивам добре\", каза Велков пред официалния сайт на „Ден Бош“.", "date": "2018.08.10", "title": "„Славия“ продаде национал в Холандия"}
{"url": "https://www.monitor.bg:443/bg/a/view/a1-startira-predvaritelna-prodajba-na-novija-samsung-galaxy-note9-141307", "text": "А1 стартира предварителна продажба на новия флагман на Samsung – Galaxy Note9. Клиентите могат да заявяват желаните устройства до 23:59 часа на 23 август на сайта на телекома, а официалният старт на продажбите започва на 24 август. А1 стартира предварителна продажба на новия флагман на Samsung – Galaxy Note9. Клиентите могат да заявяват желаните устройства до 23:59 часа на 23 август на сайта на телекома, а официалният старт на продажбите започва на 24 август. По време на предварителната продажба клиентите на А1 ще могат да се сдобият с новия Galaxy Note9 на специална цена от 37,99 лева на месец или 749,99 лева в брой с план A1 ONE Unlimited 5XL, ако върнат стар модел от Note серията на Samsung. Срещу какъвто и да било модел смартфон потребителите ще могат да ползват 200 лева отстъпка при покупка в брой – в този случай цената на Galaxy Note9 ще бъде 949,99 лева с мобилен план A1 ONE Unlimited 5XL. След промоционалния период устройството ще се предлага от А1 за 53,99 лева на месец или за 1 149,99 лева в брой с абонаментен план A1 ONE Unlimited 5XL. Новият модел на Samsung е с най-големия екран на Note устройство до момента, като това не се отразява на удобството при ползване с една ръка. 6.4-инчовият Quad HD+ Super AMOLED инфинити дисплей е с резолюция 2 960 х 1 440. Устройството разполага с двойна супербърза основна камера с двойна бленда 12 MP (F1.5+F2.4) и 12 MP телефото с 2x оптично увеличение и Live Focus. Предната камера е 8 MP с автоматичен фокус и отвор на блендата F1.7. Традиционният S Pen вече се свързва с телефона чрез Bluetooth за лесно управление на презентации и по-бърза работа с камерата и с асистента Bixby. Флагманът идва с осемядрен процесор 4 х 2.7GHz + 4 x 1.7GHz, задвижван от последно поколение чипсет Exynos 9810. Оперативната памет на Galaxy Note9 е 6GB, а тази за съхранение – 128 GB, като има и опция за допълнителна microSD карта в размер на 512 GB. Galaxy Note9 има 4000mAh батерия, най-голямата до този момент, която гарантира активно ползване на смартфона през целия ден. Очаквано, Samsung Galaxy Note9 разпoлага още със сензор за пръстови отпечатъци, сканиране на ириса, система за сигурност Samsung Knox и сертификат за водо- и прахоустойчивост IP68, и се предлага в три цвята – среднощно черно, лилаво и морско синьо с жълт S Pen.", "date": "2018.08.10", "title": "А1 стартира предварителна продажба на новия Samsung Galaxy Note9"}
{"url": "https://www.monitor.bg:443/bg/a/view/roditelite-na-melanija-trymp-stanaha-amerikanci-141309", "text": "Родителите на първата дама на САЩ Мелания Тръмп положиха клетва като граждани на САЩ. Словенците Виктор и Амалия Кнавс получиха гражданството си в Ню Йорк. Семейството живееше досега в САЩ със статут на постоянно пребиваващи. Бащата на Мелания Тръмп е на 74 години - две години по-възрастен от Доналд Тръмп. Амалия е на 73. 48-годишната Мелания Тръмп е родена в град Ново Место в Словения. Тя живее в Ню Йорк от 1996 г., а две години по-късно среща бъдещия си съпруг Доналд Тръмп. 20 г. след пристигането си в Америка Мелания вече е първа дама.", "date": "2018.08.10", "title": "Родителите на Мелания Тръмп станаха американци"}
{"url": "https://www.monitor.bg:443/bg/a/view/spipaha-6-ma-drogirani-i-5-ma-pijani-zad-volana-za-8-chasa-141300", "text": "Туристи масово се мятат на колите фиркани до козирката или надрусани до безпаметност. Проблемът не е от вчера, но ескалира с всеки изминал ден. Шестима дрогирани и петима пияни шофьори бяха хванати зад волана само за няколко часа. Масираната спецакция на полицията стартира точно в 19.00 в четвъртък и продължи през цялата нощ едновременно в няколко морски курорта. Антимафиоти погнаха надрусаните и пияни шофьори, след като 31-годишен столичанин на амфети помете шест момичета от детски лагер в Китен. \"По време на акцията бяха проверени общо 239 МПС и 287 лица. За употреба на алкохол са тествани 173 водачи, като са установени общо три случая за шофиране след употреба на алкохол с концентрация до 1,2 промила и два случая за шофиране след употреба на алкохол над 1,2 промила. Общо са установени 59 случая за нарушаване разпоредбите на Закона за движение по пътищата, като в 30 от тях водачите са санкционирани с акт, а в 29 с фиш. По време на операцията са отнети шофьорските книжки на петима водачи и са свалени регистрационните табели на три МПС-та, собственост на нарушителите\", съобщиха от пресцентъра на бургаската полиция Акцията срещу дрогираните започна ударно с единадесет мобилни патрула. Още в първите минути след старта водач на „Ауди” с великотърновска регистрация бе спрян в Приморско и отведен в Районното управление, заради положителна проба за амфетамин и метамфетамин. Джигитът глътнал коктейла и седнал зад волана на път за купон с приятели. Малко по-късно ченгетата заловиха в Царево шофьор с 1.1 промила алкохол в кръвта и регистрационните му номера бяха свалени на пътя. Край Северния плаж в Приморско пък бе засечен друг водач с наркотици. Ченгетата спипаха и шофьор на микробус с 0.7 промила алкохол, който се оправда, че пил само една бира, колкото да се разхлади. От фирмата-работодател пратиха негов колега да го смени, защото и той бе призован в Районното управление. \"Полицията проверява за всякакви нарушения – неизправни автомобили, липса на документи и застраховка Гражданска отговорност, неправилно спиране и паркиране, непоставени предпазни колани\", коментира комисар Неделчо Рачев, началник Отдел „Охранителна полиция”. Акцията ще продължи по цялото южно черноморие до края на лятото. Само за 8 часа миналата нощ са образувани пет бързи полицейски производства за шофиране след употреба на алкохол с концентрация над 1,2 промила - две в Приморско, 2 в Несебър и 1 в Средец и 6 бързи полицейски производства за шофиране след употреба на наркотични вещества - 2 в Приморско, 3 в Несебър и 1 в Созопол, обобщиха от полицията.", "date": "2018.08.10", "title": "Спипаха 6-ма дрогирани и 5-ма пияни зад волана за 8 часа "}
{"url": "https://www.monitor.bg:443/bg/a/view/remonta-na-pytja-prez-arbanasi-prikluchva-drugata-sedmica-141299", "text": "Ремонтът на пътя от Горна Оряховица за Велико Търново през Арбанаси приключва до 15 август. От Агенция Пътна инфраструктура информират, че се работи максимално бързо за да бъде пътят готов и отворен за движение за 15 август, когато е църковният празник Голяма Богородица и на храмовия празник на едноименния манастир в селото се стичат стотици хора от цялата страна и от чужбина. Към момента окончателно вече е приключило асфалтирането и предстои поставянето на хоризонталната маркировка и пътните знаци и мантинелите. През 2017 г. беше ремонтирана отсечката от пътя между Велико Търново и Арбанаси. Тази година ремонтът и на втората отсечка от трасето с обща дължина 4 км., е на стойност 1,8 млн. лв. Средствата са от бюджета на АПИ по програмата за тещу ремонт и поддържане. Изпълнител е Пътни строежи – В. Търново.", "date": "2018.08.10", "title": "Ремонта на пътя през Арбанаси  приключва другата седмица"}
{"url": "https://www.monitor.bg:443/bg/a/view/rusija-otgovarja-na-sa-sht-s-ikonomicheski-i-drugi-metodi-141292", "text": "Руският премиер Дмитрий Медведев нарече готвените от САЩ санкции срещу Москва „икономическа война“ и обеща реципрочен отговор. „Ако действително последват ограничителни мерки от сорта на забрана на дейността на банки или на използването на една или друга валута, то това е обявяване на икономическа война“, заяви министър-председателят в петък на среща със служители на Кроноцкия държавен резерват. „И на тази война ще трябва да се реагира с икономически и политически методи, а в случай на необходимост - и с други методи…“, допълни Медведев, не уточнявайки какво точно има предвид под „други“, предаде ТАСС.   Премиерът е категоричен, че крайната цел на западните санкции е „отслабване на икономическата сила на Русия“. Той припомни, че срещу Москва нееднократно са били въвеждани ограничения и в съветско време. „За какво се прави това? За да се елиминира страната ни като мощен конкурент на международното поле“, обясни Медведев. В тази връзка министър-председателят посочи, че САЩ използват подобни протекционистки мерки не само срещу Русия, но и срещу Китай. Ден преди това Вашингтон обяви нов санкционен пакет срещу Москва, който трябва да влезе в сила на 22 август. Този път като повод за ограниченията щатите посочват отравянето на бившия руски разузнавач Сергей Скрипал и дъщеря му Юлия с веществото „Новичок“. Санкциите предвиждат забрана на износа в Русия на американски товари, свързани с националната сигурност, в това число и с двойно назначение. Вашингтон готви и втора по-сериозна вълна от санкции, която ще бъде въведена, ако „Москва не предостави гаранции за отказа си от използване на химическо оръжие“.           Реакция на плановете на САЩ дойде и от руското Външно министерство. Говорителката на дипломатическото ведомство Мария Захарова коментира заявеното от американския Държавен департамент желание „да подобри поведението на Москва с помощта на комплект от инструменти“.  „Бих искала да чуя няколко примера, когато този метод е сработил“, написа Захарова в социалните мрежи. Под поста си тя добави няколко емотикони, с помощта на които предположи, че споменатият комплект може да съдържа скорпиони, бомби, вериги и ножове. Междувременно в аналитична статия РБК прогнозира, че вторият пакет на готвените US санкции няма да е чак толкова апокалиптичен, колкото се представя, и по-скоро ще носи символичен характер. В частност агенцията смята, че щатите няма да стигнат до заявените крайни мерки, сред които пълно вето върху износа на стоки от САЩ в Русия и върху авиационните съобщения с Москва. Аналитиците смятат, че Вашингтон ще се ограничи с понижаване на статута на двустранните дипломатически отношения и със забрана на американските банки да кредитират руските власти.  ", "date": "2018.08.10", "title": "Русия отговаря на САЩ с икономически и „други“ методи "}
{"url": "https://www.monitor.bg:443/bg/a/view/pink-otmeni-koncerti-zaradi-infekcija-141293", "text": "Поп бунтарката Пинк отмени свои концерти в Австралия, част от турнето й в подкрепа на седмия й студиен албум Beautiful Trauma, след като бе приета по спешност в болница. Изпълнителката на So What призна, че страда от инфекция на горните дихателни пътища, което доведе до отмяната на първото й участие в островната държава. „Бяхме силно мотивирани да проведем концерта на следващата вечер докато 20 минути преди саундчека не получих ужасяващи болки“, разкри по-късно певицата. Вследствие на това тя трябвало отново да бъде хоспитализирана. Последната диагноза, поставена й от медиците е за стомашен вирус. Пинк е вече изписана от лечебното заведение, но по лекарска препоръка отмени още две изяви от турнето си. „Посъветваха ме да почивам и да се хидратирам“, обяснява звездата в социалните мрежи. Съвсем скоро Пинк възнамерява да си вземе и по-продължителна отпуска от сцената, но за да прекара повече време със семейството си.", "date": "2018.08.10", "title": "Пинк отмени концерти заради инфекция"}
{"url": "https://www.monitor.bg:443/bg/a/view/eftimova-se-prisyedini-kym-lalova-na-polufinalite-na-200-m-141295", "text": "Инна Ефтимова се класира за полуфиналите на 200 м на европейското първенство по лека атлетика в Берлин, макар и малко щастливо. Тя завърши четвърта в в най-бързата серия с време 23,56 сек. Българката остана далече от най-добрия си резултат за сезона, който е 23,11 сек. Въпреки това Ефтимова постигна осмо най-добро време от трите предварителни серии, което беше и най-добро от „губещите“. Победителка в серията й стана Кристина Цимануская (Блрс) с 23,07 сек. Втора е Глория Хупър (Ит) с 23,28 сек., а трета - Фил Хили (Ирл) с 23,34 сек. Най-бърза в сериите беше Лаура Мюлер (Гер) с 23,06 сек. Първите 12 в европейската ранглиста за сезона се включват директно в полуфинала довечера. С тях е и Ивет Лалова, за която това ще бъде първи старт на европейското първенство в Берлин. “Не се получи лесно заради травмата, която получих на 100 метра. На такива състезания си проличива кой е боец. Справяш се с проблемите точно в момента, в който трябва. Щастлива съм, че продължавам напред, заяви пред българските журналисти в Берлин Ефтимова. - Все още не знаем колко сериозна е травмата, тъй като нямаме нужната апаратура, за да разберем. Симоне (б.р. - физиотерапевтът на българския отбор Симоне Колио) каза, че е възпаление, но това е спринт. Ще дам всичко от себе си на полуфинала. Усещам го и заради това тръгнах по-бързо, отколкото по принцип тръгвам. Това е 200 метра, все пак не е 100 м. Може би тази несигурност доведе до този резулат, иначе съм готова за много повече”, каза след класирането си за полуфиналите Ефтимова.", "date": "2018.08.10", "title": "Ефтимова се присъедини към Лалова на полуфиналите на 200 м"}
{"url": "https://www.monitor.bg:443/bg/a/view/tri-jp-gari-shte-bydat-modernizirani-s-evrosredstva-141296", "text": "Гарите Подуяне, Искър и Казичене ще бъдат модернизирани с европейски средства. Одобрен е проектът за реконструкция на железопътните гари. Общата стойност на проекта е 7,4 млн. лева, от които безвъзмездната финансова помощ е в размер на 6,3 млн. лева. Предвижда се пълно обновяване на приемните здания и прилежащите перони, подобряване на конструктивното състояние на сградите, изграждане на системи за енергийна ефективност, внедряване на съвременни информационни и оповестителни системи, облагородяване и озеленяване на околните пространства, съобщиха от транспортното министерство. За да се запази автентичният вид на втората по големина жп гара в София – Подуяне е предвидено зданието и вграденият в чакалнята павилион да бъдат реставрирани. Към момента е в ход обществена поръчка за избор на изпълнител с три обособени позиции за трите железопътни гари. Възложител на поръчката е НК „Железопътна инфраструктура“, а крайният срок за подаване на оферти е 23 август 2018 г. Предвидено е строителните дейности за трите жп гари да започнат в началото на следващата година, като се очаква да приключат през 2020 г. Гаровите комплекси Подуяне, Искър и Казичене са част от жп линията София – Пловдив, която е най-натоварената линия в страната. За миналата година по направлението са пътували над 1,4 милиона пътници. Средствата за модернизация на гарите са от ОП „Транспорт и транспортна инфраструктура“ 2014-2020.", "date": "2018.08.10", "title": "Три жп гари ще бъдат ремонтирани с евросредства"}
{"url": "https://www.monitor.bg:443/bg/a/view/vivacom-s-letni-namalenija-na-smartfoni-141294", "text": "Актуалната промоция на VIVACOM през август отново дава шанс на всички потребители да се сдобият с нов смартфон на достъпни цени. От 10 август – петък, до понеделник (13 август) включително компанията организира дълъг уикенд с промоционални оранжеви цени на голямо разнообразие от модели във всички ценови сегменти. Промоцията е отлична възможност за допълване на летните емоции с помощта на модерни телефони с отлични качества. Атрактивните отстъпки са в комбинация с тарифен план Smart L+. Всички модели от уикенд офертата могат да бъдат закупени и онлайн. Елегантният Sony Xperia XA2 е приятен на външен вид и на допир, благодарение на почти безрамковия си дизайн. И не само това – селфи камерата разполага с широкоъгълна 120° леща, за да могат да се хванат всички приятели от лятната почивка в един кадър. Технологията Smart Amplifier прави прецизни настройки на звука, които осигуряват силно и ясно слушане на любимите песни, неизменна част от настроението през топлите месеци. Само от 10 до 13 август телефонът се предлага на оранжева цена за 299.98 лв. До края на месец Август всеки потребител, който закупи този модел и го регистрира на специалния  , има шанс да спечели награда. Новата, оранжева цена на Samsung – Galaxy J5 2017, е 209.98 лв. Телефонът приковава вниманието с елегантно метално тяло и прецизен дизайн. Всеки път ще заснемате ярки, живи и детайлни селфита, дори в тъмна обстановка, благодарение на светкавицата. Можете също да контролирате затвора с една ръка, за по-удобно и лесно запазване на красивите летни спомени и споделянето им с приятели. Привлекателна е и офертата за Motorola E5 – цената му е 99.98 лв. Oсновната 13MP камера е с бърз автофокус и дава възможност за максимално добри снимки при слаба осветеност. Батерията е 4000 mAh, което осигурява цял ден работа на смартфона. Зареждането ѝ става с пъти по-бързо с включеното в комплекта 10W скоростно зарядно устройство. Alcatel 3Х дава възможност да снимате по-живописни изгледи, повече усмивки и летни емоции с помощта на супер широкоъгълен обектив, позволяващ да обхванете много в една снимка. Телефонът разширява хоризонта с FullView HD+ 18:9 дисплей, а 5.7“ екранът позволява да виждате повече завладяващи кадри. В рамките на промоцията моделът се предлага за 89.98 лв. заедно с Power Bank от Tesla.", "date": "2018.08.10", "title": " Vivacom с летни намаления на смартфони"}
{"url": "https://www.monitor.bg:443/bg/a/view/myj-se-zastrelja-zaradi-dylgove-ot-hazart-v-dimitrovgrad-141297", "text": "Димитровградчанин се гръмна посред бял ден в кафене в центъра на града. 8 минути преди 16 часа на 9-ти август на спешния телефон 112 мъжки глас съобщава, че  в заведение на бул.„Д. Благоев“, има човек с пистолет, уточниха от полицията. На място е изпратен патрул, за да провери случая. Влизайки в заведението обаче униформените откриват зад бара безжизненото тяло на 52-годишен мъж от града с прострелна рана в главата. Огледите на тялото показват, че човекът се прострелял сам. Откритото в ръката му оръжие е незаконно притежаван  пистолет калибър 9 мм. При последващия оглед в дома му униформените откриват  на масата 2 предсмъртни писма. По неофициална информация заведението, в което самоубиецът се е застрелял, е за залагания и се намира в търговския комплекс до Централната поща, на по малко от 100 метра от полицейския участък. Според наши източници, една от причините мъжът да сложи край на живота си са дългове от хазарт. Намесата на полицаи предотврати друг опит за самоубийство в харманлийското село Българин. В четвъртък около 21,30 часа криминално проявен жител на селото се качил на покрива на къщата си. Искал да скочи защото приятелката му го напуснала и бил в тежка любовна депресия. След пет часа преговори психически разтроеният мъж е спокоен и свален от покрива. Задържан е превантивно за 24 часа за да не посегне на живота си.", "date": "2018.08.10", "title": "Мъж се застреля заради дългове от хазарт в Димитровград"}
{"url": "https://www.monitor.bg:443/bg/a/view/kamion-sys-zyrno-avarira-na-pytja-ruse-pleven-141288", "text": "Аварирал камион със зърно предизвика проблеми в движението на пътя Русе – Плевен, край разклона за село Овча могила. В момента екипи на КАТ – Свищов регулират движението. От полицита съобщават, че се изчаква пристигането на друг камион, на който да бъде претоварено зърното. По време на претоварването обаче, за кратко движението в участъка вероятно ще бъде преустановено. Водачите, пътуващи в това направление да преминават оттам с повишено внимание.", "date": "2018.08.10", "title": "Камион със зърно аварира  на пътя Русе - Плевен"}
{"url": "https://www.monitor.bg:443/bg/a/view/djimi-kimel-iska-oskar-za-byrzi-i-jarostni-141298", "text": "„Филмовата академия хареса толкова много начина, по който водих церемонията последните две години, че реши да промени всичко в нея“, така с чувство за самоирония комикът Джими Кимел посрещна новината за измененията в предстоящия награден сезон на оскарите. Водещият бе начело на бляскавата вечер и тази година, когато телевизията ABC отчете рекордно нисък зрителски интерес. Това, от своя страна, провокира бордът на директорите на Академията да сведат излъчваната част от церемонията до 3 часа. „Хората в Туитър коментират, че това все още е с два часа повече от необходимото“, намигна още във вечерното си шоу Кимел. По повод добавянето на новата категория за популярен филм, той отчете, че вероятно рано или късно ще станем свидетели на „Оскар“ за „Бързи и яростни“. пошегува се още той, правейки препратка към „Формата на водата“, чийто резултат от световния боксофис преди голямата победа на оскарите през март бе около 50 милиона долара. За сравнение, последният филм от поточната линия на „Бързи и яростни“ има в актива си печалби в размер на 1,2 милиарда долара. Сред малкото, които защитиха категорията за популярни филми, бе продуцентът Джейсън Блум. „Мисля, че това е стъпка в правилната посока. Академията има нужда от раздвижване и това е чудесен начин да се осъществи целта“, каза той по време на премиерата на последния си филм BlacKkKlansman в Ел Ей. смята още той. Спайк Лий, режисьорът на BlacKkKlansman бе по-пестелив на думи около промените. „Дойдоха като гръм от ясно небе“, каза той, като се въздържа от оценка на последствията. Любителите на седмото изкуство обаче също приеха нововъведенията с чувство за хумор, като в социалните мрежи мнозина предполагат, че до няколко години Академията ще започне да раздава „Оскар“ и на гифовете.", "date": "2018.08.10", "title": "Джими Кимел иска „Оскар“ за „Бързи и яростни“"}
{"url": "https://www.monitor.bg:443/bg/a/view/fenove-pazjat-gyrba-na-kristian-kostov-na-scenata-141285", "text": "Момчето-чудо Кристиан Костов покани свои фенове да се качат за минимум песен време с него на сцената в Парка Горки в Москва. Концертът ще се проведе на 26 август, а дотогава ентусиасти ще могат да пробват късмета си за наградата, като изпратят свое видео с кавър на песента му „Глубина“. Най-добрите 100 ще получат артикули от лимитирана серия мърчандайз на певеца, донесъл на България рекордното второ място на Евровизия. Тези, които се отличат с гласови данни пък ще получат възможността да застанат рамо до рамо с любимеца си. От днес на пазара се появи и дългоочакваният дебютен албум на Костов. Първата песен от него Get It се завъртя в българския ефир преди седмица. Целият диск носи заглавието Shower Thoughts (в превод: Дъжд от мисли) и се състои от общо 4 изпълнения. В песните си Крис залага основно на личния елемент. Той сам пише музиката и текста за парчетата, като получава помощ от идола си в живота – брат му Даниел. Има ли изход за човека на фона на фалша в междуличностните отношения е сред основните теми, които певецът разглежда в първия си сингъл от Shower Thoughts. Освен върху песните си, Кристиан показа и че работи сам върху останалите детайли около албума. Изпълнителят на Beautiful Mess пусна няколко кадъра в социалните мрежи, в които става ясно, че е участвал дейно в изграждането на снимачната площадка за фотосесията към диска.", "date": "2018.08.10", "title": "Фенове пазят гърба на Кристиан Костов на сцената"}
{"url": "https://www.monitor.bg:443/bg/a/view/predlagat-da-se-vdigne-s-0-7-promila-taksa-smet-v-pazardjik-ot-dogodina-141286", "text": "Промилите за жилищни и вилни имоти в Пазарджик да се вдигнат от 3 на 3,6, а в останалите селища – от 3 на 6 промила. Това е предложението на кметската администрация, което ще бъде публично обсъдено на 11 септември т.г. За незастроени обекти в града е предвидена промяна от 1 на 2,3 промила, а в селата – от 1 на 3,8 на хиляда. Намаление пък е предложено за таксата на бизнеса, но не за всички фирми и техни обекти. За жилищни имоти на предприятия в Пазарджик и районите на обслужване в града се иска таксата да падне от 4 на 3,7 промила. За същите обекти в селата обаче предложението предвижда таксата да скочи от 4 на 6 промила. Предлага се да се запази без промяна общият промил за фирми и еднолични търговци в размер на 13,5 на хиляда. От разработената План-сметка за необходимите разходи за битови отпадъци през 2019 год. в Община Пазарджик става ясно, че необходимите средства са почти двойни спрямо настоящата година. В Доклада на кмета Тодор Попов, придружаващ предложението и проекторешението, се посочва,  че през 2018 година общият облог за ТБО е в размер на 6 523 793 лв. Към 30 юни 2018 г. (за 6-те месеца) са събрани средства в размер на  4 413 728 лв., като се очаква изпълнението на приходите по отношение на главниците да надхвърли нетния облог и да бъде в размер на около 6 550 000 лева. Разходите по План-сметката за ТБО за 2019 г. са  11 392 642 лв., които са значително повече от облога и от очакваните постъпления през 2019 г. Почистването на уличните платна, площадите, алеите, парковете и други територии от населените места за обществено ползване, всъщност,  е новото перо. В плана по сметката са включени средствата, необходими за изпълнение на дейностите по поддържане на чистотата. Планират се разходи за поддържане на хигиената им: миене, метене, ръчно събиране на отпадък, зимно почистване на уличните платна, площади и др. територии за обществено ползване в Община Пазарджик. И още - почистване на гробищните паркове; поддръжка на зелените територии в населените места, алеите, парковете и зони за отдих, както и разходи за организиране на кампании за почистване на населените места.Предвидени са още пари за материали срещу заледяване на уличните платна, площадите, алеите, парковете и другите територии от населените места, предназначени за обществено ползване; почистване и поддържане на дъждоприемните шахти.", "date": "2018.08.10", "title": "Предлагат да се вдигне с 0,7 промила такса смет в Пазарджик от догодина"}
{"url": "https://www.monitor.bg:443/bg/a/view/myj-se-skara-s-jena-si-i-zapali-kolata-si-141289", "text": "Мъж се скара с жена си и след това потроши и запали колата си. Екшънът се разиграл в четвъртък в горнооряховското село Драганово. Преди да посегне на возилото, мъжът вече се бил почерпил солидно. Под влияние на акохола той първо вдигнал скандал на съпругата си, след това се нахвърлил върху паркираното на улицата, пред дома му, возило. А накрая го полял със запалителна течност и му драснал клечката. Въпреки бързата намеса на повиканите пожарникари, огънят унищожил целия автомобил. По случая се води разследване, а извършителят вероятно ще бъде изправен на съд.", "date": "2018.08.10", "title": "Мъж се скара с жена  си и запали колата си"}
{"url": "https://www.monitor.bg:443/bg/a/view/sveshtenici-izdigat-paraklis-na-bybreka-141290", "text": "Свещеници от Дупнишка духовна околия предприемат стъпки по изграждането на параклис в района на Седемте рилски езера. Идеята дошла преди около седмица след организиран поклоннически поход в Рила, който тази година се проведе с благословението на патриарх Неофит. „Искаме параклиса да се изгради на брега на езерото Бъбрека, защото оттам минава поклонническият поход. Той ще носи името на Свети Иван Рилски и ще бъде в същото време един молитвен дом за стотиците туристи в района. За целта обаче ни е необходимо разрешение от Националния парк „Рила“. Ако те не позволят ще се обърнем и към МОСВ, обяви архиерейският наместник на Дупнишка духовна околия, отец Георги Паликарски. По негови думи идеята е изцяло подкрепена от белоградчишкия епископ Поликарп, викарий на Софийския митрополия патриарх Неофит. „За 9-та година успяхме отново да се изкачим до Седемте рилски езера. В самия поход освен епископ Поликарп взеха участие и 240 поклонници“, обясни още отец Паликарски. Проблем обаче се оказва, че в района е категорично забранено строителството. Съгласно действащата наредба циркусът на Седемте рилски езера попада в зона за ограничаване на човешкото въздействие и са забранени определени дейности, сред които е и строителството на сгради и съоръжения. „Ние нямаме намерение да качваме бетон и железа. Искаме да построим параклиса, както едно време са правили древните траки - с камъни и отломки от самото място. Нашата мечта е в изграждането му да бъдат използвани камъни и от всеки един град в България, които ще бъдат надписани. В параклиса пък ще поставим три икони – на Спасителя, на Богородица и на Свети Иван Рилски. В изграждането му ще вкараме и дърво, за да стане още по уникално и автентично самото място“, уточни още Паликарски. Неговата надежда е да получи разрешение от НП „Рила“ и е категоричен, че няма да се откаже от изграждането на параклиса. „За построяването му ще използваме изцяло наши сили. Няма да отидат повече от 5 хил. лв. Ето и сега има хора, които искат да дарят средства. Надяваме се до есенно-зимния сезон да получим разрешение и да осъществим тази наша мечта“, обяснява още дейният свещеник.", "date": "2018.08.10", "title": "Свещеници издигат параклис на Бъбрека"}
{"url": "https://www.monitor.bg:443/bg/a/view/hirurzi-izvadiha-420-grama-kokain-ot-stomaha-na-narkodilyr-141291", "text": "Хирурзи от Русе извадиха 420 грама кокаин, разпределен в 28 капсули, от стомаха на наркодилър. Всяка от тях е съдържала по 15 грама наркотик с изключително високо качество. Мъжът е задържан при специализирана операция на територията на областите Русе и Варна, осъществена под ръководството на Специализираната прокуратура, съобщиха от държавното обвинение. На 6 август са задържани петима души – четирима мъже и една жена. Повдигнати са им обвинения за участие в организирана престъпна група за разпространение и трафик на наркотици. Едно от лицата е с постоянна мярка за неотклонение „задържане под стража“, двама са с „парична гаранция“, а другите двама – с „подписка“. По време на операцията са направени 30 претърсвания и изземвания на различни адреси. Иззети са пари в размер на около 20 000 лева и валута, електронни измервателни везни, както и наркотично вещество кокаин около 700 грама. Разследването продължава, провеждат се разпити и други следствени действия.", "date": "2018.08.10", "title": "Хирурзи извадиха 420 грама кокаин  от стомаха на наркодилър"}
{"url": "https://www.monitor.bg:443/bg/a/view/majki-v-polsha-se-plashat-s-bylgarska-banda-141284", "text": "Тялото на момче без бъбреци е било намерено в понеделник към 14:00 в езерото Солина, в Подкарпатска област в Полша. Полицията е по дирите на престъпна група от България. Тази новина се разпространява от началото на седмицата между полски мамчета в социалните мрежи, а родителките си разменят и правила за безопасно поведение, които да сведат до знанието на децата си, за да не паднат в капана на българските търговци на органи. Трагичен финал на издирването на изчезналия на 19 юни т. г. Кшишек, жител на град Жешув, написа столичното издание \"Газета Варшавска\", което допълни информацията с това, че тялото на момченцето е намерено без бъбреци и с остригана до кожа глава. В текста се казва, че прокуратурата разследва обстоятелствата, свързани с находката и добавя, че властите са по следите на престъпници от България. Часове по-късно статията изчезна от електронното издание на медията, след като се оказа, че е фалшива новина, преписана от фейсбук. В социалните мрежи опасната българска мафия беше описана с незначително различаващи се подробности, в които МПС-то варира от ван до микробус, но във всички случаи е бяло на цвят и с регистрационни табели от България. Появиха се дори \"свидетели\", които с очите си фиксирали отвличания и ясно прочели надписа BG върху номерата. Информирани майки стигнаха дотам, че споделиха и клипчета, на които се вижда как уж мъже отвличат малки деца на публични места, дърпайки ги буквално от ръцете на майките и близките им и ги товарят в бял... лек автомобил или сребрист бус без прозорци. Впоследствие се оказало, че компилацията видеото е правено някъде в Азия, а обстоятелствата около дърпането на дечурлигата не са ясни. От полската полиция, цитирана от \"Експрес бидгоски\", опровергали случая с изчезването на момченце от Жешув и намирането му без бъбреци и го определили като класически пример за фалшива новина. Това коментира официално и говорителят на областната комендатура на полицията в Жешув. Въпреки това във фейсбук майки продължават със съветите децата да не доближават коли на непознати, да не влизат с непознати в асансьора, да не играят сами на детската площадка, и... да не се пързалят върху замръзнали езера и реки.", "date": "2018.08.10", "title": "Майки в Полша се плашат с българска банда"}
{"url": "https://www.monitor.bg:443/bg/a/view/bivsh-igrach-na-ludogorec-premina-v-cyrvena-zvezda-141301", "text": "Бившият нападател на „Лудогорец“ Джонатан Кафу ще продължи кариерата си в „Цървена звезда“ (Белград), съобщиха френските медии. Футболистът, който има и български паспорт, ще играе под наем за една година, като в договора му има опция за откупуване от сърбите за 4 милиона евро, съобщава sambafoot.com. 27-годишният Джонатан Кафу така и не успя да се наложи във френския „Бордо“, като очакванията бяха да вкара повече от 2 гола в общо 19 мача, от които само в един и играл цели 90 минути, в 14 е бил заменен, а в 4 е влязъл през втората част. Кафу има и 2 мача и 1 гол във втория отбор на „жирондинците“ в 4-а лига.", "date": "2018.08.10", "title": "Бивш играч на „Лудогорец“ премина в „Цървена звезда“"}
{"url": "https://www.monitor.bg:443/bg/a/view/mnimi-jrici-obirat-myje-po-kurortite-141251", "text": "Представителите на силния пол най-често стават жертва на “мними проститутки” по морските курорти. Това показват данните на разследващите, които са разследвали десетки подобни случаи за последните няколко години. Маскирани като жрици крадли в минижупи и токчета причакват подпийнали западняци пред дискотеките. Докато предлагат евтина любов на улицата, майсторките бързо и ловко прибират портфейла от задния джоб. След две минути демонстрация на ласки по ръцете на жертвата, от нея вече са свалени всички златни пръстени, гривни и часовници. Когато докопат плячката, “жриците” прекратяват горещите си оферти и изчезват като дим. Класика в жанра е обирът на плажа. и изчакват подходящ момент, за да приберат чантата на съседа по хавлия. Този терен обаче е приоритет на дребните крадци, защото плячката обикновено се състои в дребни левчета и телефон. “Тежката артилерия” на крадците пък работи предимно по хотелите. Изпечени престъпници атакуват ежедневно хотелските стаи докато туристите се пекат на плажа или край басейна. При всеки случай се действа индивидуално и с различен подход. Ако апартаментът е на първи или втори етаж и вратата на терасата е отворена, то крадците се мятат направо през парапета на верандата. За по-високите етажи си има други тактики. Там в употреба обикновено влизат шперцове и подправени ключове. По-рядко се използват въжета за спускане от покрива, заради по-големият риск от злополуки. Веднъж проникнали в стаята, на крадците им трябват по-малко от две минути, за да открият всички скрити пари и ценни вещи. Подобни удари се организират предварително и след дълга подготовка. За да си осигурят “чист терен”, крадците следят поне ден набелязаните жертви. Най-сигурният знак, че туристите са напуснали стаята идва от терасата. Щом от нея изчезнат плажните хавлии и банските, то обирджиите знаят, че Най-обиграните в бранша пък изобщо не се вълнуват дали туристите са в стаята. Те са способни да окрадат всичко, докато летовниците спят на леглата или докато си вземат душ в банята, без да им мигне окото. Най-големият удар бе направен през лятото на 2009 г. в хотел Чайка в Слънчев бряг. Крадци отмъкнаха тогава швейцарски бутиков часовник на стойност 70 000 лева от хотелската стая на строителен бос. Наглият обир бе извършен, докато туристът излязъл за минута на терасата. Късметът на крадците обаче изневери и само два дни по-късно и те бяха задържани. Апашите бяха арестувани след като имаха глупостта да продадат супер скъпия часовник в бургаска заложна къща само срещу 100 лева. Преди години полицията засече и банда от седем румънци, които вилняха в ролята на магистрални бандити. Групата обра 62 годишен мъж от Варна на пътя до Иракли. и на развален английски поискали пари за бензин, предлагайки в замяна пръстен от жълт метал, за който твърдели че е златен. Той отказал да купи ментето, но им  дал им пет лева и показал портфейла си, в който имало само още една десетолевка. Единият я грабнал, а другите отмъкнали от дясната седалка шал, шапка и яке. След бърза засада на полицията, обирджиите бяха арестувани в района на Слънчев бряг.   Двама крадци издъхнаха по време на кокошкарски обири край морето. Инцидентите станаха през лятото на 2014 година. 27-годишен апаш, известен с прякора Пуйката почина на място след като падна от терасата на третия етаж на семеен хотел в Несебър. Собственичката открила трупа му на следващата сутрин пред вратата на къщата. Месец по-късно при среднощен обир в Бургас издъхна 22 годишният Михаил Хазърджиев. Той атакувал частен хотел в комплекс \"Зорница\", като се промъкнал в една от стаите на шестия етаж, след което отмъкнал стар GSM. В стаята спял 30 годишен турист, а през това време крадецът започнал да рови за пари в нощните шкафчета и багажа му. Не успял да открие никакви банкноти и за да не си отива с празни ръце, прибрал мобилния апарат, който бил единствената ценна вещ в стаята. После  се опитал да избяга през терасата. Гостът обаче се събудил и се разкрещял, а подплашеният апаш се е опитал да прескочи на съседния балкон. В паниката се подхлъзнал и полетял от близо 20 метра височина. Мъжът загина на място, а в ръцете му бе открит фаталният мобилен телефон, откраднат минути по-рано от стаята.", "date": "2018.08.10", "title": "Мними жрици обират мъже по курортите"}
{"url": "https://www.monitor.bg:443/bg/a/view/dnes-e-bylgarskijat-den-na-evropejskoto-po-atletika-141278", "text": "Днес е денят с най-силно българско присъствие на европейското първенство по лека атлетика в Берлин. Вечерта две наши атлетки ще атакуват медалите – Мирела Демирева в скока на височина и Габриела Петрова в тройния скок. Финалът в скока на височина започва в 20:22 ч., а в тройния скок е с начален час 21:07. Между двете дисциплини е полуфиналното бягане на 200 м при жените, където своя първи старт на първенството ще направи Ивет Лалова. По регламент тя пропуска сериите в дисциплината, където по обяд ще стартира Инна Ефтимова. В 13:40 ч пък е квалификацията на Момчил Караилиев в тройния скок, където нормата за финала е 16,75 м.", "date": "2018.08.10", "title": "Днес е българският ден на европейското по атлетика"}
{"url": "https://www.monitor.bg:443/bg/a/view/sa-sht-s-oshte-po-moshten-boen-lazer-141283", "text": "Американската армия продължава с разработването на ново лазерно оръжие с мощност 100 кВт, след като отпусна $ 10 млн. на Lockheed Martin и Dynetics, за да продължат разработването на демонстратора за високоенергийни лазерни тактически превозни средства (HEL TVD). Според Lockheed, по договор следва завършването на прегледа на системните изисквания и техническото актуализиране на базовата линия, като предварителния преглед на проекта ще е през януари 2019 г. Съгласно условията на договора Lockheed ще достави лазера, като използва опита си от програмата на армията Robust Electric Laser Initiative (RELI). Междувременно Dynetics ще трябва да се справи със задачата да интегрира оръжието в семейството на средните тактически превозни средства (FMTV). Lockheed, Dynetics и техните партньори работят под името Team Dynetics и са един от двата контрагента, които се съревновават да произведат лазерен демонстратор до 2022 г. Спечелилият ще продължи да инсталира лазерното си оръжие на армейската платформа FMTV, преди полевите изпитания ракетния полигон White Sands Missile Range, в Ню Мексико. „Разпространението на враждебни безпилотни въздушни системи и ракети, артилерия и минохвъргачки представлява все по-голяма заплаха за американските войски”, казва Лейн МакКинни (Iain McKinnie), главен бизнес директор на отдел Advanced Laser Solutions and Strategy в Lockheed Martin. „Лазерните оръжия предоставят много муниции и много ниска цена за изстрел, което ги прави идеални за допълване на съществуващите кинетични енергийни оръжия, за да се справят с интензивните нападенията от рояци безпилотни летателни апарати. Програмата HEL TVD е критична стъпка към реализирането на този потенциал, като през 2022 г. ще се проведат тестове на мобилна система за лазерно оръжие от 100 кВт, напълно интегрирана на FMTV военен камион.”", "date": "2018.08.10", "title": "САЩ с още по-мощен боен лазер"}
{"url": "https://www.monitor.bg:443/bg/a/view/bylgarite-se-topjat-naj-byrzo-141287", "text": "Американското издание „Бизнес инсайдър“ публикува материал, посветен на десет държави със сериозни демографски проблеми, съобщи \"Дарик\". Специално място в материала е отделено и на демографската криза у нас. Според изданието България, най-бедната страна членка на Европейския съюз, е страната с най-бързо топящо се население и съвсем скоро българите ще бъдем колкото след края на опустошителната Втора световна война. Очаква се през 2050 г. българите да са едва 5,4 милиона, като за това е виновен не само ниският коефициент на плодовитост от 1,46 деца на жена, но и високата емиграция. Особено любопитно е, че десетте държави с най-бързо изчезващо население в света се намират в Европа, като повечето са членки на ЕС. В тази негативна класация, след България се нареждат Латвия, Украйна, Хърватия, Румъния, Молдова, Литва, Полша, Сърбия и Унгария. Изненадващо обаче със сериозни демографски проблеми са и едни от най-населените държави в света. Проблеми с ниската раждаемост имат дори САЩ, Япония, Южна Корея, Испания, Италия, Обединеното кралство. Повечето от тези страни обаче успяват да компенсират спада на раждаемостта с прием на имигранти. Китай, с население от над един милиард души, също е изправен пред тиктакаща „демографска бомба“. Експерти предричат, че през 2030 г. 25% от населението на страната ще бъде над 60 години. Властите срещат сериозни трудности да увеличат раждаемостта, след като продължение на десетилетия на китайските семейства не се разрешаваше по повече от едно дете.", "date": "2018.08.10", "title": "Българите се топят по-бързо от всички на планетата"}
{"url": "https://www.monitor.bg:443/bg/a/view/bez-palatki-havlii-i-chadyri-po-dunite-141280", "text": "Нова забрана за опъване на палатки и поставяне на хавлии и чадъри върху дюни по Черноморието предвижда проект за промени в Закона за устройството на Черноморското крайбрежие. Тримата ресорни министри - на туризма Николина Ангелкова, на екологията - Нено Димов и вицепремиерът Валери Симеонов, обявиха, че основен проблем за крайбрежието и това лято ще останат къмпингуващите, предаде БТА.  В ефира на „Здравей, България” Христина Генова от РИОСВ-Варна обясни, че към момента дюните са отразени в кадастралните карти, но не са обозначени. „Законодателят трябва да реши кой да ги обозначава, но те са характерни образувания и се различават”, обясни Генова. Тя каза още, че предстои проверка на фургон, превърнат в търговски обект, на дюните в Шкорпиловци.", "date": "2018.08.10", "title": "Без палатки, хавлии и чадъри по дюните"}
{"url": "https://www.monitor.bg:443/bg/a/view/svetovnijat-lider-po-ubijstva-brazilija-dostigna-nov-rekord-141279", "text": "Рекордните 63 880 души са били убити в Бразилия миналата година, което я прави най-смъртоносната година в историята на страната, предаде АП. Най-голямата държава в Латинска Америка е световният лидер по брой убийства. Бразилският форум за обществена сигурност, независима организация, която следи националните статистики, свързани с престъпността и която е автор на доклада, каза, че организираната престъпност е една от причините за нарастващия брой убийства. Тя обаче добави, че съпътстваните с все по-голямо насилие полицейски операции също изиграват важна роля. Тези операции се извършват срещу наркобандите, контролиращи много от бразилските фавели. Средно по 14 души на ден биват убити от полицейски служители, което е с 20 процента ръст спрямо миналата година. Над 1000 жени са убити в престъпления от омраза срещу техния пол, посочва докладът.", "date": "2018.08.10", "title": "Световният лидер по убийства Бразилия достигна нов рекорд"}
{"url": "https://www.monitor.bg:443/bg/a/view/dacia-sandero-stepway-se-razhubavi-141270", "text": "Второто поколение на Dacia Sandero вече се предлага с ново ниво на оборудване Stepway Limited. Лимитираната версия има няколко нови опции, сред които и автоматичен климатик. Приятното излъчване на модела е подсилено от множество екстериори и интериорни промени. С лимитираната серия Dacia лансира и изцяло новия пясъчно бежов цвят, който е нов за гамата на марката. Новата версия се допълва с дизайнерски елементи като странични огледала с черно лаково покритие. Новата Dacia Sandero Stepway Limited е с големи фарове с LED дневни светлини. В предната броня има голям въздухозаборник, а от двете му страни са разположени фаровете за мъгла. Над задното стъкло е поставен малък спойлер, а задната част е подчертана с изразителни фарове с четири клетки. Модификацията Sandero Stepway традиционно се отличава от стандартния модел с офроуд визия. Нейната каросерия е декорирана с черни пластмасови панели, на покрива са поставени релси за багажник, а пътният просвет е цели 204 мм. Стоманените 16-цолови джанти са покрити със специални двуцветни тасове, които имитират алуминиеви джанти. Лимитираната серия Dacia Sandero Stepway се отличава с елементи в черен и бял лак по арматурното табло и въздуховодите. Скалите на уредите и вентилационните отвори са с хромирани пръстени. Бутоните за управление на аудиосистемата и климатика са лесни за използване. На централната конзола е инсталиран 7-инчов сензорен екран на навигационната система, а най-отгоре има малка ниша за предмети. а в жабката има място за много документи. Предните седалки са със специална двуцветна текстилна тапицерия, тялото на водача заема удобна позиция, а облегалките имат странични опори. На задните седалки има достатъчно място дори за високи хора. Отзад могат да се поберат трима възрастни пътници, но доста по-удобно ще бъде за двама. Обемът на багажника е 320 литра, а със сгънати задни седалки достига до 1200 литра. Новата Dacia Sandero Stepway Limited се предлага с два високоефективни двигателя - бензиновият TCe 90 и дизеловият dCi 90. И двата мотора използват турбокомпресор и развиват мощност от 90 к.с. Агрегатите са съчетани с 5-степенна механична предавателна кутия. Дизеловата версия на Dacia Sandero Stepway Limited се предлага и с автоматизирана скоростна кутия Easy-R, без педал на съединителя. По-икономичен е 1,5-литровият турбодизелов мотор, който харчи едва 3,9 л/100 км, но ако не изминавате много километри на година, по-разумният избор е тестваният бензинов двигател TCe 90, който изразходва средно само 5,1 л/100 км. Това е Мощността му е 90 к.с. при 5000 об/мин, а максималният въртящ момент е 140 Нм. По-забележителното е, че 90% от въртящия момент е на разположение на водача още при 1600 об/мин. Моторът е енергичен и отзивчив, осигурява пъргаво ускорение, тъй като използва турбокомпресор и технология за променливи фази за газоразпределението. В същото време 3-цилиндровият агрегат е евтин за поддръжка, основно заради подобренията и нововъведенията в мотора, като ангренажната верига, която няма нужда от поддръжка и има живот, равен на този на двигателя. Окачването на Dacia Sandero Stepway Limited е настроено за комфортно пътуване по всякакви настилки и черни пътища. Мекото окачване с лекота се справя дори с огромни дупки, като в същото време колата не се наклонява осезаемо в завоите. Пътният просвет от 204 мм е от голяма полза извън пътя и през зимата, защото автомобилът без особени затруднения преминава неравни терени и се измъква от снежните преспи и коловози по непочистените улички и тесни пространства. В същото време Dacia Sandero Stepway Limited лесно се качва на бордюрите, за да паркира там, където повечето стандартни леки коли не могат да се покатерят. Управлението се променя според скоростта, като при маневриране воланът е много лек, а на магистралата с висока скорост приятно се втвърдява. Доста е работено върху шумоизолацията в купето и шумът от вятъра и от гумите прониква едва след 130 км/ч. Високият хечбек има много добро сцепление с пътя, за този клас коли. У нас цените на лимитираната Dacia Sandero Stepway Limited започват от 23 690 лева за версията с бензинов турбодвигател с мощност 90 к.с. Стандартното оборудване включва автоматичен климатик, задни сензори за паркиране, мултимедийна система със 7-инчов сензорен екран, круиз контрол и ограничител на скоростта, пясъчно бежов цвят металик, 16-цолови стоманени джанти с декоративни тасове, имитиращи алуминиеви джанти, електронна стабилизираща програма и много други. Много полезна опция е камерата за заден ход, която струва 400 лева и улеснява паркирането и маневрирането.", "date": "2018.08.10", "title": "Dacia Sandero Stepway се разхубави"}
{"url": "https://www.monitor.bg:443/bg/a/view/sok-ot-celina-svalja-kryvnoto-ot-domati-zasilva-metabolizma-141233", "text": "Сок от целина сваля кръвното налягане, а от домати – масилва метаболизма. До този извод е стигнал американският натуротерапевт д-р Норман Уокър и уточнява, че те започват да се усвояват и действат много бързо, около 15 минути след приемането им. Освен това, те могат да се пият в неограничени количества. Прясно изцедените сокове от зеленчуци са отлрично природно стредство и алтернатива на не едно и две лекарства. Те подпомагат възстановяването след тежки болести дори по-бързо, отколкото плодовите, твърди още д-р Уокър. Цeлинaтa cъдъpжa eтepичнo мacлo, cлyзни вeщecтвa, тлъcтo мacлo, нишecтe, витaмин C, opгaничeн нaтpий, мaгнeзий и жeлязo. Той е силно диуретично средство, което го прави подходящ при болни бъбреци. На това му свойство се дължи и свойството му да преборва хипертонията. Същевременно, той пoдoбpявa xpaнocмилaнeтo, възбyждa aпeтитa, потушава peмвaтичните болки, действа срещу възпaлeниe нa бpoнxитe, ypтиĸapия, дepмaтити, нeвpoзи и пoлoвa cлaбocт. За разлика от него, сокът от домати cтимyлиpa xpaнocмилaнeтo, подобрява метаболизма и с това е пoлeзeн зa xopa c нapyшeнa oбмянa нa вeщecтвaтa. Πpи жeлaниe зa oтcлaбвaнe мoжe дa ce ĸoмбиниpa cъc coĸ oт ябълĸи и лимoни. Дoмaтът e cъĸpoвищe нa витaмини и минepaлни coли - мaгнeзий, жeлязo, ĸaлций, витaмин В1 B2, C и бeтa ĸapoтин. Kpacтaвичeният coĸ, блaгoдapeниe нa cъдъpжaщият ce в нeгo ĸaлий, e eфиĸacнo cpeдcтвo зa лeĸyвaнe нa ниcĸo ĸpъвнo нaлягaнe, пиopeя и ĸocoпaд. Koмбиниpaн cъc coĸ oт мopĸoви, тoй имa блaгoтвopнo дeйcтвиe пpи peвмaтични зaбoлявaния. Цвeĸлoтo e бoгaтo нa цeлyлoзa, ябълчeнa ĸиceлинa, йoд и мaгнeзий. Aĸo ce пpиeмa caмocтoятeлнo, дopи 1 винeнa чaшa oт тoзи coĸ мoжe дa пpeдизвиĸa oчиcтитeлнa peaĸция, cъпpoвoдeнa c виeнe нa cвят и пoвpъщaнe. Зaтoвa пpи зaпoчвaнe нa лeчeниe cъc coĸ oт цвeĸлo, тoй тpябвa дa ce пpиeмa внимaтeлнo - 1 винeнa чaшa cypoв coĸ 2 пъти днeвнo. Kaтo нaчaлo тpябвa дa ce cмecвa cъc coĸ oт мopĸoви, ĸoйтo дa пpeoблaдaвa, ĸaтo пocтeпeннo coĸът oт цвeĸлo ce yвeличaвa. Cмec oт мopĸoвeн coĸ и coĸ oт чepвeнo цвeĸлo cнaбдявa opгaнизмa c фocфop, cяpa, ĸaлий, a виcoĸoтo cъдъpжaниe нa витaмин A гo пpaви пpeĸpaceн cтpoитeл нa ĸpъвнитe ĸлeтĸи. Paвни ĸoличecтвa coĸ oт цвeĸлo-мopĸoви-pяпa yĸpeпвa opгaнизмa, нe дoпycĸa aтepocĸлepoзaтa, a нeмaлĸo aвтopи гo пpeпopъчвaт и ĸaтo пpoтивoтyмopнo cpeдcтвo. Coĸът oт мopĸoви имa изĸлючитeлни ĸaчecтвa. Toй cъдъpжa жизнeнoвaжнитe зa opгaнизмa минepaли и миĸpoeлeмeнти - фocфop, ĸaлций, мeд, ĸoбaлт, жeлязo и витaминитe A, B, B1 B2, D, E, K, PP. Зaтoвa c пpaвo мoжe дa ce ĸaжe, чe coĸът oт мopĸoви e нaй-дoбpaтa opгaничнa xpaнa зa ĸлeтĸитe и тъĸaнитe. Haй-eвтиният и лeceн нaчин зa нaбaвянe нa йoд в opгaнизмa e yпoтpeбaтa нa пoвeчe зeлeн фacyл. Oт зeлeнчyцитe тoй cъдъpжa нe caмo нaй-виcoĸ пpoцeнт йoд, нo и eлeмeнти, ĸoитo oбeзпeчaвaт нaтypaлeн инcyлин зa нyждитe нa xpaнocмилaтeлнитe opгaни.", "date": "2018.08.10", "title": " Сок от целина сваля кръвното, от домати – засилва метаболизма"}
{"url": "https://www.monitor.bg:443/bg/a/view/osyden-ot-syrbija-za-korupcija-stana-chlen-na-konstitucionnija-syd-na-kosovo-141281", "text": "Президентът на Косово Хашим Тачи назначи за член на Конституционния съд на Косово Радомир Лабан, осъден в Сърбия за корупция, предадоха информационните агенции. Лабан, етнически сърбин, напусна Сърбия, за да избегне изтърпяване на присъда затвор. Той бе назначен вчера за един от деветте съдии в косовския Конституционен съд на мястото, предвидено за представител на малцинствените общности в Косово. Лабан стана член на съда по предложение на сръбските депутати в косовския парламент, които през май миналата година одобриха назначаването му. Тачи досега не одобряваше номинацията му, тъй като опозицията и правосъдния надзорен орган искаха преди това да се извършат всички проверки. През 2011 г. съдът в сръбския град Кралево осъди Лабан на шест години затвор по обвинение в корупция за престъпления, извършени докато работел в сръбската митница. В тези шест години бяха включени и три години, прекарани в ареста - от 2006 до 2009 г., докато чакаше да започне процесът. До влизането в сила на присъдата той бе освободен от ареста, сред което избяга в Косово. След бягството на Лабан съдът издаде международна заповед за арестуването и екстрадирането му в Сърбия. Източници от сръбската полиция потвърждават, че издадената срещу него заповед на Интерпол все още е в сила.", "date": "2018.08.10", "title": "Осъден от Сърбия за корупция стана член на Конституционния съд на Косово"}
{"url": "https://www.monitor.bg:443/bg/a/view/grycki-tijnejdjyr-sprja-djokovich-nadal-se-spravi-s-vavrinka-141275", "text": "Четирикратният шампион Новак Джокович отпадна на 1/8-финалите на турнира “Роджърс къп” в Торонто след изненадваща загуба от тийнейджъра Стефанос Циципас. 19-годишният грък се наложи с 6:3, 6:7(5), 6:3 и постигна най-ценната победа в досегашната си кариера. “Чаках момента да захапя като булдог. Следвах плана си и знаех, че рано или късно той (Джокович - б.р.) ще се пречупи”, демонстрира самочувствие след успеха Циципас, който за първи път ще играе 1/4-финал на турнира от сериите “Мастърс”. Гръцкият тенисист проби в самото начало на третия сет и не изпусна инициативата до края на мача. Той триумфира след 2 часа и 17 минути игра, а Джокович му отдаде дължимото. “Циципас игра много добре и без никакво съмнение победи заслужено. Аз допуснах доста грешки от основната линия и не бях стабилен при ретурите”, коментира сърбинът. Световният №1 Рафаел Надал постигна трудна победа над Стан Вавринка. Рафа се потруди доста, но в крайна сметка записа 17-а победа над Вавринка в 20 мача помежду им след успех със 7:5, 7:6(4). На четвъртфиналите съперник на Надал ще бъде шестият поставен Марин Чилич, който се наложи с 6:3, 6:2 над Диего Шварцман от Аржентина.  ", "date": "2018.08.10", "title": "Гръцки тийнейджър спря Джокович, Надал се справи с Вавринка"}
{"url": "https://www.monitor.bg:443/bg/a/view/reshavat-parametrite-na-zakona-za-horata-s-uvrejdanija-141273", "text": "Решават окончателните параметри на закона за хората с увреждания. Работната група се събира в Министерството на труда и социалната политика. На последната среща в понеделник между майките на деца в неравностойно положение и министри беше одобрен план за изпълнение на интегрирано решение за административно и социално обслужване на хората с увреждания. Предвижда се създаване и управление на регистър за инвалидите, в който да се съдържа информация от различни административни източници. Освен това ще се разработят механизми- техническите помощи и медицинските изделия поетапно да влязат към НЗОК и Министерството на здравеопазването, за да се засили контрола и да спре източването на средства. Трите закона – за хората с увреждания, за личната помощ и за социалните услуги се очаква да влязат в парламента до края на септември. Преди началото на работната група майките на деца с увреждания заявиха, че са крайно разочаровани от новия законопроект. Причината била, че  нищо от договореното с премиера не фигурирало там. Освен това нямало да бъде изпълнено желанието им законът да влезе в сила от януари. Майките на деца с увреждания настояват не само социалното министерство да се ангажира с решаването на проблема, но и здравното, и образователното. Те казаха още, че са готови да опънат палатка и пред социалното министерство.", "date": "2018.08.10", "title": "Решават параметрите на закона за хората с увреждания "}
{"url": "https://www.monitor.bg:443/bg/a/view/malyk-iskyr-smenja-cveta-si-141277", "text": "От две седмици река Малък Искър е необичайно оцветена. Сутрин е синя, следобед - зелена. Местните жители подават и сигнали на 112 за мъртва риба и се притесняват, че мътната вода стига до чешмите и дворовете им. В четвъртък екип на NOVA отиде на място с проверяващите институции и на място завариха водите в друг цвят. Експертите обаче бяха категорични, че проблем с качеството на водата няма. След първия сигнал за наличие на мъртва риба в реката са взети проби, резултатите от които все още не са готови. Проверяват се всички околни предприятия, които биха могли да са причинили замърсяване на Малък Искър. По поречието на реката има изградени две пречиствателни станции. Тя минава през повече от 10 села и два града – Етрополе и Правец. Тя е и най-големият приток на Искър. Местните хора казват, че водата има странен цвят от около две седмици насам. Кметът на Правец Румен Гунински каза, че реката придобива необичаен вид в петък срещу събота. Той увери, че проблема са сигнализирани всички отговорни институции.", "date": "2018.08.10", "title": "Малък Искър сменя цвета си"}
{"url": "https://www.monitor.bg:443/bg/a/view/za-da-ne-si-skubem-kosite-141260", "text": "“Не винаги да си пенсионер означава началото на мъките. Напротив, може да си позволиш луксозен кораб, да обикаляш света. И за това не е нужно да похарчиш всичките си пари, просто е много евтино. А с минималната пенсия може спокойно да покриеш сметките си и да живееш спокойно“. “Не винаги да си пенсионер означава началото на мъките. Напротив, може да си позволиш луксозен кораб, да обикаляш света. И за това не е нужно да похарчиш всичките си пари, просто е много евтино. А с минималната пенсия може спокойно да покриеш сметките си и да живееш спокойно“.  Това е разказ на една българка на 59 години. Тя обаче не живее у нас, а в Испания. В същото време си представете хора на нейната възраст тук, в страната ни. Тези, на които са им нужни още няколко години до пенсия и едва кретат, за да доработят. И то такава пенсия, която едва ли ще им позволи да пътуват с кораб и да отсядат в добри хотели. И разликата с испанските или немските пенсионери е огромна. И това си личи по качеството на живот. Защото когато става дума за възрастните хора у нас, в съзнанието ни съвсем не изниква лукс и спокоен живот, а по-скоро се сещаме за кофичката кисело мляко, която те едва могат да си позволят. Поредният пример - оказва се, че поне 30 000 жени у нас ще бъдат ощетени с парите за втора пенсия. Причината е, че са се осигурявали за по-малък период от време. Да не говорим пък и че у нас масово служителите се осигуряват на минималната заплата. Често това е наложено от работодателя, но съвсем не са малко тези, които смятат, че няма нужда да дават излишни пари на държавата, и дори предпочитат да вземат пари на ръка, пък и дори да работят без договор. Особено ако не са лоялни клиенти на някоя банка. Затова и искат да си спестят някоя и друга вноска и да изхарчат парите за себе си. Когато човек е млад, обикновено не мисли за старини и си казва, че това време е прекалено далече. Когато обаче това се случи, в един прекрасен момент започваш да си скубеш косите. И си казваш, че е трябвало да си по-предвидлив. Доколко си заслужава това, е друг въпрос. Много хора ще си кажат, че не си струва да наливаш допълнително пари в някой фонд, при условие че след това получаваш дребни суми. Затова и сега дружествата ще са задължени да изплащат на хората, родени след 1959 г., пожизнена допълнителна пенсия, ако натрупаната в партидата им сума позволява месечен размер от поне 20% от минималната пенсия за стаж и възраст. Според прогнозата на социалното министерство обаче през 2021 г., когато ще се пенсионират първите жени с право на втора пенсия, много от тях няма да могат да получават пожизнена пенсия заради недостатъчно натрупани средства, които да гарантират минималния месечен размер. Така отново опираме до въпроса с плюсовете и минусите. Може би всеки трябва да ги прецени сам за себе си. И да реши дали е по-добре да се осигурява допълнително, да си внася пари на депозит, или пък да изисква работодателят му да го осигурява на цялата заплата. В случая може би в пълна сила важи поговорката „бели пари за черни дни“. Или по-скоро за старини. Така че нека не се успокояваме с идеята, че пенсионирането е прекалено далече. За да не се окаже в един момент, че сме неприятно изненадани.", "date": "2018.08.10", "title": "За да не си скубем косите"}
{"url": "https://www.monitor.bg:443/bg/a/view/30-000-gorjat-s-vtora-pensija-141244", "text": "Поне 30 000 жени горят с втората пенсия. Причината за това е, че първите, които ще имат право да се възползват от преференциите на частните фондове през 2021г. ще бъдат от нежния пол Средно годишно у нас се пенсионират по 90 000 души, като половината са жени. Тези от тях обаче, които са се осигурявали на средния доход в индивидуалната си партида ще имат натрупани 7874,42 лв., става ясно от изчисленията на социалното министерство. Сумата ще бъде по-малка, от необходимата за получаване на пожизнена втора пенсия, защото периодът на внасяне във фонда е бил по-кратък. Това е така, защото месечният размер на сумата, на която имат право, ще бъде по-малка от 20% от минималния размер на пенсията. Вместо това ако натрупаната партида не позволява изплащането на този размер, ще има възможност да се сключи за период от 5, 10 или 15 години, обясни социалният министър Бисер Петков. При него месечната вноска може да е между 20 и 100 % от размера на минималната пенсия. Това означава, че тези, които изберат да получават втората си пенсия разсрочено в рамките на 10г. месечно ще вземат по 76,93 лв. Ако по време на разсроченото плащане човекът умре, наследниците му получават остатъка. Тези пък, чиято партида не надхвърля трикратния размер на минималната пенсия ще могат да я получат накуп. Чак през 2024г. новите пенсионери ще могат да получават втора При тях натрупаният капитал в индивидуалната им партида ще бъде 10 810,92 лв. Промените в Кодекса са социално осигуряване, които предлага министър Бисер Петков пък предвиждат пенсионните дружества да бъдат задължени да гарантират минимален размер на допълнителната пенсия, който ще се изчислява на базата на реално събраните осигуровки по партидата. Ако доходността е положителна, размерът щял да бъде по-голям, допълни ресорният министър. За целта ще се подписва пенсионен договор с фонда, в който ще се определя начинът на плащане и гарантираната минимална сума. С измененията се предвижда да имаме право да получим сумата от частните фондове 1г. преди навършване на пенсионна възраст, а не както беше до сега 5 години по-рано.", "date": "2018.08.10", "title": "30 000 жени горят с втора пенсия"}
{"url": "https://www.monitor.bg:443/bg/a/view/poshtite-stavat-mitnica-za-pratki-izvyn-es-141250", "text": "С две ходения до пощата ще може да получаваме пратката си от САЩ, Китай и други страни извън Европейския съюз. „Български пощи“ и Агенция „Митници“ реализират проект за преместване на митническата обработка на пратките в една точка. Трудната и мудна процедура за освобождаване на пратки от митниците от електронни магазини от трети страни се улеснява за клиентите на пощите. По закона за митниците международните пощенски пратки извън ЕС, съдържащи предмети и стоки, подлежат на митнически контрол и митническо оформяне. и други страни е довело до опростяване на процедурата в пощите съвместно с митниците, заяви в интервю за „Монитор“ изп. директор на „Български пощи“ Деян Дънешки. Държавното дружество им 19 пощенски станции към митниците в страната, основно в големите градове. Всеки получател на пощенска пратка има право сам да се представлява или да упълномощи пощите да го представляват пред митническите органи, за да я освободи. Това ще става с две ходения до клона - един път за попълване, а вторият път за получаване на пратката. „Има митница в Благоевград, но в селото на 50 км няма митница. Той трябва да дойде от това село в Благоевград да обработят пратката, ако ние я обработим, той ще си отиде направо в пощата в селото и ще си я вземе там, на място“, коментира Дънешки. но не включва митото на пратката За подобряване на услугата в пощите изграждат хъб в разменно-сортировъчния център за митническо представителство, за да изпълняват митнически оформени международни пратки в кратък срок. Пощите предлагат от скоро и възможност за сключване и плащане на вноски по задължителната за автомобилистите застраховка „Гражданска отговорност“. Но се предлагат услугите на само един застраховател. От пощите предвиждат да станат застрахователен брокер, за да разширят предлаганите полици на клиентите си. „В момента разглеждаме тази възможност, подготвяме документи за кандидатстване, но все още сме на етап, който изчистваме концепцията“, коментира Дънешки. По думите това е свързано с хората, които ще предлагат тази услуга. „Брокерството изисква хора, които са фокусирани върху застраховките. При нас сегментът от услуги е много голям. Не мога да очаквам от моите служители по места да са корифеи в застраховането, което също създава малък проблем при брокерството“, смята шефът на държавното дружество.", "date": "2018.08.10", "title": "Пощите стават митница за пратки извън ЕС"}
{"url": "https://www.monitor.bg:443/bg/a/view/mvr-vdiga-vertolet-za-kontrol-na-pytishtata-kym-moreto-141282", "text": "МВР включва вертолет в контрола по пътищата към морето, съобщи Росен Рапчев от \"Пътна полиция\". Новата мярка, в която участва машината на граничната полиция, ще бъде приложена днес. Вертолетът ще кръжи около пътищата към морето. Също така, по-лесно ще бъде отбивано движението, ако има катастрофа. Агресивните водачи и тези, които не спазват дистанция или карат с висока скорост, са под особено наблюдение, ще се проверява и оръжието, каза Рапчев. Ще има и скрити полицаи, които ще са в цивилни коли. Те няма да спират, а само ще подават информация на колегите си в патрулките за нарушители. За пътуващите чужденци през страната МВР е предприело мерки, като им раздава листовки на границата. В тях има информация за правилата за движение по пътищата у нас.", "date": "2018.08.10", "title": "МВР вдига вертолет за контрол на пътищата към морето"}
{"url": "https://www.monitor.bg:443/bg/a/view/grisho-otnovo-v-pyrvi-mach-dnes-na-korta-v-toronto-141276", "text": "Григор Димитров ще играе и днес на централния корт в Торонто. Мачът му от четвъртфиналите срещу Кевин Андерсън (РЮА) e първи по програма и ще започне в 19:30 ч. българско време. Първата ни ракета се класира за тази фаза на турнира след трудна победа над Франсис Тиафоу със 7:6(1), 3:6, 7:6(4), а поставеният под номер 4 Андерсън, който е финалист на \"Уимбълдън\" за тази година, елиминира Иля Ивашка (Беларус) със 7:5, 6:3. 32-годишният Андерсън е 6-и в класацията на АТР в момента, но миналия месец достигна до рекордното за него пето място. 203-сантиметровият южноафриканец има четири титли в кариерата си и е заработил над 13,14 милиона долара от наградни фондове като професионалист. Андерсън прави страхотен сезон тази година. Освен финала на “Уимбълдън”, той спечели титлата в Ню Йорк,  достигна до осминафиналите на “Ролан Гарос”, игра полуфинал на мастърса в Мадрид, четвъртфинали на мастърсите в Индиън Уелс и Маями и финали в Пуна и Акапулко.", "date": "2018.08.10", "title": "Гришо отново в първи мач днес на корта в Торонто"}
{"url": "https://www.monitor.bg:443/bg/a/view/vijte-vsichki-rezultati-ot-liga-evropa-141274", "text": "Резултати от първите мачове от третия предварителен кръг в Лига Европа:   Уфа (Русия) - Прогрес Нидеркорн (Люксембург) 2:1 Алашкерт (Армения) - ЧФР Клуж (Румъния) 0:2 Спартакс Юрмала (Латвия) - Судува (Литва) 0:1 Апоел Хайфа (Израел) - Аталанта (Италия) 1:4 РБ Лайпциг (Германия) - Университатя Крайова (Румъния) 3:1 Лудогорец (България) - Зрински Мостар (Босна и Херцеговина) 1:0 Шериф Тираспол (Молдова) - Валур (Исландия) 1:0 Апоел Бер Шева (Израел) - АПОЕЛ Никозия (Кипър) 2:2 Торпедо Кутаиси (Грузия) - Кукеси (Албания) 5:2 Мариупол (Украйна) - Бордо (Франция) 1:3 Динамо Минск (Беларус) - Зенит Санкт Петербург (Русия) 4:0 Щурм Грац (Австрия) - АЕК Ларнака (Кипър) 0:2 Тренчин (Словакия) - Фейенорд (Холандия) 4:0 Аполон (Кипър) - Динамо Брест (Беларус) 4:0 Сигма Оломоуц (Чехия) - Кайрат (Казахстан) 2:0 Ягелония (Полша) - Гент (Белгия) 0:1 ЦСКА (България) - Копенхаген (Дания) 1:2 Нордшеланд (Дания) - Партизан (Сърбия) 1:2 Олимпия (Словния) - ХИК Хелзинки (Финландия) 3:0 Генк (Белгия) - Лех Познан (Полша) 2:0 Олимпиакос (Гърция) - Люцерн (Швейцария) 4:0 Истанбул Башакшехир (Турция) - Бърнли (Англия) 0:0 Бешикташ (Турция) - ЛАСК Линц (Австрия) 1:0 Витес (Холандия) - Базел (Швейцария) 0:1 Заря Луганск (Украйна) - Спортинг Брага (Португалия) 1:1 Корк Сити (Ирландия) - Розенборг (Норвегия) 0:2 Дю Ню Сейнтс (Уелс) - Мидтюланд (Дания) 0:2 Хибърниън (Шотландия) - Молде (Норвегия) 0:0 Хайдук Сплит (Хърватия) - ФКСБ (Румъния) 0:0 Спартак Суботица (Сърбия) - Брьондби (Дания) 0:2 Сарпсборг 08 (Норвегия) - Риека (Хърватия) 1:1 Глазгоу Рейнджърс (Шотландия) - Марибор (Словения) 3:1 Легия Варшава (Полша) - Дюделанж (Люксембург) 1:2 Слован Братислава (Словакия) - Рапид Виена (Австрия) 2:1 Севиля (Испания) - Жалгирис (Литва) 1:0", "date": "2018.08.10", "title": "Вижте всички резултати от Лига Европа"}
{"url": "https://www.monitor.bg:443/bg/a/view/dyrti-chengeta-v-ataka-sreshtu-peevski-obzor-141266", "text": "Наследниците на ДС активираха пионките си за поредна клеветническа атака срещу депутата от ДПС и наш издател Делян Пеевски. За таран на атаката този път бе използван един от неформалните говорители на забегналия зад граница Цветан Василев, който усилено се крие от българското правосъдие, пред което трябва да отговаря за източването на КТБ. Вместо да се върне у нас и да бъде съден за престъпленията си, обаче БГ Мадоф урежда поредните ченгеджийски постановки, чрез които да прехвърли на друг отговорността за ограбените вложители и откраднатите милиарди. За целта банкера беглец ползва класически ДС сценарии, при които вади позабравено политическо чучело пред удобна на Василев медия, за да говори уж скандални, а в действителност напълно измислени факти. Точно това представлява и интервюто, дадено от Осман Октай пред „Фрогнюз“. В него изгонения от политиката Октай заради съмнения, че бъркал в партийната каса на ДПС, говори за задкулисни касиери и по чисто мафиотски начин предава послания, че определени неудобни за менторите му фигури трябва да бъдат разчистени. Скандалната политическа мумия дори посочва два възможни начина това да се случи – чрез изпращането им в забвение или чрез физическото им ликвидиране. Важно е да се отбележи, че както собственикът на сайта Огнян Стефанов, известен с ДС псевдонима си агент Академик, така и Октай е отроче на бившите мракобесни служби. В периода 1975-1983 г. той е бил сътрудник на Държавна сигурност под псевдоним Огнян. Нищо чудно, че Цветан Василев да разпръскват лъжи срещу вечния им враг – Делян Пеевски. От години депутатът е превърнат в мишена за фалшиви новини на наследниците на ДС - олигарсите у нас и техния ментор Иван Костов, заради журналистическите разследвания на медиите от нашата издателска група, както и заради законодателните инициативи на Пеевски, които целят осветляването на задкулисието у нас и възпиране на опитите на тези престъпни босове да ограбват страната и гражданите й. В същото време само за едно денонощие Фабриката за фалшиви новини завъртя пълен цикъл от дежурните лъжи по адрес на Пеевски. От години медиите, финансирани от българската олигархия, тиражират лъжи за Пеевски по три основни направления – строителен бизнес, „Булгартабак“ и медиен монопол. Само за едно денонощие фабриката успя хем от фалшиви публикации, хем в като съдържание изреди целия конспект. „Медиапул“ на бившата говорителка на Иван Костов – Стояна Георгиева, отново си измисли връзка на произволна строителна фирма с Пеевски. Фактът, че в Търговския регистър, когото дори любимото НПО на Фабриката за фалшиви новини „Репортери без граници“ посочва като добър и достоверен източник, ясно е указано кой е собственик на въпросната фирма и се вижда, че Пеевски няма никакво отношение към нея, съвсем не тревожи авторите на измислиците. „И ако \"Джи Пи Груп\" и ГБС редовно печелят големи поръчки, \"ПСТ Груп\" през последните години не успяваше да вземе нищо. Причината беше свързването на фирмата с депутата Делян Пеевски, макар по документи да няма нищо общо с нея“. Това безочливо заключение пишат от „Медиапул“. Сайтът, бухалка на олигархията, директно си признава, че не е приятел с истината и тя не е важна част от публикациите в него. Нисък праг за пропускливост на невярна информация демонстрират и от партийния орган на БСП „Дума“. В очерк за тютюневия холдинг „Булгартабак“ е поместено твърдението, че „според информации в медиите се предполага, че са контролирани от депутата от ДПС Делян Пеевски“. Уж сериозен политически вестник, а пък си позволява да препечатва неверни твърдения на компрометирани медии, вместо да направи проверка във фирмените регистри. Ако в редакционното му каре не пишеше, че се издава от Националния съвет на БСП, човек би си помислил, че „Дума“ е собственост на протежето на Иван Костов - Иво Прокопиев. Редно е БСП да се погрижи за партийния си орган, който се е превърнал в трибуна на руския олигарх Константин Малофеев и неговия български другар Цветан Василев. Чрез тяхната пионка Николай Малинов, който макар и вече да не е издател на в. „Дума“, олигарсите продължават да прокарват интересите си чрез партийния вестник на БСП. Паралелно с това друго протеже на Командира – Нели Огнянова, пък не пропуска да създава пропаганден шум около законопроекта на Пеевски и колегите му от ДПС Йордан Цонев, Хамид Хамид и Велислава Кръстева за прозрачността в медиите. По всячески начин медийната слуга на Командира се старае да се противопостави на промените, които биха осветили мръсните връзки на медиите с олигархията. И затова дори и да няма информационен повод Огнянова в блога си препечатва опорните си точки, а ветрилото от сайтове около Фабриката за фалшиви новини ги тиражира. която атакува Делян Пеевски, показва, че ние, медиите от неговата издателска група, сме на прав път с нашите разкрития и ще продължим да се движим по него.", "date": "2018.08.10", "title": "Дърти ченгета в атака срещу Пеевски (ОБЗОР)"}
