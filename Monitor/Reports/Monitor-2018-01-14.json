{"url": "http://www.monitor.bg/a/view/51850-%D0%A7%D0%B0%D0%BA%D0%B0%D0%BC%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B7%D0%B0-%D0%BF%D1%8A%D1%82%D0%B8%D1%89%D0%B0-%D0%BE%D1%82-%D0%AF%D0%BF%D0%BE%D0%BD%D0%B8%D1%8F/", "text": "Шиндзо Абе ни подкрепи за Западните Балкани, правим общ комитет за засилване на връзките\n                    Чакаме инфраструктурни проекти и инвестиции от Япония за България и Западните Балкани. Това стана ясно след срещата на премиера Бойко Борисов и японския му колега Шиндзо Абе в МС, който е на двудневна визита у нас. \nАз съм убеден, че ще предложим други схеми за големи инфраструктурни проекти и инвестиции не само в България, но и за Балканите”, обясни Борисов. Премиерът даде да се разбере, че по време на БГ председателството на ЕС ще положим максимално усилия за бързото приключение на преговорите между ЕС и Япония. \nНа срещата между бизнес делегациите пък  били обсъждани теми като автомобилостроенето, туризма, селското стопанство и др. \nАбе от своя страна обясни, че ще стартират българо-японски бизнес форум, който да задълбочи отношенията между страните и японските фирми да навлязат по-дълбоко у нас. За тази цел по думите на Абе ще бъде създаден и изпълнителен комитет, който да задълбочи сътрудничество в науката, културата и технологиите. Осен това той очаква да се задълбочат и спортните връзки, тъй като 2020 г. Япония е домакин на олимпийските игри, а каратето, специалист по който бил Борисов, щял да бъде за първи път олимпийски спорт. \nДвамата обсъждали Западните Балкани и отношенията между Северна и Южна Корея. \nЯпония подкрепя силна и сплотена Европа”, каза Абе и обясни, че ни подкрепя и за Западните Балкани. По думите му те ще работят за силната и интеграция на страните от региона „Япония се е фокусирала върху стабилността на Западните Балкани”, каза той и обясни,че се надява чрез сътрудничество с България да продължи сътрудничество и с целия регион.\nБорисов пък изтъкна, че сега се акцентира върху Западните Балкани и това е основен приоритет за БГ председателството на ЕС. Наред с това у нас догодина ще бъде и форума с Китай 16+1. По думите му саудитския принц също имал интерес от среща за Западните Балкани у нас. \nДвамата коментираха и Северна Корея. Абе изтъкна, че се надява на възможност за тясно сътрудничество по севернокорейския въпрос и отвличането на японци. Борисов пък заяви, че страната ни категорично осъжда поведението на Северна Корея с изстрелването на балистични ракети. По думите на Борисов всички проблеми трябва да се решават по мирен път и на масата на преговорите. \nНакрая Борисов прати поздрави на японския император, а от думите на Абе стана ясно, че това е първата визита на японски премиер у над. В лично качество обаче той е бил в България преди 35 години. \n„Япония и България са две приятелски държави, които споделят основните ценности - свобода и върховенството на закона”, каза Абе.\n \n                    ", "date": "2018.01.14", "title": "Чакаме инвестиции за пътища от Япония"}
{"url": "http://www.monitor.bg/a/view/81439-%D0%A1%D1%82%D1%80%D0%BE%D0%B8%D1%82%D0%B5%D0%BB%D0%B8-%D0%B7%D0%B0%D1%80%D1%8F%D0%B7%D0%B0%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B4%D0%B5%D1%86%D0%B0-%D0%B8%D0%B3%D1%80%D0%B0%D1%8F%D1%82-%D0%BD%D0%B0-%D1%81%D1%82%D1%83%D0%B4%D0%B0/", "text": "\n                     Фирма от Пловдив, спечелила обществена поръчка за цялостен ремонт на училищен физкултурен салон в Стара Загора изчезна преди повече от три месеца и изостави обекта на произвола на съдбата, алармира директорът на СУ „Максим Горки“ Марияна Пенчева. Заради неприключените ремонтни работи учениците са принудени да водят часовете си по физкултура на двора, въпреки студеното време.Репортерска проверка установи, че община Стара Загора е сключила на 10 август м.г. договор на стойност 58 935,97 лв без ДДС със „СП – Енергоремонт“ ЕООД – Пловдив със собственик и управител Гергана Бочева. В съответствие с договора ремонтните работи е трябвало да бъдат завършени  в рамките на 60 календарни дни, от общината са платили 20 на сто от парите авансово. Месец след началото обектът е бил зарязан, като работниците оставили в салона дори част от инструментите си, а  техническия ръководител инж. Стефанова спяла да вдига мобилния си телефон, коментира контролиращият инж.Добромир Дерменджиев  от общинската администрация.От началото на януари т.г. е започната процедура за едностранно прекратяване на договора, тепърва ще се търси фирма, която да продължи ремонтите.Най-вероятно ще е стигне и до съдебно дело за търсене на неустойки.„До сега не сме имали точно такъв случай на абсолютна безотговорност,  хубавото е че поне не са нанесени някакви непоправими щети на салона. Лошото е че децата са принудени да играят навън и то през най-студените зимни месеци…“, коментира инж. Дерменджиев, който обаче не се ангажира с някакъв срок за приключване на ремонтите.\n\n\n                    ", "date": "2018.01.14", "title": "Строители зарязаха училище, деца играят на студа    "}
{"url": "http://www.monitor.bg/a/view/10505-%D0%9F%D0%B5%D0%BB%D0%B8%D0%BA%D0%B0%D0%BD%D0%B8%D1%82%D0%B5-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D0%A1%D1%80%D0%B5%D0%B1%D1%8A%D1%80%D0%BD%D0%B0-%D0%BF%D0%BE%D1%80%D0%B0%D0%BD%D0%BE/", "text": "\n                    Първите пеликани вече пристигнаха в резервата \"Сребърна\", с месец по-рано в сравнение с минали години. Според експерти причината за това е необичайно топлото за сезона време. Близо 80 пеликана вече са се завърнали по наколните платформи.\n\"Това е тенденцията и това е резултат от това пословично глобално затопляне, за което говорят много институции\", заяви пред БНТ орнитологът Д-р Росен Илиев. \nДиректорката на Природонаучния музей - Сребърна Елена Илиева пък смята, че по този начин ни показват че зимата макар и за нас да не е дошла за тях е горе долу приключила.\nСпроде екпертите силно зачервените гуши на пеликаните са знак за началото на размножителния им период. До две седмици след идването в Сребърна снасят първите си яйца, а за излюпването им са нужни още 40 дни. И ако има риск за яйцата на пеликаните при влошаване на времето, то самите птици са доста устойчиви и ще се справят дори и да замръзне езерото, казват експерти.\n\"Нямаме притеснението че всяко пеликанско семейство ще си отгледа поколение и няма да има сътресение в пеликанската колония\", заявява Елена Илиева, директор Природонаучен музей - Сребърна. Средно по 120-150 птици пристигат всяка година в Сребърна. Преди 70-те години на миналия век обаче, когато местността е обявена за резерват, те са били много повече. Сред тях е имало и двойки розови пеликани.\n                    ", "date": "2018.01.14", "title": "Пеликаните се завърнаха в \"Сребърна\" по-рано"}
{"url": "http://www.monitor.bg/a/view/13211-%D0%A1%D1%82%D0%BE%D1%82%D0%B8%D1%86%D0%B8-%D0%BF%D0%BE%D1%87%D0%B5%D1%82%D0%BE%D1%85%D0%B0-90%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%B3%D0%B5%D1%80%D0%BE%D0%B8%D1%87%D0%BD%D0%B0%D1%82%D0%B0-%D0%B3%D0%B8%D0%B1%D0%B5%D0%BB-%D0%BD%D0%B0-%D0%9C%D0%B0%D1%80%D0%B0-%D0%91%D1%83%D0%BD%D0%B5%D0%B2%D0%B0/", "text": "\n                    Стотици български патриоти от България и република Македония вчера почетоха 90-годишнината от героичната гибел на Мара Бунева. В църквата „Св, Димитър“ български и македонски свещеници отслужиха заупокойна молитва в памет на героинята, която на 13 януари 1928 година застреля сръбския прокурор Велимир Прелич, палач на българите в Македония. След което се самоубива. На паметната плоча до лобното й място на брега на река Вардар бяха положени венци и цветя от организаторите Българския културен клуб в Скопие и пристигналите от София евродепутат Ангел Джамбазки и депутатът Атанас Стоянов: „ВМРО не се краде, ВМРО се носи в сърцето, ВМРО е начин на живот“. Каза в словото си председателят на БККС Лазар Младенов.Всред рекордния брой български и македонски граждани дошли да почетат паметта на героинята се забелязваха внучката на Кузман Шапкарев - Елисавета Шапкарева, Евелина Александрова-внучка на Тодор Александров и Райна Дрангова – внучка на полк. Борис Дрангов.Дошлите на кея на Вардар единодушно приеха инициативата на БККС-Скопие да бъде възстановен паметника на Мара Бунева на същото място, разрушен от сърбоманската власт в края на 40-те години на миналия век.Ето и част от автентичния и малко познат спомен на Иван Михайлов за Мара Бунева:“На 13 януари 1928 г. в Скопие, в 12 часа и 15 минути на обед, когато сърбинът Велимир Прелич се връщал от канцеларията си покрай вардарската улица наречена \"Войвода Путник\", пред печатницата \"Стара Сърбия\", бил застигнат от една млада, добре облечена жена, която с три куршуми го повалила. Атентаторката, Мара Бунева, успела да изстреля един куршум в гърдите си преди да се доближи до нея пазителят на Прелича, един албанец. Пристигнала полиция, която отнела револвера й. Мара направила опитъ да се хвърли във Вардара с викове: \"Искам да умра\", но не успела. Видели, че кръв блика от гърдите й и я завели въ болницата. Там тя прекарала три часа в агония, след което издъхнала. Лекарите успели да я свестят за малко, за да бъде разпитана от следствените власти. Прелич е занесен в болницата; била му е направена операция. Въпреки големите грижи на лекарите, не можали да го спасят, след две денонощия починал.Вестта за атентата в Скопие се разнесла от уста на уста, като мълния. А самият крал веднага наредил да се направи всичко възможно за спасяването живота на Прелич и да му съобщават всичко относно тоя атентат. Велимир Прелич бе юристконсулт на скопската жупания. Родом е от Сиеница, Стара Сърбия. Отишел е в Скопие още в турско време, заедно с всички тия сръбски главорези, които нахлуха въ Македония преди войните и заедно с турците вилнееха над македонското население. \"Нема злодейство въ Скопие и в Скопско, на което той да не е бил вдъхновител — пише във в. \"Македония\" един скопянин. Пропит от омраза къмъ всичко българско, познаващ всички дейци от величавата македонска борба, той вървеше след всека стъпка на местните граждани, изнамираше всички средства, за да задуши и последната надежда в българското сърце. До край остана чума за местното население.Своята грозна слава в цела Македония Прелич затвърди главно с мъченията над македонските студенти. По негова заповед е стягана главата на Чучков, разтягани мускулите на Борис Андреев с въже, закопван е до шия Нецев в гроб в турските гробища Гази-Баба, изваждан е Чкатров пред отворен гроб с насочени върху него револвери, чупени са ръцете на Чучков с дъсчици между пръстите. Проплювал е кръв Петър Хаджипанзов и пр. и пр., а да не говоримъ за Гюзелев, който е смазанъ от бой, воден край Вардара, за да го хвърлят в него...Всичко това го изнесоха студентите пред съда.Еднъж Мара се вмъкнала в двора на Прелич — с когото са съседи, за да го дочака. Но случайно я забелязал неговият брат, който я запитал учудено: \"Што желите, Госпогя Маро ?\"— Търся една наша загубена кокошка, му отговорила тя спокойно и напуснала двора. Сама е разказвала, че когато в Скопие требвало да се освещава електрическата централа, определена е била да бъде една от дамите, които ще прислужват на банкета. Очаквали да пристигнат владиката Варнава, жупанът Вилдович, Прелич и други. Мара била готова да повали поне двама, но те не дошли.СЛЕД 15 ГОДИНИПрез време на втората световна война е бил намерен в селото му, близо до Качаник, албанецът телохранител на Прелич. Казал: \"Тая жена беше мужка жена, ама беше и инсафлия (човечна) — защото можеше и мене да убие\". Болничарката сръбкиня, която я е дочакала в болницата, е била също жива по време на войната. Тя разказвала: \"Като я донесоха, в колата с нея бяха един капитан и братът на Прелича, който я нарече \"престъпница\". Мара изглеждала пожълтела и била облегната в колата. Болничарката я питала в първия момент болна ли е, а тя отговорила: \"Ранена съм\". Веднага я отнесли в операционната зала. Арменецът лекар, който е присъствувал при операцията, разказал - пак по време на войната: \"Бях дежурен лекар като я докараха. Обадиха ми се от жупанията да се старая да я запазя жива, докато дойде лекар от Белград и следствените власти. Наистина, подир два часа пристигна с аероплан дворцовия лекар генерал Костич, от Белград. С него дойде и жупанът Вилдович. Докъм три часът Мара беше в добро съзнание. Генерал Костич я запита: \"Йе ли, Госпогя Мара, зашто сте убили Прелича ?\"— Убих го защото той измъчваше моите млади сънародници, македонските студенти — отговорила Мара и сетне добавила: \"Умре ли Прелич?\"...РАЗПРАВА С БЛИЗКИТЕ ЙИзчезна на първо место братътъ на Бунева - Лазар, който беше войник в битолския гарнизон. Власти¬те убиха подир това братовчеда й Борис Андрейчин в Тетово. Той беше адвокат, 30-годишен. В едно писмо поместено в \"Свобода или Смърть\" от 2 юлий с.г., се казва: \"Един ден минавах покрай казармата на жандармерийската казарма. Там се вършат всич¬ки побоища. По това време извеждаха арестантите. Бащата на Мара бе цел окървавен от бой. Сломен, изнурен от боя и прегърбен от годините и нещастието блъскан от жандармите старецът излизаше с другите арес¬танти. Никога през живота си няма да забравя неговия мъченически поглед!ОТЗВУКНовината за самия атентат проникна в печата на всички страни. Сръб¬ските вестници се пълнеха само с нападки против македонското дви¬жение, а и по правило - заплахи срещу България. Спомням си известията от Виена, и от Рим, че в италиянската преса са се появили обширни ко¬ментари. Така бе в Унгария, Франция и другаде.Мара е била погребана в гробищата от полицията. По несъобразителност, скопски младежи след некой ден покрили гроба й с цветя. Това е дало повод на властите да заличат гроба и да дигнат неизвестно къде тленните й останки. А когато дойде комунистическата власт в Скопие, която прогла¬си себе си за \"освободителка\", премахна възпоменателната плоча от местото, където Мара извърши безсмъртния си подвиг...\"\n\n\n                    ", "date": "2018.01.14", "title": "Стотици почетоха 90-годишнината от героичната гибел на Мара Бунева"}
{"url": "http://www.monitor.bg/a/view/69327-%D0%9F%D0%B0%D1%8F%D0%BA-%D0%BE%D1%82%D0%BD%D0%B5%D1%81%D0%B5-%D0%91%D0%9C%D0%92%D1%82%D0%BE-%D0%BD%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%88%D0%B5%D1%84-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Свиреп скандал избухна на наказателния паркинг в Бургас, след като паяк прибра личното БМВ на зам.-шефа на местната дирекция УКОРС Мариян Ангелов. УКОРС отговаря за обществения ред и е по-известна като \"Общинска полиция\". Между общинският шеф Ангелов и инспекторът наредил репатрирането на автомобила Румен Михов е избухнала грозна  разправия с крясъци и заплахи. Свадата е стигнала почти до физически сблъсък и замерване с храчки и плюнки. Само намесата на други общински служители е станала пречка да се стигне до ръкопашен бой, разказаха свидетели. \nРумен Михов, който работи на длъжност инспектор в общинско предприятие \"Транспорт\" обаче твърди, че все пак се е стигнало и до физическа саморазправа. \"Когато Ангелов дойде, започна да ме пита защо съм му вдигнал колата. Обвини ме, че нарочно съм я репатрирал, защото съм я познавал. После ме извика в кабината на касиерката и ме удари два пъти в лицето\", заяви Михов. \nСобственикът на репатрирания автомобил Мариян Ангелов категорично отрече да е посягал на служителя. Той има съвсем друга версия за случилото се. Според Ангелов, той пристигнал на наказателния паркинг не да търси саморазправа, а да си плати глобата, но бил нападнат от Михов с обиди и грозни думи. Запознати с екшъна твърдят, че двамата били в обтегнати отношения от дълго време. Преди да бъде назначен в ОП \"Автотранспорт\" Румен Михов работел в УКОРС и Мариян Ангелов бил негов пряк шеф. Още тогава двамата не се долюбвали, заради което и Мхов бил преместен в друго структура на общината. Дали последвалата репатрация обаче има връзка със старите конфликти, не е ясно. \nЧаст от разправията е записана от камерите на наказателния паркинг. Във видеото побой няма, но камерата няма обсег в кабината, където Михов твърди, че е  набит. \n\"Изискал съм видеозаписите, ще ги гледаме и ще установим какво се е случило, а  ако е необходимо ще бъдет предоставени и на органите на реда. Всеки ще си понесе отговорността, ако има за какво\", заяви Андрей Рунчев, шеф на общинското предприятие \"Транспорт\". \nИнспекторът Румен Михов заяви, че ще иска среща с кмета Димитър Николов, на която щял да му съобщи много неща за бившия си шеф Мариян Ангелов. \n                    ", "date": "2018.01.14", "title": "Паяк отнесе БМВ-то на общински шеф в Бургас"}
{"url": "http://www.monitor.bg/a/view/25489-%D0%93%D0%95%D0%A0%D0%91-%D1%81%D0%BA%D0%B0%D1%81%D1%82%D1%80%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B7%D0%B0-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "\n                    ГЕРБ разкритикува БСП за решението им да не подкрепят ратификацията на Инстанбулската конвенция в парламента. На пресконференция в централата на партията вицепремиерът и външен министър Екатерина Захариева, правосъдният министър Цецка Цачева, шефът на парламента Цвета Караянчева и евродепутатът Ева Майдел категорично обявиха, че ГЕРБ застава зад конвенцията и не се отказва от приемането й. От формацията отправиха и призив към социалистите да проявят разум, като послушат лидера на ПЕС Сергей Станишев и поправят решението си. \"Странно е това разминаване в позициите - в Брюксел подкрепяме, а в България не, за да извлечем от това политически дивиденти“, коментира Захариева.“Конвенцията не ни задължава да признаем трети, четвърти, пети пол“, увери тя. Според нея конвенцията не е приета набързо, а по нея текат спорове от 2013 г. Захариева обясни, че проучванията показали,че 91% от убийствата на жени се извършват от мъже, като само 9% от тях били от непознат мъж, а по-големият брой бил от близки на жертвите. Цецка Цачева пък изтъкна, че въпросът за ратифицирането на конвенцията е бил поставен по време на изслушването й в Комисията по граждански права, правосъдие и вътрешни работи в Европарламента именно от социалистите. Тя посочи, че можело да ратифицираме конвенцията с резерви. Срещу насилието на жени се обяви и шефката на парламента Цвета Караянчева, която в сряда свиква отворен дебат в парламента по темата, на който кани всички, които са прочели документа и се интересуват от него. Евродепутатът Ева Майдел пък коментира, че 1 000 000 български са подложени на насилие и недоумява как соцлидерката Корнелия Нинова не подкрепя тяхната защита. Като „политическа грешка“ определи решението БСП и бившият лидер на партията и председател на ПЕС Сергей Станишев вчера пред БНР.\n                    ", "date": "2018.01.14", "title": " ГЕРБ скастри червените за Истанбулската конвенция"}
{"url": "http://www.monitor.bg/a/view/37073-%D0%91%D0%BE%D0%B9%D0%BA%D0%BE-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%AF%D0%BF%D0%BE%D0%BD%D0%B8%D1%8F-%D0%A8%D0%B8%D0%BD%D0%B4%D0%B7%D0%BE-%D0%90%D0%B1%D0%B5/", "text": "\n                    Министър-председателят Бойко Борисов се срещна с премиера на Япония Шиндзо Абе, който е на официално посещение в България. Японската страна бе запозната с приоритетите на Българското председателство на Европейския съюз.\nСред темите на срещата са и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличане на японски инвестиции и технологии.\n\n \n                    ", "date": "2018.01.14", "title": "Бойко Борисов посрещна премиера на Япония Шиндзо Абе в София"}
{"url": "http://www.monitor.bg/a/view/17729-%D0%AF%D0%B2%D0%BE%D1%80%D0%BE%D0%B2%D0%BE%D1%82%D0%BE-%D0%90%D1%80%D0%BC%D0%B5%D0%BD%D1%86%D0%B8-%D0%BF%D1%80%D0%BE%D0%B7%D0%B2%D1%83%D1%87%D0%B0-%D0%BD%D0%B0-%D0%B0%D1%80%D0%BC%D0%B5%D0%BD%D1%81%D0%BA%D0%B8-%D0%B2-%D0%B4%D0%B2%D0%BE%D1%80%D0%B0-%D0%BD%D0%B0-%D1%80%D0%BE%D0%B4%D0%BD%D0%B8%D1%8F-%D0%BC%D1%83-%D0%B4%D0%BE%D0%BC/", "text": "\n                     \n\n \n\nЗа пръв път на арменски език прозвуча написаното преди 119 години гениално стихотворение на Пейо Яворов „Арменци“.  Стори го пред бюст- паметника в двора на родната му чирпанска къща председателят на съюза на арменските писатели Едвард  Милотосян в деня, в който преди 140 години с името Пейо Тотев  Хаджииванов  Крачолов се ражда бъдещият лирик-харамия.\n\nПреди да поднесе факлата към жертвения огън пристигналият специално за юбилейните 50-ти Яворови литературни дни в Чирпан гост заяви: „Благодарни сме на тази земя, че е родила един велик хуманист  , поет и невероятен човек.Ако беше в ръцете на поетите да спрат войните и нещастията – тази земя щеше да бъде едно чудесно място за живот. Един поет като Яворов приема болките и страданията на другия не просто като болки и страдания на някого, той ги приема вътре в своето сърце като свои. Днешното ни събиране, българи и арменци тук, означава едно – че големите поети ни обединяват!“.\n\nСловото на Милотосян продължи минути по-късно пред  бронзовия паметник на поета в центъра на Чирпан и вицепрезидентът  Илияна  Йотова: „Той изпя най-красивите, най-романтичните песни за нашите битки и националния ни идеал. Във всяка една дума, във всяко едно стихче и мисъл на този велик човек виждаме себе си и искаме тази мисъл да бъде наша.Днес ми подариха сборник със стихове на Яворов, преведени на 13 езика. Това е чудесно. Но нима можеш да го преведеш? Защото това не означава просто да вземеш речника, да замениш едните думи с другите…Да преведеш Яворов означава да заживееш в неговия свят. Думи като „любов“ и „омраза“ , „добро“  и „лошо“ , „вярност“  и „предателство“ са не просто понятия, а неговата поетична съдба. И много ми се иска с това събитие, 140-та годишнина на Яворов да започват новините във всички медии ако наистина сме искрени, когато казваме ,че сме горди българи!“.\n\nС думи на преклонение към стореното през сравнително краткия /Яворов приключва трагично земния си път едва 36- годишен/ живот се обърна към множеството и  юбилейният, десетият носител на националната литературна награда на неговото име, поетът Иван Цанев. Преди да прочете култовото си / написано през далечната 1971-а година/ стихотворение „Паметна плоча“, той подчерта: „Който е разгръщал фототипното издание на „Под сенките на облаците“ с Яворовите поправки, зачерквания и пояснения, не може да не е бил потресен.Вече надвесен над бездната и вторачен в отвъдното, с трепереща ръка, подкрепяна от Владимир Василев, поетът е доусъвършенствал творби, които днес са христоматийни, и е слагал кръст на стихотворения , с които други, по-малко взискателни автори  биха се гордяли . Това е един от великите Яворови уроци, които не се забравят, не бива да се забравят!“.\n\n37 изследователи на житейския и творчески път на Яворов взеха участие в  националната научна конференция с водещи проф. Димитър Михайлов, проф. Николай Димитров и проф. Антония Велкова - Гайдарджиева, посветена на 140-та му годишнина в Чирпан.\n\nЗа пръв път беше направен опит за цялостно представяне и на легендарния яворов племенник Костадин Крачолов – Войводата, убит в сражение с турската войска на 1 май 1906 година в местността  Вълко дере в Република Македония  и за когото местните още пеят песента „Зададе се облак тъмен“.\n\nЯворовите литературни дни ще приключат в понеделник с премиера на филма „Яворов-разкази от вчера и днес“ и с отчитане резултатите от националния младежки литературен конкурс „И ти си в мене – ти, родино мила“. На финала на деня ще бъде открита и изложба с рисунки под мотото „Недорисуван свят“, посветен на трагично приключилата живота си художничка Василия Стоилова.\n                    ", "date": "2018.01.14", "title": "Яворовото  „Арменци“ прозвуча на арменски  в двора на родния му дом   "}
{"url": "http://www.monitor.bg/a/view/1510-%D0%A7%D0%B8%D0%BB%D0%B8-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%A1%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BF%D0%BE%D0%BD%D0%B8%D0%B6%D0%B5%D0%BD%D0%B8%D1%8F-%D0%B9-%D1%80%D0%B5%D0%B9%D1%82%D0%B8%D0%BD%D0%B3-doing-business/", "text": "\n                    Правителството на Чили ще поиска от Световната банка (СБ) да разследва изопачаването на фактите при понижаването на рейтинга на страната за конкурентоспособност Doing Business.\n\nНаскоро в интервю за The Wall Street Journal главният икономист на СБ Пол Ромер заяви, че финансовата институция ще коригира рейтингите Doing Business за последните 4 години, защото те може да са били изчислени несправедливо по отношение на някои държави. \"Искам лично да се извиня на Чили и всяка друга страна, за която сме дали неправилна оценка\", завява той пред изданието и признава, че манипулирането на данните може да се станало по политически мотиви.\n\nВ момента Чили заема 55-то място по рейтинга Doing Business. През 2014 г., преди поемането на президентския пост от социалистката Мишел Бачелет латиноамериканската държава бе 34-та.\n                    ", "date": "2018.01.14", "title": "Чили поиска от Световната банка да разследва понижения рейтинг Doing Business"}
{"url": "http://www.monitor.bg/a/view/76298-%D0%98%D0%B7%D0%B4%D1%8A%D1%85%D0%BD%D0%B0-%D0%B8-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%BD%D0%B0-%D0%B7%D0%B0%D0%BC%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%9A%D1%80%D0%B8%D1%87%D0%B8%D0%BC/", "text": "При жестоката катастрофа на 24 декември на място загинаха двете му деца и съпругата му Нурджан\n                    46-годишният съпруг на загиналата при катастрофа в края на декември м.г. зам.-кметица на община Кричим – инж. Нурджан Ристемова, почина от тежките си травми в болница. Ерол Мустафов бе единственият оцелял при кървавия сблъсък на пътя Пловдив - Кричим, който освен живота на съпругата му, отне и двете му деца – момченце на 6г. и момиче на 15г. Трагедията в края на миналата година с трите невинни жертви почерни Кричим и 26 декември бе обявен за ден на траур. 46-годишният Ерол бил закаран в болница в изключително тежко състояние, с политравми и в кома.\n\nКатастрофата стана около 15,30 часа на 24 декември, когато 4-членното семейство от Кричим се връщало към дома си след покупки в Пловдив. Нурджан и Ерол, заедно с децата, отишли до областния център, за да си купят нов телевизор за Коледа. Семейството се прибирало към родния Кричим с хубавата покупка, когато станала трагедията. Сблъсъкът станал при завоя до мелницата край село Куртово Конаре, където бмв-то им се блъснало челно в камионче с 31-годишен шофьор зад волана.\n\nТежкият удар бил запечатан от охранителните камери на близката мелница, които били предадени на полицията. От записите се виждало как камиончето, което се движело към Пловдив, навлязло в насрещното. Заради тази маневра се наложило Ерол да завърти волана наляво, като така навлязъл и той в лентата за насрещно движение. Това била единствената му възможна маневра, тъй като негово дясно била оградата на мелницата. В този момент обаче камиончето се върнало в своята лента за движение и тогава настъпил челния удар, обясниха източници, близки до разследването.\n\n \n                    ", "date": "2018.01.14", "title": "Издъхна и съпругът на зам.-кметицата на Кричим"}
{"url": "http://www.monitor.bg/a/view/72858-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%BE%D0%BC%D0%B8%D1%87%D0%B5-%D1%8F%D0%B2%D0%B8%D0%BB%D0%BE-%D1%81%D0%B5-%D0%BD%D0%B0-%D0%B8%D0%B7%D0%BF%D0%B8%D1%82-%D0%B2%D0%BC%D0%B5%D1%81%D1%82%D0%BE-%D1%81%D0%B5%D1%81%D1%82%D1%80%D0%B0-%D1%81%D0%B8/", "text": "\n                    Вкараха в ареста сестрата на кандидат-полицайка, която се явила вместо нея на изпит по английски, разкриха запознати със случая. В края на миналата работа седмица едната от двете девойки се явила на изпит в Академията на МВР в Пазарджик. Момичето било много по-добро в чуждите езици и решило да помогне на по-малката си сестра, която мечтаела да стане униформена. Заради голямата прилика между двете, те си помислили, че могат да надхитрят изпитващите. „Доколкото чухме момичето е било спипано по време на изпита. Наистина си приличали много, но личната карта издала по-голямата сестра“, коментираха още запознати.\n\nНаложило се заради измамата момичето да бъде вкарано в ареста за няколко часа.\n\n„Чува ли сме за подобни схеми в много университети. Заради големия поток от студенти повечето преподаватели не познават всяко едно лице. Този път обаче опитът за измама бил осуетен“, твърдят още изпитващи.\n                    ", "date": "2018.01.14", "title": "Арестуваха момиче явило се на изпит вместо сестра си"}
{"url": "http://www.monitor.bg/a/view/17135-%D0%92%D0%BB%D0%B0%D1%81%D1%82%D0%B8%D1%82%D0%B5-%D0%BD%D0%B0-%D0%A5%D0%B0%D0%B2%D0%B0%D0%B8%D1%82%D0%B5-%D0%BF%D0%BE%D0%B3%D1%80%D0%B5%D1%88%D0%BA%D0%B0-%D0%B2%D1%81%D1%8F%D1%85%D0%B0-%D0%BF%D0%B0%D0%BD%D0%B8%D0%BA%D0%B0-%D1%81%D1%80%D0%B5%D0%B4-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE/", "text": "\n                    Фалшива тревога за приближаваща балистична ракета стресна жителите на Хавайските острови в събота, предадоха световните агенции. Тревогата била подадена погрешка в 8:07 ч. сутринта местно време от служители в местния клон на управлението за извънредни ситуации.До мобилните телефони на 1 400 000 души е било пратено съобщението: „Заплаха от балистична ракета, идваща към Хавай. Потърсете незабавно убежище. Това не е учение“. Всичко това е било изписано с главни букви.Естествено много още поне толкова хора са получили съобщението, само защото са били туристи на острова в този момент. Както стана ясно през декември, за първи след Студената война Хаваите тестваха системата си за ранно предупреждение за кризи. Според експерти, ако Северна Корея изстреля балистична ракета, жителите на Хаваите ще имат само 20 минути, за да се скрият, преди тя да удари, пише Си Ен Ен.Веднага щом е било получено съобщението, всички хора са изпаднали в паника и са били ужасени, отбелязват агенциите.18 минути след тревогата е станало ясно, че няма подобна опасност, но съобщение, отхвърлящо тревогата се появило едва след цели 38 минути, отбелязват медиите в Хонолулу.Както коментират от службите, съобщението, получено от жителите на Хавайските острови, е било предназначено за тестване на системата и е било пратено по погрешка, се казва в изявление на сайта на местната метеорологичната служба на Хавайските острови.Губернаторът на Хаваите Дейвид Идж се извини на хората за ужасната случка.Американските медии отбелязват, че в крайна сметка командването в Хонолулу веднага е отчело грешката и е направило поправка. Иначе се коментират и сценариите, ако всичко това беше истина. Все пак сп. „Тайм“ отбелязва, че сателитните системи и радарите ще локализират и веднага ще прехванат евентуална севернокорейска ракета, която би била неутрализирана още във въздуха.Противниците на президента на САЩ Доналд Тръмп веднага го упрекнаха, че е допуснал подобна грешка.\n\n\n                    ", "date": "2018.01.14", "title": "Властите на Хаваите погрешка всяха паника сред населението"}
{"url": "http://www.monitor.bg/a/view/74362-%D0%9C%D0%B0%D1%80%D0%BA-%D0%A3%D0%BE%D0%BB%D0%B1%D1%8A%D1%80%D0%B3-%D0%B4%D0%B0%D1%80%D0%B8-15-%D0%BC%D0%BB%D0%BD-%D0%B7%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7/", "text": "\n                    Холивудската звезда Марк Уолбърг дари 1,5 милиона долара на фондацията Time's Up, основана от американски актриси в подкрепа на жертвите на сексуален тормоз. „Подкрепям на 100% борбата с насилието и половата дискриминация в киноиндустрията“, категоричен е Уолбърг, който ще внесе парите от името на своята колежка Мишел Уилямс. Причината – само преди дни колосалната разлика в хонорарите им за доснимането на „Всички пари на света“ на Ридли Скот предизвика скандал в средите. До реализирането на допълнителни кадри се стигна, след като друга звезда от продукцията – Кевин Спейси, бе обвинен в сексуално посегателство, а сцените с него бяха премахнати от филма. 1,5 милиона долара е хонорарът, който Уолбърг е получил за подновената работа по „Всички пари на света“. За сравнение, Уилямс е получила едва около 1000 долара. Агенцията, която представлява и двамата актьори - William Morris Endeavor Entertainment, също ще дари допълнителни $500 хиляди към фонда на Time's Up за юридическа помощ на жертвите на сексуален тормоз.\n                    ", "date": "2018.01.14", "title": "Марк Уолбърг дари $1,5 млн за борбата срещу сексуален тормоз"}
{"url": "http://www.monitor.bg/a/view/6764-15%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D1%80%D0%BE%D0%B1%D0%B8-%D1%81-%D1%80%D0%B5%D0%BA%D0%BE%D1%80%D0%B4-%D0%BF%D1%80%D0%B8-%D0%B6%D0%B5%D0%BD%D0%B8%D1%82%D0%B5/", "text": "\n                    15-годишна украинка постави рекорд на Australian Open, като стана най-младата тенисистка в схемата при жените. Заемащата 521-во място в световната ранглиста Марта Костюк направи своя пробив след успех с 6:3, 5:7, 6:0 срещу Барбора Крейчикова в последния трети кръг на квалификациите в Мелбърн.„Възрастта не означава нищо за мен. Не мисля за годините си, когато играя“, сподели Костюк, шампионка при девойките от Australian Open 2017.За 36-годишния Роже Федерер обаче годините изглежда вече тежат. \"С напредването на възрастта мисля, че шансовете ми намаляват. Просто не е нормално 36-годишен да бъде считан за фаворит“, обяви Маестрото.Две българчета ще играят на Australian Open за юноши и девойки от 20 януари. Те са част от отбора за млади таланти на ITF. Преди ден и двамата отпаднаха във втория кръг на турнира от първа категория на ITF в Траралгон (Авл). Андреев отстъпи пред Даниел Михалски (Пол) с 4:6, 6:2, 3:6, а Топалова загуби с 2:6, 4:6 от Дейлина Хюит (САЩ), след като трябваше да играе два мача за ден.\n\n\n                    ", "date": "2018.01.14", "title": "15-годишна проби с рекорд при жените"}
{"url": "http://www.monitor.bg/a/view/68384-%D0%9A%D1%80%D0%B0%D1%81%D0%B8-%D0%90%D0%BD%D0%B5%D0%B2-%D0%B3%D1%80%D0%B0%D0%B1%D0%BD%D0%B0-18-%D1%82%D0%BE%D1%87%D0%BA%D0%B8-%D0%BE%D1%82-%D0%BC%D0%B0%D1%81%D0%BE%D0%B2%D0%B8%D1%8F-%D1%81%D1%82%D0%B0%D1%80%D1%82/", "text": "\n                    Красимир Анев завърши на 22-о място сред 30-те елитни състезатели в масовия старт на 15 км от Световната купа по биатлон в Руполдинг (Гер). Българският национал, който си осигури участие в това състезание с 10-ото си място в индивидуалната дисциплина на 20 км, финишира на 1:30.6 мин. от победителя Йоханес Тингнес Бьо (Нор), като не успя да свали само 2 мишени в 4-те стрелби (0+1+1+0). С това си осигури 18 точки, с които се изкачи на 49-о място в генералното класиране с общо 56 т. от този сезон. Представянето му в Руполдинг, където стана и 9-и с мъжката ни щафета, обещава добри изяви на Анев в започващата на 10 февруари зимна олимпиада в Пьончан.\n\nНорвежецът Йоханес Тингес Бьо постигна 6-а победа за сезона, след като успя да изпревари с 4,5 секунди лидера за Световната купа \"Мартен Фуркад (Фр) и мина дистанцията от 15 км за 37:11,2 мин. с 1 пропуск (0+0+0+1). Фуркад направи изключително състезание, но двете грешки на третата стрелба (0+0+2+0) и последвалите наказателни обиколки го пратиха на второто място. За него подиумът беше 12-и в 12 индивидуални състезания този сезон. Трети стана Антонен Гигона (Фр) с 20 повалени мишени, но по-бавен от Йоханес Бьо с 8,4 сек.\n\nМартен Фуркад е начело с 666 т. в генералното класиране, Йоханес Бьо е втори с 622, а трети е Яков Фак (Слвн) с 430. Владимир Илиев е 61-и с 28, а Антон Синапов - 80-и със 7.\n\nПри жените масовия старт на 12,5 км спечели Кайса Мекерейнен (Фин) в люта битка докрай с любимката на германските фенове Лаура Далмайер. Финландката стигна до финала за 34:05,6 мин., като сгреши два изстрела (1+0+1+0), а германката остана на 0,8 сек. в решаващия спринт също с 2 неповалени мишени (1+0+0+1). Трета е Вероника Виткова (Чех), на 4,6 сек (1+0+1+0).\n\nС успеха Мекерейнен излезе начело в генералното класиране за сезона с 489 т., като измести от върха Анастасия Кузмина (Слвк) с 470. Кузмина имаше лош ден и завърши 23-а на 1:47,5 мин. от победителката, след като направи цели шест пропуска (1+2+3+0).\n\nДоротея Вирер (Ит) остана трета след 12 старта с 399 т. Тя също не беше убедителна, финишира 20-а на 1:31,9 мин. след три грешки (0+0+1+2). Състезанието мина без българско участие.\n                    ", "date": "2018.01.14", "title": "Краси Анев грабна 18 точки от масовия старт"}
{"url": "http://www.monitor.bg/a/view/55938-%D0%9D%D0%B0%D1%88-%D1%8E%D0%BD%D0%BE%D1%88%D0%B0-%D0%BD%D0%B0%D0%B9%D0%B1%D1%8A%D1%80%D0%B7-%D0%B2-%D1%81%D0%B2%D0%B5%D1%82%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    Българският лекоатлет Веселин Живков оглави световната ранглиста на 60 м за сезона при юношите под 18 г. Възпитаникът на Христо Стоянов записа 6,82 сек. по време на турнира „Академик“ в новата зала „Асикс Арена“ в София, с което подобри националния рекорд за тази възраст от 6,89 сек. на Пламен Стоянов от 1989 г. От началото на сезона най-бързото време в света бе 6,91 сек. Точно толкова постигна и младият българин в сериите, което бе негов личен рекорд.Живков завърши втори в турнира при мъжете, като бе изпреварен само с 0,01 сек. от Денис Димитров. Тройката допълни Петър Пеев с 6,95 сек.Избраната за прогресиращ атлет за 2017 г. Александра Начева и детето-чудо Лиляна Георгиева записаха първи победи при жените. Начева спечели на троен скок само с един скок от 12,96 см, с който остави на повече от метър втората Димана Йорданова (11,60 м). В същата дисциплина при мъжете триумфира Момчил Караилиев с 16,39 м, а Георги Цонов стана първи в скока на дължина със 7,33 м.Лиляна Георгиева пък спечели бягането на 800 м с време 2:13,63 мин., въпреки че все още се лекува от контузия.\n\n\n                    ", "date": "2018.01.14", "title": "Наш юноша най-бърз в света за сезона"}
{"url": "http://www.monitor.bg/a/view/27162-%D0%91%D0%BE%D1%80%D0%BD%D0%B5%D0%BC%D1%83%D1%82-%D0%B7%D0%B0%D0%BA%D0%BE%D0%BF%D0%B0-%D0%90%D1%80%D1%81%D0%B5%D0%BD%D0%B0%D0%BB-%D0%A1%D0%B0%D0%BD%D1%87%D0%B5%D1%81-%D1%81%D0%B8-%D1%81%D1%82%D1%8F%D0%B3%D0%B0-%D0%B1%D0%B0%D0%B3%D0%B0%D0%B6%D0%B0/", "text": "\n                    „Арсенал“ се отдалечи повече от сериозно от топ 4 след загуба с 1:2 срещу „Борнемут“ в мач от 23-тия кръг на Висшата лига. Единственото попадение за „артилеристите“ бе дело на Ектор Белерин в 52-рата минута, но след това домакините попариха съперника с бързи голове на Уилсън и Айб. Така играчите на Арсен Венгер вече са на 5 точки от „Ливърпул“, като мърсисайдци играха снощи дерби срещу лидера „Манчестър Сити“.Голямата новина от лагера на „Арсенал“ обаче е раздялата със звездата Алексис Санчес. Чилиецът бе оставен извън групата за мача, въпреки че не страда от контузия. Това на практика означава, че в близките часове той ще бъде продаден и Арсен Венгер се опитва да го предпази от евентуална травма, която би осуетила сделката. Фаворит за подписа на Санчес е „Манчестър Сити“, а трансферната сума е 30 милиона паунда. Според английските медии пък още днес от „Арсенал“ ще обявят официално сделката, след като всички детайли вече са уточнени. Самият Санчес заяви още преди седмици, че иска да напусне тима, а след Нова година преговаря с „гражданите“ и се разбра за личните си условия.\n\n\n                    ", "date": "2018.01.14", "title": "“Борнемут“ закопа “Арсенал“, Санчес си стяга багажа"}
{"url": "http://www.monitor.bg/a/view/73151-%D0%9C%D0%B8%D1%81%D1%82%D0%B5%D1%80%D0%B8%D1%8F-%D1%81-%D0%BA%D0%BE%D0%BD%D1%82%D1%83%D0%B7%D0%B8%D1%8F%D1%82%D0%B0-%D0%BD%D0%B0-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B2-%D0%98%D0%BD%D0%B4%D0%B8%D1%8F/", "text": "\n                    Сериозна мистерия витае около втората контузия на Димитър Бербатов в индийския „Керала Бластърс“. От клуба на българина отказват информация за сериозността на травмата и за предполагаемия период на възстановяване. Самият Бербатов, който по традиция информира за всичко феновете чрез профилите си в социалните мрежи, също запазва мълчание. Засега единствено се знае, че проблемът е мускулен. Заради болките Бербо не тренира с „Керала“, а освен това бе извън групата за мача с „Мумбай“. Липсата на информация дава повод на местните медии да спекулират, че нападателят ще отсъства сериозно време от терените. Той има договор за още два месеца с „Керала“ - колкото трае и краткият шампионат в Индия. Още от сега е ясно обаче, че българинът едва ли ще запомни с добро престоя си в „Керала Бластърс“, след като още не е успял да вкара гол, а тимът се представя неубедително и е много далеч от основната цел – шампионската титла.\n                    ", "date": "2018.01.14", "title": "Мистерия с контузията на Бербатов в Индия"}
{"url": "http://www.monitor.bg/a/view/39024-%D0%9A%D0%B0%D1%80%D0%B0%D0%BD%D0%B3%D0%B0-%D0%BF%D0%B8%D1%8F%D0%BD%D1%81%D1%82%D0%B2%D0%B0-%D0%B2-%D0%91%D1%80%D0%B0%D0%B7%D0%B8%D0%BB%D0%B8%D1%8F-%D0%B4%D0%BE%D0%BA%D0%B0%D1%82%D0%BE-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%82%D1%80%D0%B5%D0%BD%D0%B8%D1%80%D0%B0/", "text": "Агентът на звездата: Иска да се върне, но има оферти\n                    Мистерията около ситуацията с Фернандо Каранга започна да се разплита. Въпреки че съотборниците му от ЦСКА-София вече от седмица са на лагер в Сандански, голаджията явно го е ударил на живот и изобщо не демонстрира желание да се връща.И докато от клуба лъжат, че Каранга е останал в Бразилия заради имотни проблеми и е получил разрешение от ръководството, нападателят разкри истинската причина. А именно – партита и ваканция със съпругата си Карла. Каранга даже сам си публикува снимка в Инстаграм, на която купонясва заедно с Карла в нощен клуб. Освен това двамата се хвалят, че наблягат сериозно на алкохолните напитки.Поведението на Каранга със сигурност не се нрави на клубното ръководство, но засега шефовете на ЦСКА-София са склонни да му простят, стига да се завърне в тима. Причината е, че за нападателя има сериозни оферти и бъдещето му остава неясно.Мениджърът на Каранга Андерсон Насрала, разкри, че клиентът му иска да остане в ЦСКА-София. Той обаче не скри, че има сериозни оферти и не е изключено да се стигне до трансфер. Също така Насрала обеща, че Каранга скоро ще се прибере в България. \"Фернандо Каранга се чувства добре в София. Той просто удължи малко ваканцията си, но вече се завръща. Появиха се няколко клуба от Европа и Азия, които се интересуват от него. Да, Фернандо иска да остане в ЦСКА-София, защото е щастлив. Той има договор до 2019 година, но... Има наистина много добри предложения\", призна агентът. Както „Монитор“ първи писа, на „Армията“ очакват Каранга на 17 януари, за когато са му купили самолетен билет. Дали обаче голаджията ще склони да се прибере остава неясно.\n\n\n                    ", "date": "2018.01.14", "title": "Каранга пиянства в Бразилия, докато ЦСКА-София тренира"}
{"url": "http://www.monitor.bg/a/view/76778-%D0%9F%D0%BE%D0%B1%D0%B5%D0%B4%D0%B8%D1%82%D0%B5%D0%BB%D1%8F%D1%82-%D0%BE%D1%82-masterchef-4-%D0%BD%D0%B0-%D0%BE%D0%B1%D1%83%D1%87%D0%B5%D0%BD%D0%B8%D0%B5-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Чек за 100 хиляди лева и шанс да замине на тримесечно обучение в най-известната международна академия Le Cordon Bleu в Лондон ще получи победителят от четвърти сезон на кулинарното предаване MasterChef. Най-добрият сред хоби-готвачите ще има възможността да почерпи опит от най-добрите майстори в света, като акцент в престоя му в английската столица ще бъде усвояването на класическите и практически умения в изкуството на пекарството, управлението на кухнята и гастрономията, нужни за отличие на ниво звезда Michelin.\n\nПрез новия си сезон шоуто ще се завърне и с нов член на журито – Лео Бианки, който ще замести на поста строгия, но справедлив шеф Виктор Ангелов. Той ще оценява заедно с Андре Токев и Петър Михалчев.\n                    ", "date": "2018.01.14", "title": "Победителят от MasterChef 4 на обучение в Лондон"}
{"url": "http://www.monitor.bg/a/view/56849-%D0%94%D1%8A%D1%80%D0%B2%D0%BE%D1%82%D0%BE-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%86%D1%8A%D1%84%D1%82%D0%B8-%D0%B2%D1%8A%D1%80%D1%85%D1%83-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D1%8A%D0%BC-%D0%B8-%D1%81%D1%82%D1%80%D0%B0%D1%81%D1%82/", "text": "Антикварни мебели от Франция, оръжия от Музея на София и 120 костюма радват окото в най-българската сага  \n                    Слабо известен факт е, че преди старта на „Столичани в повече“, рекордьорът по екранно дълголетие в бг ефира, Евтим Милошев и съмишлениците му в Dream Team наливат идейните основи на „Дървото на живота“. Годината е 2011-та, а ракета носител на проекта е трилогията на Владимир Зарев „Битието“. Авторът дава пълна свобода за емоционално прекрояване на персонажите си в екранизацията, но дирижирайки сблъсъците между Лютови и Чеканови в село Извор в една от най-добрите политически сатири на малък екран Евтим качва временно проекта на трупчета. И така до 2013-та, когато TV7 инвестира в декор на площ от 2000 кв.м, изработката на 120 автентични костюма и актьорски каст-мечта в лицето на Йосиф Сърчаджиев, Мария Каварджикова, Койна Русева, Христо Шопов. Двата сезона на изключително красиво заснетата следосвобожденска сага се извъртяха някак междудругото, преди въпросната телевизия да издиша от ефир. Пет години по-късно, след успешното си партньоство с Dream Теаm в „Откраднат живот“ и преди премиерата на криминалето „Дяволското гърло“, Нова тв рестартира в прайм тайм „Дървото на живота“. След сезона на евтинджос страстите във „ВИП Брадър“ и турбуленциите между лекарите в „Свети Кирил“ гладният за качествено бълагрско кино зрител преглъща вечерята си с патриотизма и страстите в семейство Вълчеви.Забравили сте за какво иде реч в сюжета? Ето го накратко. Стожер на Вълчеви е Асен (Йосиф Сърчаджиев) – патриот, благодетел и предприемач, стопанисващ фабрика, имение и бирария във Видин. Единствената му дъщеря Бела (Койна Русева) е акушерка, но по ирония на съдбата безплодна. Синовете му Панто (Владо Карамазов), Христо (Башар Рахал) и Илия (Моню Монев) са бохем с безскрупулни амбиции за печалбарство, юрист и кръчмар с физически недъг. Революционният дух и идеализма на Асен носи само офицерът Йордан (Христо Шопов), който е и негов любимец. Героят на Йоско умира малко след като изчита манифеста на независимостта, а кончината му тласка Вълчеви към разцепление за наследството.„Монитор“ направи кратка дисекция на персонажите и любопитните моменти от кухнята на поредицата.  Изборът на Видин като локация Милошев обяснява така: „Днес се слави като най-бедния град в Европейския съюз, но тогава е бил сред най-развитите у нас и портата на страната ни към Европа. По Дунава у нас е пристигало всичко значимо за западната култура.” Извън изградения за нуждите на продукцията декор клапата щраква и на ключови локации като двореца Врана, резерват Витоша (с. Кладница), „Сан Стефано” 6, сградата на KNAUF, Семинарията, Домът на Москва в София, Военната академия, храм „Св. Николай Софийски”, яз. „Пчелина”, къщата на Елин Пелин в с. Байлово. Първият сезон приключва с мащабни бойни сцени заснети в Кокаляне.  За Евтим Милошев и екипа му в Dream Team “Дървото на живота” стартира като бизнес проект, но бързо се превръща в кауза. Идеята да разкаже съдбата на богат род от периода на Освобождението до наши дни еволюира в мисия за изтупване на националното самочувствие от нафталина. „Имаме минало, което си струва. Както казва един приятел: „За да знаем каква България можем да имаме, трябва да си спомним каква сме имали”. Началото на XIX век е било време на идеала и духа. Предците ни са се гордеели с идентичността си и са живели с усещането, че пишат историята”, не крие вълнението си продуцентът. Дар словото му дръпва патриотичната жилка и на кмета Йорданка Фъндъкова, която предоставя на екипа целия реквизит на Музея на София напълно безвъзмездно. Милошев и главният сценарист Иван Спасов отиват в общината след денонощие престрелки по склоновете на Витоша над Железница. Режисирайки взрив от черешови топчета, пълзене сред листата и дъжд от гилзи те акостират пред първата дама на столицата с вид на корабокрушенци. „Целите бяхме мърляви след снимките. Прие ни без предварително записана среща жената, оставихме кални стъпки в кабинета й навсякъде”, спомня си с усмивка бившият репортер на „Ку-ку”. „Където не сме поискали съдействие за този проект, от там не сме го получили. Спестили сме адски много разходи за наем на локации и реквизит само от съмишленици в каузата.”В „Стъклен дом“ Луиза Григорова не беше нещо по-различно от мрънкащ тийнейджър, роден със златна лъжичка в устата. В „Дървото на живота“ зрителят успя да улови първите наченки на женственост и един особен хулигански финес, който бившата моделка на „Ивет фешън” има като актриса. В личен план на снимачния сет Луиза се влюбва в режисьора Мартин Макариев, а по сценарий хлътва по героя на Христо Шопов – Йордан, и е насилвана по най-малкия брат Илия. Тя препасва престилката на прислужницата Яна и разширява периметъра си на действие и от педантичното сервиране на шербет към мачкане на грозде в двора на аристократичната къща и палене на фитила на мъжките фантазии.Преди Яна да пристане на Йордан обаче той ще запали чергата на пуританите в града като опита да извърви пътя до олтара с туркинята Азра. Забранената му любов идва с теменужения поглед на дебютантката с гватемалски корен Александра Лопез. „Тя е интровертна и обрана, защото ислямът го налага, но в същото време е борец и отстоява чувствата с цената на всичко”, разказа за „Монитор“ възпитаничката на Иван Добчев.Естествено, гвоздей в женското царство на \"Дървото на живота\" е присъствието на Божура, чиито жартиери закача под своята рокля-обръч Теодора Духовникова. „Тя се появява в най-неподходящия и фатален момент в дома на Вълчеви. Страхотна авантюристка е и в същото време модерна, мислеща по европейски особа. А на жена с подобен бунтарски дух в началото на ХХ век не се е гледало с добро око”, разказва носителката на „Аскеер”. Екранната палавница ще усуче мустака на Карамазов около показалеца си, но в радара й на изкусителка попадат и братята му Христо (Башар Рахал) и Илия (Моню Монев). За Духовникова най-красивото нещо в сцените е изказът на персонажите с възрожденска осанка. Заучавайки репликите тя акцентирала върху всяка дума, защото речта била особено поетична:„Ще ви дам само един пример от реплика на Божура: „Болест да беше, майко ­ да я излекувам, рана да беше, да я превържа. А то любов!”. Кажете, кой говори в днешно време така?”, не крие вълнението си Теди.  Домът на Вълчеви всъщност е декор, изграден върху 2000 кв. м площ, в павилион до столичната зала „Фестивална”. Четири спални, кухня, баня и антре колкото киносалон е изпипал до последния буржоазен детайл сценографът Паоло Фаенци. Сериозен процент от мебелите са преотстъпени от антиквари, а приборите за хранене на фамилията идват от Италия. „Това е било типично за богатите българи навремето. Те са набавяли обзавеждането си от чужбина, предимно от Франция, но и от Англия и Австрия”, казва Фаенци, чийто постоянен адрес от години е в София. Стените красят репродукции на картини, дадени от галериста Румен Манов. Непосредствено до къщата се шири възстановка на Видинската капия по която трамбоват гостите на града и до днес. Фаенци я гради по снимки от XIX в., на които ясно се вижда, че търговците са излагали стоката си на земята, затова и чаршията в сериала ще бъде лишена от сергии.„Постарали сме се да сме максимално прецизни към детайла, защото зрителят следи историческата достоверност на такива продукции под лупа и всяко несъответствие дразни”, категоричен е Евтим Милошев и изразява респект към работата на художничката Ирина Кочева. Тя създава над 120 характерни за епохата костюма, но разчупва стереотипите с размах. Така например турското семейство, част от едрата буржоазия и търговци на тютюн, не носи потури, къси елечета и ризи с деколте до пъпа.\n\n\n                    ", "date": "2018.01.14", "title": "„Дървото на живота“ цъфти върху патриотизъм и страст"}
{"url": "http://www.monitor.bg/a/view/23979-%D0%A2%D0%B8%D1%82%D0%B0-%D0%BE%D1%87%D0%B0%D1%80%D0%BE%D0%B2%D0%B0-%D0%9A%D0%BE%D1%83%D0%B4%D0%B8-%D0%A3%D0%B0%D0%B9%D1%81-%D1%81-%D1%82%D0%B0%D0%BD%D1%86%D0%B8/", "text": "\n                    С танци и визия в стил кукла Барби попстарлетката Тита очарова световната R&B звезда Коуди Уайс по време на участието му в столичен клуб. Изпълнителката на „Антилопа“ посети концерта на 22-годишния певец в приятелска компания, като не пропусна да демонстрира умения на дансинга с бурни чупки в ханша. След последната изсвирена нота за вечерта наздравици с тях вдига и самият Уайс, като се забавляваха до ранни зори. Това от своя страна породи слухове, че певецът е проявил интерес и към общ музикален проект с отличничката от X Factor.Стартиралият от Бродуей изпълнител застана за първи път пред българската публика. Той нашумя след парчето It’s My Birthday, което записа в дует с популярния рапър will.i.am от Black Eyed Peas през 2011 г. Към днешна дата песента е генерирала близо 88 милиона гледания в YouTube. Уайс продължава да трупа успехи, като е и чест гост-изпълнител в множество музикални риалити формати по света.\n\n\n                    ", "date": "2018.01.14", "title": "Тита очарова Коуди Уайс с танци"}
{"url": "http://www.monitor.bg/a/view/87973-%D0%9B%D0%BE%D1%80%D0%B5%D0%BD%D1%86%D0%BE-%D0%BD%D0%B0-%D0%A1%D0%BE%D1%84%D0%BA%D0%B0-%D1%81%D0%B5-%D1%82%D0%BE%D1%87%D0%B8-%D0%BD%D0%B0-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86/", "text": "\n                    Да изнесе концерт в „Арена Армеец“ - това е мечтата на Лоренцо, след като само преди месец се включи в шоуто, посветено на 20-годишния професионален юбилей на майка си Софи Маринова. Въпреки че си е поставил висока летва, той признава, че все още не се чувства като звезда. „Не мисля, че съм достигнал такива висоти“, скромничи той пред Нова тв.\n\nВ архива си от самостоятелни песни Лоренцо вече има две попълнения - „В атака“ и „Инстаграм“, която представи пред 10 000 фенове на Софка в „Арена Армеец“ в началото на декември. Именно успехът на майка му го подтиква и той да се стреми към върха в музикалната индустрия. „Искам един ден тези хора да скандират моето име“, обяснява той, но допълва, че не желае да пробие в средите чрез славата на майка си. „Всички говориха много против това, че тя буташе приятеля си Гринго. Не искам това да се повтаря“, категоричен е Лоренцо, който въпреки всичко няма търпение да се види отново с бившия охранител, преквалифицирал се в певец.\n\nСамата Софи Маринова обаче призна наскоро, че не страда от дългата раздяла с изгората си Тодор Давидов-Гринго, който бе арестуван за рекет в края на миналия септември. „Както казват хората – очи, които не се виждат, се забравят“, намигна тогава изпълнителката на „Стари рани“.\n                    ", "date": "2018.01.14", "title": "Лоренцо на Софка се точи на „Арена Армеец“"}
{"url": "http://www.monitor.bg/a/view/83672-%D0%A2%D0%BE%D0%BC-%D0%9A%D1%80%D1%83%D0%B7-%D0%B1%D0%BB%D0%BE%D0%BA%D0%B8%D1%80%D0%B0-%D1%83%D0%BB%D0%B8%D1%86%D0%B8-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%B5%D0%BD-%D0%9B%D0%BE%D0%BD%D0%B4%D0%BE%D0%BD/", "text": "\n                    Каскада със спринт над река Темза провокира холивудския ас Том Круз да блокира част от улиците в централен Лондон завчера. Заснетите кадри ще бъдат включени към шестия филм от франчайза „Мисията невъзможна“.\n\nСлед като счупи две кости на глезена си на сета на лентата през април, актьорът се е възстановил напълно и по традиция отново изпълнява сам и най-сложните физически каскади на терен.\n\nЗрелищното изпълнение на Круз е заснето върху железопътния мост Блекфрайърс. Въпреки че движението на превозни средства и лодки бе преустановено по време на снимките на високоадреналинната сцена, влаковете продължиха да се движат по нормалния си график.\n\n„Мисията невъзможна 6“ е режисирана от Кристофър Макуори и се очаква да излезе на голям екран през юли тази година. Предишното издание на екшъна, носещо слогана „Престъпна нация“, излезе през 2015 г. и се разписа със 700 милиона долара печалба от продадени билети.\n                    ", "date": "2018.01.14", "title": "Том Круз блокира улици в централен Лондон"}
{"url": "http://www.monitor.bg/a/view/8642-%D0%A2%D1%8A%D1%80%D0%BD%D0%BE%D0%B2%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%81%D1%8A%D0%B1%D0%B8%D1%80%D0%B0-%D0%BB%D1%8A%D0%B6%D0%B8%D1%87%D0%BA%D0%B8-%D0%BE%D1%82-%D1%87%D0%B5%D1%82%D0%B8%D1%80%D0%B8-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0/", "text": "В колекцията има над 100 експоната от всички части на света\n                    Интересно хоби има великотърновският телевизионен журналист Мирослав Дечев. От пет години той събира сувенирни лъжички от страните, които лично е посетил по време на пътешествията си.„Идеята се роди, когато в жилището на моите родители намерих стара сувенирна лъжичка от Прага. Много ми хареса. Позлатена, с богата орнаментика, снимка на дворец и някакви надписи по нея. Оказа се, че никой от близките ми не помни подарък ли е тя, или е купена при пътуване на баща ми и майка ми в бивша Чехословакия и Германия преди повече от 30 години. Така или иначе тя беше Около месец след като я намерих и я прибрах в една от витрините вкъщи, ми се наложи да пътувам за Истанбул. Разхождайки се по един от централните пазари там, съвсем случайно съзрях подобни сувенирни лъжички. Купих си може би десетина, като мислех да ги подаря за спомен на приятели. Така и направих, но една от тези лъжички все пак запазих и за себе си. Тя беше много красива, посребрена, с един особен черен камък на дръжката. Така сложих началото на бъдещата си колекция”, разказва Миро.Днес колекцията му наброява вече над 100 лъжички от всички части на света. В нея има експонати от САЩ, Мароко, Египет, Дубай, Абу Даби, Израел, Исландия, Киргизстан, Казахстан, както и от почти цяла Европа, без трите прибалтийски републики. „Но спокойно, и от тях ще има”, заканва се колекционерът. За Миро всяка една декоративна лъжичка по един свой неповторим начин пресъздава и „разказва” историята на своята държава. От формата, украсата, надписите и рисунките върху тях може да се научи много за бита, характера и историята на съответната страна и нация. Обикновено върху подобни сувенирни предмети производителите поставят най-характерните или национално известните си символи: хора, сгради, сюжети от бита и историята. Тези лъжички са всяка като една енциклопедия”, обяснява Дечев. Той твърди, че си спомня историята на всеки един от своите експонати.„При посещение на острова на Одисей, Итака, влязохме с приятели в едно магазинче за сувенири. Беше малко и претрупано с какви ли не джунджурии. Без да искам, се спънах в едно кошче, пълно с всевъзможни неща, което щях да съборя. И изведнъж, хоп, оттам „изникна” една много красива лъжичка с цветя и надписи по нея. Без да се замисля я грабнах веднага, преди приятелите ми да са се усетили. И оказа се, че съм постъпил правилно, защото лъжичката беше само една и за другите нямаше. Постъпих малко егоистично, но пък това още повече качва цената на моя сувенир”, смее се Миро Дечев. В своята колекция той има и доста интересни експонати. Един от тях е лъжичка от Лихтенщайн с отваряща се халба на дръжката. Друг експонат е златна лъжичка от Варшава с ръчно изрисувани или отлети картини. В колекцията си журналистът има и еднадървена лъжичка от словенския град Краня. Купил я, защото не намерил метална такава. Най-ценни за Мирослав обаче са лъжичките от Азия, които според него са най-богати на информация. „Това са истински  твърди колекционерът. Цени още една мини сбирка от десетина лъжички от английски градове, в който е бил лично. Както и няколко лъжички от Мадрид и Мароко. „Сред експонатите ми особено изящни като изработка са тези от любимото ми място Милано, тези от френския ски курорт Шамони, разположен под връх Монблан, от Люксембург, Гент, Скопие, Загреб, Будапеща”, обяснява Миро. Последната му ценна придобивка засега е от Тел Авив, където прекарал новогодишните празници.Освен лъжичките, пътешествията са истинската страст на телевизионния журналист. За разлика от други, които предпочитат да тръгнат някъде без цел и посока, Миро винаги има предварително ясно набелязана дестинация. „Не съм привърженик на това да се отиде някъде само за да се избяга от България и защото това е някакво пътуване и разнообразие. Трябва да имам любопитство към определено място, да съм прочел или чувал за него нещо, което да ми е направило много силно впечатление. Или пък това място да е свързано с някоя историческа или друга известна личност. Иначе определено пътуванията обогатяват и създават незабравими спомени. Що се отнася до това дали изглеждат налудничави хобитата ни и дали по тях съдим някого, аз смятам, че всеки човек е различен и обича да прави различни неща. Понякога за околните те остават неразбрани, но това е същността и уникалността на всеки – да прави това, което обича. И ако продължа със  няма да скрия, че се удивлявам на ритъма на мегаполисите и тяхната динамика, на модерните архитектурни постижения и цивилизационния напредък. Но харесвам още и места с богата история, древни селища, културни обекти от световно значение. Аз смятам, че човек трябва да търси не нещо велико, а да се радва на малките радости, които ежедневно му поднася животът. И от тези малки радости, той може сам да си сглоби едно съвсем прилично щастие. А не да чака някой друг да му го поднесе това щастие наготово. Когато хората избират да виждат хубавото във всяка ситуация и сами да си създават хубави моменти, това е ключът към щастието. Човек, разбира се, не винаги може да бъде позитивен, но по-важно е да бъде заобиколен от щастливи хора и самият той да създава щастливи ситуации. А това не е трудно и за това не са необходими някакви „велики открития”. Една поговорка гласи, че човек е голям, колкото са големи мечтите му. Но много хора си остават завинаги само с мечтите си, с усмивка философски обяснява Мирослав Дечев.  За мнозина вероятно изглежда учудващо, но телевизионерът Миро е фен на поп фолк музиката. Обожава Глория и се гордее с това, че има нейната пълна дискография. Освен нея харесва още Силвия, Камелия и Тони Дачева, все имена от класиката в този жанр. Самият Мирослав започва работа в радио с фолк и поп фолк насоченост като водещ на нощен блок, в който прави интервюта и представя светски новини. След това работи в различни новинарски сайтове и агенции, изявява се като фотограф, докато накрая си намира мястото в търновската телевизия „Видеосат”, където е вече 10 години. И ако някой си мисли, че Миро е просто поредният пишман журналист, седнал пред микрофона направо от ученическия чин, горещо се лъже. 37-годишният Дечев е завършил журналистика в Софийския университет, книгоиздаване във ВТУ, специалист е по графичен дизайн, който изучавал в Център „Интелекти“, а през 2010 г. към всичко това прибавя и „тежката артилерия” – политически мениджмънт, изучаван в Института за социална интеграция в София. Така че еднакво добре и вещо може да прави интервюта както с поп фолк певци, така и с политици, депутати и министри. И го е демонстрирал неведнъж. Освен това е и член на Клуба на търновските фотографи, автор в сайта „Любословие”, има издадена стихосбирка, а в момента подготвя и втора книга, свързана с журналистическата му работа.\n\n\n                    ", "date": "2018.01.14", "title": "Търновски журналист събира  лъжички от четири континента"}
{"url": "http://www.monitor.bg/a/view/20648-%D0%A1%D0%B0%D1%80%D0%B0-%D0%A7%D0%B0%D0%BD%D0%B3-%D1%81%D0%B2%D0%B8%D1%80%D0%B8-%D0%BD%D0%B0-%D1%82%D1%80%D0%B8%D0%B2%D0%B5%D0%BA%D0%BE%D0%B2%D0%BD%D0%B0-%D1%86%D0%B8%D0%B3%D1%83%D0%BB%D0%BA%D0%B0-%D1%83-%D0%BD%D0%B0%D1%81/", "text": "\n                    Американската цигуларка с южнокорейски корени Сара Чанг ще изнесе първия си концерт у нас. Как звучат “Годишните времена на Буенос Айрес” на Пиацола, увертюрата към операта “Кандид” на Бърнстейн и сюитата из операта “Порги и Бес” на Гершуин, изсвирени от талантливата музикантка на тривековна цигулка „Гуарнери дел Джезу“ феновете на класиката ще разберат на 8 февруари. С подкрепата на Софийска филхармония под диригентството на маестро Найден Тодоров, Чанг ще излезе пред публиката в зала „България“, а билети за събитието на цени между 30 и 50 лв. са все още налични в мрежите на Eventim и Ticketsbg.\n\nПървия си пробив на сцената цигуларката прави едва на 8-годишна възраст, когато се изявява в редиците на Нюйоркската филхармония пред диригенти от ранга на Рикардо Мути и Зубин Мета. Само две години по-късно Чанг записва и първия си албум, носещ названието „Дебют“. Към момента тя е сред най-високоплатените солисти в света, като годишно изнася над 150 концерта в Европа, Азия и САЩ.\n                    ", "date": "2018.01.14", "title": "Сара Чанг свири на тривековна цигулка у нас"}
{"url": "http://www.monitor.bg/a/view/13788-%D0%90%D0%B4%D0%B2%D0%BE%D0%BA%D0%B0%D1%82-%D0%A2%D1%80%D1%8A%D0%BC%D0%BF-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0%D0%BB-%D0%BD%D0%B0-%D0%9C%D0%B5%D0%BB%D0%B0%D0%BD%D0%B8%D1%8F-%D1%81-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B0-%D0%91%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0/", "text": "\n                    Адвокат на президента на САЩ Доналд Тръмп е платил през 2016 година 130 000 долара на бивша порно актриса, за да си мълчи за сексуална връзка с магната на недвижимите имоти през 2006 година, според информация на \"Уолстрийт джърнъл\", опровергана снощи от Белия дом, съобщи Франс прес.\nПлащането е било договорено между адвоката Майкъл Коен и Стефани Клифорд месец преди президентските избори, спечелени от Тръмп, уточнява финансовият всекидневник.\nКлифорд, известна в порнографската индустрия като Сторми Даниълс, е казвала в тесен кръг, че е имала сексуални отношения с Тръмп през юли 2006 година по време на голф турнир с участието на високопоставени личности.\nПо това време Тръмп вече е бил женен за сегашната си съпруга Мелания.\nБелият дом категорично опроверга в разпространено снощи комюнике да е имало каквито и да било срещи от сексуално естество между Доналд Тръмп и Сторми Даниълс.Междувременно стана ясно, че президентът е в отлично здраве, заяви лекарят на Белия дом д-р Рони Джаксън след първия медицински преглед на Доналд Тръмп след встъпването му в длъжност преди почти година, предадоха световните агенции.\n\"Медицинският преглед на президента в националната военна болница \"Уолтър Рийд\" премина изключително добре. Президентът е в отлично здраве и аз с нетърпение очаквам да информирам за някои подробности на брифинг във вторник\", гласи краткото изявление на д-р Джаксън, разпространено от Белия дом.\nТръмп остана три часа в Националния военен медицински център \"Уолтър Рийд\". Той помаха на репортерите на отсрещната страна на улицата, но не отговори на въпроси.На излизане от болницата президентът се ръкува и поговори с лекаря на Белия дом Рони Джаксън, който ръководеше прегледа. Джаксън е бил лекар на президентите при три последователни администрации, напомни говорителката на Белия дом Сара Сандърс завчера.Джаксън ще обобщи резултатите от прегледа през уикенда и ще се присъедини към Сандърс в залата за пресконференции във вторник, 16 януари, за да даде подробен доклад и да отговори на въпроси.\n71-годишният Тръмп встъпи в длъжност преди година като най-възрастният президент в историята на САЩ, започващ първия си мандат, припомня ДПА.Последните публично известни данни за здравето му бяха публикувани пред септември 2016 г. от личния му лекар д-р Харолд Борнстейн, който заяви, че Тръмп ще бъде \"най-здравият индивид, избиран някога\".\nТръмп избягва спортовете, освен голфа, и според слуховете си пада предимно по фастфуд и диетична сода. Няма семейна история на преждевременни сърдечни болести, а родителите му са доживели до възраст над 80 и 90 години. Медицинският му преглед няма да включва оценка на менталното здраве или яснота на ума, предупреди Белият дом.  \n\n\n                    ", "date": "2018.01.14", "title": "Адвокат: Тръмп изневерявал на Мелания с порноактриса, Белият дом опроверга информацията"}
{"url": "http://www.monitor.bg/a/view/57130-%D0%9A%D0%B0%D0%BC%D0%B8%D0%BD%D0%B0-%D0%BE%D0%BF%D0%B5%D1%87%D0%B5-%D0%BE%D1%81%D0%B5%D0%BC-%D0%BA%D0%B0%D1%80%D1%82%D0%B0%D0%B4%D0%B6%D0%B8%D0%B8-%D0%B2-%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F/", "text": "\n                    Най-малко осем души загинаха, а десетки пострадаха, някои от които тежко, след взрив и пожар в сграда в Северна Португалия, предаде Асошиейтед прес.\n\nПричината за инцидента е взрив на камина в двуетажна сграда в град Тондела, на около 250 км от Лисабон, каза пред репортери кметът на населеното място Жозе Гомеш Жезуш.\n\nПортугалската Гражданска защита заяви пред местно радио, че са пострадали най-малко 50 души.\n\nОчевидци казаха пред местни телевизии, че пожарът предизвикал паника сред около 60-те души, които били в сградата за участие във вечерен любителски турнир по карти. Хората започнали да се струпват по изходите на сградата, докато тя се изпълвала с гъст дим.\n\nНа мястото пристигнали десетки пожарникари и два спасителни хеликоптера за превозване на пострадали към болниците.\n\nНа този етап няма официална информация от властите за причините за трагедията.\n                    ", "date": "2018.01.14", "title": "Камина опече осем картоиграчи в Португалия "}
{"url": "http://www.monitor.bg/a/view/13104-%D0%9F%D1%83%D1%82%D0%B8%D0%BD-%D1%81%D1%80%D0%B0%D0%B2%D0%BD%D0%B8-%D0%BC%D1%83%D0%BC%D0%B8%D1%8F%D1%82%D0%B0-%D0%BD%D0%B0-%D0%9B%D0%B5%D0%BD%D0%B8%D0%BD-%D1%81-%D0%BC%D0%BE%D1%89%D0%B8-%D0%BD%D0%B0-%D1%81%D0%B2%D0%B5%D1%82%D1%86%D0%B8/", "text": "\n                    Руският президент Владимир Путин сравни комунизма с христианството, а намиращият се в мавзолея Владимир Илич Ленин с мощи на светиите. Това става ясно от интервю за филма \"Валаам\", който бе показах по руската телевизия \"Россия 1\".\n\nКакто е известно, Путин ще се яви на президентските избори в Русия като независим кандидат. Прессекретарят на предизборния щаб на Владимир Путин Андрей Кондрашов съобщи, че в социалните мрежи няма да има негови официални и лични страници, а единствено официален сайт, предава Интерфакс.\n\nИзбирателният щаб на Путин е събрал достатъчно количество подписи в негова подкрепа за издигането му. Също така ЦИК на Русия е регистрирала 259 негови доверени лица.\n                    ", "date": "2018.01.14", "title": "Путин сравни мумията на Ленин с мощи на светци"}
{"url": "http://www.monitor.bg/a/view/14834-%D0%9C%D0%B0%D0%BA%D1%80%D0%BE%D0%BD-%D0%BD%D0%B0%D0%BF%D0%B8%D1%81%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%91%D1%80%D0%B8%D0%B6%D0%B8%D1%82/", "text": "\n                    Еманюел Макрон е написал пикантна книга за любовта си с Брижит Макрон. Това разкритие се съдържа в нова биография на френската първа дама, която ще се появи на пазара през седмицата, предаде Ройтерс.\n\nВ книгата, озаглавена \"Брижит Макрон: освободената жена\", съседка на Еманюел Макрон от родния му град Амиен разказва, че книгата, написана от него, съдържала 300 страници. Съседката твърди, че тя собственоръчно е набирала на машина ръкописа. Говорителка от канцеларията на Макрон отказа да коментира твърдението.\n\nВ откъс от биографията на първата дама, появил се в медиите, съседката разказва, че не е запазила копие от книгата, написана от Еманюел Макрон. Тя я описва като пикантна и леко цинична. В нея имената на главните действащи лица били заменени с измислени, допълва жената.\n\nКакто е известно, младият Еманюел Макрон се влюбва като тийнейджър в учителката си Брижит от гимназия в Амиен. Там тя преподава френски и ръководи училищната театрална трупа. Еманюел и Брижит се влюбват именно по време на репетиция на една от пиесите, поставени от трупата. Връзката им не е одобрена от родителите на Макрон, тъй като Брижит по онова време е омъжена майка на три деца. Впоследствие тя се развежда, за да се ожени за 24-години по-младия Макрон през 2007 г.\n\nМакрон в миналото призна, че е написал най-малко две книги, но миналата година пред сп. \"Поан\" сподели, че не би искал те да се публикуват, защото не е доволен от качествата им. Той е автор и на книгата \"Революция\", публикувана по време на предизборната му кампания. Пред сп. \"Поан\" запитан дали не съжалява, че не се е посветил на писането, Макрон каза, че \"животът му все още не е приключил\".\n\nМакрон не е единственият политик, който пише. За никого не е е тайна, че настоящият премиер на Франция Едуар Филип е съавтор със Жил Бойе на книгата Dans l'ombre (\"В сянката\"), която представлява политически трилър, пълен и с много страстни сцени.\n                    ", "date": "2018.01.14", "title": "Макрон написа книга за Брижит "}
{"url": "http://www.monitor.bg/a/view/62336-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%89%D0%B5-%D0%BA%D1%83%D0%BF%D1%83%D0%B2%D0%B0-%D0%B4%D0%B0%D1%87%D0%B0-%D0%B1%D1%8F%D0%B3%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    „Ако на парламентарните избори победи движението „5 звезди” аз си купувам една дача и отивам да живея в Русия!” – това заяви вчера пред симпатизанти лидерът на италианската десница Силвио Берлускони. Експремиерът обяви още, че никога не бил взел дори за разсилен в някоя от компаниите си Луиджи де Майо - кандидата за премиер на предвожданата от екскомика Бепе Грило политическа формация. Просто защото мургавият „момчурляк” нямал и ден трудов стаж, а ако му се дадяла в ръцете „скъпоценната играчка Италия”, рискът да я счупи бил стопроцентов.\n\nГорните изцепки на Берлускони накараха маститите наблюдатели в Рим и Милано да заговорят за обхванала го истинска параноя от евентуалното преминаване на изпълнителната власт в ръцете на „Пет звезди” след насрочения за 4 март вот. Като според коментаторите причината за този неистов страх на лидера на десницата не била толкова загрижеността за бъдещето на Италия, а за неговото собствено оцеляване и това на икономическата му империя. Просто защото според някои информации в медиите Бепе Грило вече се бил договорил с осмина видни и недолюбващи Берлускони високопоставени магистрати да станат министри в бъдещия „петзвезден” кабинет. И съответно да инициират гонка до дупка на експремиера, изкарвайки на показ кирливите му ризи като политик и предприемач и пращайки го на съд за куп престъпления срещу държавата и нейните жители.\n\nА силен тласък на въпросната параноя дадоха и резултатите от последните сондажи на предизборните настроения на италианците – според тях движението „Пет звезди” непрекъснато увеличава преднината си пред останалите политически партии. За съжаление обаче на неговите активисти и привърженици, ако на 4 март урните покажат ситуацията от завчерашните допитвания, то хората на Бепе Грило макар и първи, няма да могат да съставят нито самостоятелно, нито коалиционно правителство. Тогава президентът Серджо Матарела би трябвало да хвърли „горещия картоф” в „каруцата” на управляващата сега лявоцинтристка Демократическа партия. И тук отново прозира „дългата ръка” на Берлускони – според някои наблюдатели той вече работел за съставянето на „голяма коалиция” с левицата по германски модел, която да спре попълзновенията към властта на „Пет звезди”.\n                    ", "date": "2018.01.14", "title": "Берлускони ще купува дача, бяга в Русия"}
{"url": "http://www.monitor.bg/a/view/35550-%D0%95%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    Шест души са ранени при експлозия в жилищен блок близо до Милано, съобщи агенция АНСА, цитирана от ДПА.\nДва апартамента на последния етаж на сградата в град Сесто Сан Джовани са напълно разрушени при взрива, който вероятно е причинен от изтичане на газ, уточни в Туитър местната противопожарна служба.\nМъж на 73 години има сериозни изгаряния. Няма хора с опасност за живота, допълни АНСА.\n                    ", "date": "2018.01.14", "title": "Експлозия в Милано"}
{"url": "http://www.monitor.bg/a/view/80029-%D0%A7%D0%B5%D0%BB%D1%81%D0%B8-%D0%9C%D0%B0%D0%BD%D0%B8%D0%BD%D0%B3-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%81%D0%B5%D0%BD%D0%B0%D1%82/", "text": "\n                    Челси Манинг, транссексуалната американска военнослужеща, която бе зад най-голямото изтичане на американски поверителни документи и лежа за това 7 години в затвора, иска да се кандидатира в предстоящите избори за Сената в САЩ, предаде \"Ройтерс\".\n\nМанинг иска да бъде номинирана от демократите и да представлява щата Мериленд. Тя е попълнила съответните документи и иска да заеме мястото на сенатора демократ Бен Кардин, допълва ДПА.\n\nЧелси Манинг, която в миналото се казваше Брадли Манинг, беше пусната през май 2016 г. от американски затвор по нареждане на тогавашния президент Барак Обама.\n\nТя бе осъдена на 35 години затвор, защото когато е работила като анализатор на разузнавателни данни през януари 2010 г. в Ирак, е предала американски поверителни тайни на сайта \"Уикилийкс\", който ги публикува.\n\nВ затвора Брадли Манинг обяви, че иска да бъде възприеман като жена и че ще се нарича Челси Манинг. Днес тя е защитничка на правата на транссексуалните.\n\n \n                    ", "date": "2018.01.14", "title": "Челси Манинг иска да се кандидатира за американския сенат "}
{"url": "http://www.monitor.bg/a/view/22280-%D0%A5%D0%B0%D0%BA%D0%BD%D0%B0%D1%85%D0%B0-%D0%B0%D0%BA%D0%B0%D1%83%D0%BD%D1%82%D0%B0-%D0%B2-%D0%A2%D1%83%D0%B8%D1%82%D1%8A%D1%80-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D1%80%D0%B5%D0%B4%D0%B0%D0%BA%D1%82%D0%BE%D1%80-%D0%BD%D0%B0-%D0%A8%D0%BF%D0%B8%D0%B3%D0%B5%D0%BB/", "text": "\n                    Акаунът в Туитър на главния редактор на сп. \"Шпигел\" Клаус Бринкбоймер е бил подложен на хакерска атака и е бил използван за публикуването на протурски послания, съобщи ДПА.\nСп. \"Шпигел\" потвърди, че акаунтът на Бринкбоймер в социалната мрежа е станал обект на хакерска атака късно снощи.\nХакерите са публикували в акаунта на главния редактор на сп. \"Шпигел\" снимка с турското знаме и турския президент Реджеп Тайип Ердоган, както и послание на турски с превод на немски под него.\n\"Бихме искали да се извиним за лошите новини, които съобщавахме и публикувахме досега за Турция и за Реджеп Тайип Ердоган\", се казва в посланието.\nАкаунтът на нашия главен редактор Клаус Бринкбоймер бе подложен на хакерска атака, последният туит за Ердоган не е от него, написа сп. \"Шпигел\" в Туитър.\nФалшивият туит е останал в социалната мрежа около два часа. Не е ясно кой стои зад атаката, отбелязва ДПА.\n                    ", "date": "2018.01.14", "title": "Хакнаха акаунта в Туитър на главния редактор на \"Шпигел\""}
{"url": "http://www.monitor.bg/a/view/48580-26-%D0%BF%D1%80%D0%BE%D0%BF%D0%B0%D0%B4%D0%BD%D0%B0%D1%85%D0%B0-%D0%BE%D1%82-%D0%B4%D0%B0%D0%BD%D1%81%D0%B8%D0%BD%D0%B3-%D0%B2-%D0%BA%D0%BB%D1%83%D0%B1-%D0%B2-%D0%9C%D0%B0%D0%B4%D1%80%D0%B8%D0%B4/", "text": "\n                    Най-малко 26 души са ранени при пропадане на под на нощен клуб в Мадрид тази нощ, предаде Асошиейтед прес.\nВ болници в града са приети 11 души с леки наранявания. Пострадалите са на възраст 20 - 40 години. Други посетители на клуба са получили помощ на място.\nОт службата за бърза помощ уточниха, че се е отворила 16-метрова дупка в пода на горния етаж на нощния клуб, намиращ се в южната част на Мадрид.\nДостъпът до втория етаж на заведението е забранен. Полицията разследва причините за случилото се.\nПодобен инцидент имаше и през ноември на остров Тенерифе, когато 22 души пропаднаха в мазето, след като в пода се отвори дупка.\n                    ", "date": "2018.01.14", "title": "26 пропаднаха от дансинг в клуб в Мадрид "}
{"url": "http://www.monitor.bg/a/view/82713-%D0%A1%D0%B0%D0%BC%D0%BE%D0%BB%D0%B5%D1%82-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%BF%D0%B8%D1%81%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%B2-%D0%A2%D1%83%D1%80%D1%86%D0%B8%D1%8F/", "text": "\n                    Самолет на турската авиокомпания \"Пегасус еърлайнс\" излезе от пистата при кацане на летището в град Трабзон, Североизточна Турция, предадоха агенциите.\nСамолетът изпълнявал курс Анкара-Трабзон.\nГубернаторът на Трабзон Юджел Явуз заяви, че всички 162 души пътници и екипаж са били евакуирани и са в безопасност. По думите му все още не е известна причината за произшествието. Летището ще остане затворено до 8 ч сутринта местно време.\nНа снимки от произшествието се вижда как самолетът е затънал в кал. Сред пътниците на борда се е стигнало до паника.\nМашината е \"Боинг\"-737-800.\n                    ", "date": "2018.01.14", "title": "Самолет излезе от писта на летище в Турция"}
{"url": "http://www.monitor.bg/a/view/81421-73-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D1%83%D0%B4%D0%B0%D1%80%D0%B8-%D0%9F%D0%B5%D1%80%D1%83/", "text": "\n                    Земетресение с предварителен магнитуд 7,3 по Рихтер удари Перу, предаде Асошиейтед прес.Трусът е ударил на 42 км южно от град Акари, в 9 ч. и 18 мин. по Гринуич (11.18 ч. бълг. време), на дълбочина 12 км.Тихоокеанският център за цунами обяви, че е възможно да възникнат приливни вълни по крайбрежието на разстояние 300 км от епицентъра на земетресението, посочва ДПА.Няма съобщения за жертви, съобщи в Туитър губернаторът на областта Арекипа, цитиран от Ройтерс. По-късно стана ясно, че има двама загинали и 65 ранени при труса.Трусът е нанесъл незначителни поражения, има повредени пътища. Евакуира се населението на Ломас, където е бил епицентърът.Перуанският геофизически институт обяви, че земетресението е било с магнитуд 6,7. Преди това Геофизическият институт на САЩ съобщи, че трусът е имал предварителен магнитуд 7,3.\n\n\n                    ", "date": "2018.01.14", "title": "7,3 по Рихтер удари Перу"}
{"url": "http://www.monitor.bg/a/view/2313-%D0%A5%D1%83%D0%BB%D0%B8%D0%B3%D0%B0%D0%BD%D0%B8-%D0%B2%D0%B8%D0%BB%D0%BD%D1%8F%D1%85%D0%B0-%D0%B2%D1%8A%D0%B2-%D0%B2%D0%BB%D0%B0%D0%BA-%D0%B7%D0%B0-%D0%95%D0%B2%D0%B8%D0%B0%D0%BD/", "text": "\n                    40 хулигани изпочупиха пътнически влак, пътуващ от Париж за Евиан на южния бряг на Женевското езеро. Полицията арестувала 29 души на гарата в Лион. Кондуктор се сблъскал с многобройна група хулигани и потърсил намесата на полицията за овладяване на ситуацията, съобщили от железопътната компания. Около 100 полицаи, включително националната полиция, железопътната полиция, общинската полиция и войници от специалната антитерористична операция Sentinelle са взели участие в операцията, вадейки от влака хулигани, които, според тях, „отивали на мероприятие в Алпите”. Хулиганите заемали два вагона, като мнозина били в състояние на опиянение и извършвали хулигански действия с материални щети. Щетите особени били значителни във вагон-ресторанта. Хулиганите разпръсквали храна и разливали напитки и в другите вагони. Във влака пътували около 200 души. На двама от тях, преживели психически шок, е оказана помощ.\n                    ", "date": "2018.01.14", "title": "Хулигани вилняха във влак за Евиан"}
{"url": "http://www.monitor.bg/a/view/63780-%D0%A3%D0%B2%D0%BE%D0%BB%D0%BD%D0%B8%D1%85%D0%B0-%D1%87%D0%BE%D0%B2%D0%B5%D0%BA-%D0%BD%D0%B0-%D0%A4%D0%B0%D1%80%D0%B0%D0%B6-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%BF%D0%B0%D0%B4%D0%BA%D0%B8-%D1%81%D1%80%D0%B5%D1%89%D1%83-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB/", "text": "\n                    Приятелката на лидера на Партия за независимост на Обединеното кралство (ЮКИП) Хенри Болтън временно е изключена от политическата формация заради расистки коментари за годеницата на британския принц Хари - американската актриса Меган Маркъл, предаде ДПА.\nДвадесет и пет годишната Джо Марни е изпратила поредица съобщения на приятел, в които прави расистки коментари за Мегън Маркъл, съобщи \"Дейли мейл\".\nМарни пише, че Маркъл, чиято майка е цветнокожа, а баща й е бял, ще \"опетни\" кралството семейство, отбелязва изданието, цитирайки едно от съобщенията.\nВ друго съобщение Марни писала, че никога няма да прави секс с \"негър\", защото са \"грозни\".\nПетдесет и четири годишният Болтън обяви в Туитър, че приятелката му е отстранена веднага след получаването на информацията.\nВ изявление Марни се извини за \"шокиращия език\", който е използвала в съобщенията до приятел, но отбелязва, че те са извадени от контекста, допълва Асошиейтед прес.\nСлед случилото се Болтън, който е четвъртият лидер на партията за една година, се изправя пред призиви за оставка, съобщи Ройтерс.\nТой влезе в заглавията на таблоидите по Коледа, когато изданията съобщиха, че е напуснал жена си заради 25-годишния модел Джо Марни.\nЧленът на ЮКИП Бил Етъредж, който е и евродепутат, заяви: \"Дойде времето Хенри Болтън да подаде оставка като лидер на Партия за независимост на Обединеното кралство. Той трябва да си отиде, той трябва да си отиде бързо, той трябва да си отиде колкото се може по-бързо.\n\n\n                    ", "date": "2018.01.14", "title": "Уволниха човек на Фараж заради нападки срещу Меган Маркъл"}
{"url": "http://www.monitor.bg/a/view/78838-68-%D0%BE%D1%82-%D0%B3%D1%8A%D1%80%D1%86%D0%B8%D1%82%D0%B5-%D0%BF%D1%80%D0%BE%D1%82%D0%B8%D0%B2-%D0%B8%D0%BC%D0%B5-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Шейсет и осем процента от гърците са против бившата югорепублика Македония да получи съставно название, което обаче да съдържа името \"Македония\". Това показват резултатите от социологическо допитване, цитирано от агенция МИА.\nВ проучването на агенция Марк (Marc), осъществено по поръчка на гръцкия в. \"Прото тема\", 23,6 на сто от анкетираните казват, че са съгласни думата \"Македония\" да бъде включена в наименованието.\nОт гърците, които отхвърлят идеята, 63,8 процента са гласоподаватели на управляващата партия СИРИЗА, показва още анкетата. Същевременно 67 процента от симпатизантите на Нова демокрация също са негативно настроени към съставно име, включващо \"Македония\".\n                    ", "date": "2018.01.14", "title": "68% от гърците против име с \"Македония\""}
{"url": "http://www.monitor.bg/a/view/8900-%D0%9E%D1%81%D1%8A%D0%B4%D0%B8%D1%85%D0%B0-%D0%BE%D0%B1%D1%89%D0%B8%D0%BD%D0%B0-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BD%D0%B0-8-507-%D0%BB%D0%B5%D0%B2%D0%B0-%D0%B7%D0%B0-%D0%B1%D1%83%D1%82%D0%BD%D0%B0%D1%82%D0%B0-%D0%BB%D0%B0%D0%BC%D0%B0%D1%80%D0%B8%D0%BD%D0%B5%D0%BD%D0%B0-%D0%B1%D0%B0%D1%80%D0%B0%D0%BA%D0%B0/", "text": "\n                    Общо 8 507,85 лева обезщетения и съдебни разноски ще трябва да плати община Асеновград на трима свои жители заради незаконно съборената им ламаринена барака, реши административният съд в Пловдив. Най-голямата част от тази сума – в размер на общо 6 000 лева, тримата получават заради преживения стрес и уроненото им добро име пред съседите.\n\nМестната власт пристъпила към събарянето на ламаринената барака, която служела като склад, след получена на 10 април 2012г. жалба. На място била извършена проверка от общински служители и било установено, че постройката не е отразена в регулационния план, за нея няма строителни книжа и при строежа й не е било взето съгласието на останалите съсобственици на имота. Бил даден едномесечен срок за доброволно премахване, който не бил спазен. На 21 ноември 2013г. бараката била съборена. На цирка по премахването на ламаринената барака присъствали и 10-15 съседи, които по време на делото потвърдили, че постройката била строена много отдавна. Комшията, на чийто дувар била залепена бараката, също свидетелствал, че „бил навън и видял цирка. Било шоково за всички и циркът бил пълен. Хората бил възмутени, защото те дошли като хуни и започнали да събарят”. Решението на съда не е окончателно и може да бъде обжалвано.\n\n \n                    ", "date": "2018.01.14", "title": "Осъдиха община Асеновград на 8 507 лева за бутната ламаринена барака"}
{"url": "http://www.monitor.bg/a/view/52838-%D0%AF%D0%B4%D0%B5%D0%BC-%D0%BF%D0%BE%D1%81%D0%BA%D1%8A%D0%BF%D0%B8-%D0%BA%D1%80%D0%B0%D1%81%D1%82%D0%B0%D0%B2%D0%B8%D1%86%D0%B8-%D0%B8-%D0%BA%D0%B0%D1%80%D1%82%D0%BE%D1%84%D0%B8/", "text": "\n                    През изминалата седмица сме яли по-скъпи краставици и картофи. Ръстът в цените им е съответно 5,7% и 5,2%, като новите им цени са били 1,85 лв. и 0,61 лв. Това показват данни на Държавната комисия по стоковите борси и тържищата (ДКСБТ).\n\nПрез последните седем дни индексът на тържищните цени (ИТЦ), който отразява цените на хранителните стоки на едро, се е повишил с 0,67 на сто до 1,499 пункта. Преди три седмици, малко преди Коледа, индексът достигна до рекордните за последните две години и половина 1,500 пункта.\nДоматите са се продавали по 1,73 лева за килограм. Вдига се и цената на морковите с 2,9 на сто до 0,70 лева за килограм, а зелето се търгува по 0,60 лв./кг на едро.\nЗа килограм ябълки пък е трябвало дадем 1,35 лв.\n\nВ същото време обаче цитрусите поевтиняват. Цената на лимоните се понижава с 1,7%, до 2,36 лева. Портокалите поевтиняват с 1,6 на сто, до 1,26 лева за килограм на едро. Мандарините се продават по 1,50 лв./кг.\nКравето сирене поскъпва с 2,0 на сто и се продава по 6,02 лв./кг; кашкавалът, тип \"Витоша\", се търгува по 10,87 лв./кг. Олиото се купува по 1,92 лева за литър. Каймата поевтинява с 0,6 и се търгува по 4,90 лева за килограм. Цената на пакетче краве масло от 125 грама се понижава с 1,2 на сто, до 2,40 лева за брой. Пилешкото замразено месо поскъпва с 2,6 на сто и се продава по 3,90 лева за килограм на едро. Захарта се търгува по 1,22 лв./кг, а брашното, тип \"500\", - по 0,81 лева за килограм. Зрелият фасул се купува средно по 3,46 лв./кг. Яйцата се продават по 0,27 лева за брой на едро в края на седмицата.\n                    ", "date": "2018.01.14", "title": "Ядем по-скъпи краставици и картофи"}
{"url": "http://www.monitor.bg/a/view/88911-%D0%98%D0%B7%D1%82%D0%B5%D0%B3%D0%BB%D1%8F%D1%82-%D1%82%D0%BE%D0%BD%D0%BE%D0%B2%D0%B5-%D0%B1%D0%B5%D0%B1%D0%B5%D1%88%D0%BA%D0%B8-%D1%85%D1%80%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%B0%D0%BB%D0%BC%D0%BE%D0%BD%D0%B5%D0%BB%D0%B0/", "text": "\n                    Над 12 млн. кутии адаптирано мляко за бебета в 83 страни се изтеглят от пазара заради опасност от салмонела. Към момента близо 40 деца са заразени във Франция и Испания, съобщи Нова телевизия.\n\nЕдна от най-големите компании за млечни продукти в Европа вече е изтеглила опасните храни от пазара. Премахването на продуктите е започнало през декември, след като са били открити бактерии на салмонела в завод. Заведени са съдебни дела от родители, които твърдят, че децата им се почувствали недобре след употреба на млякото.\n\nРазследване показа, че заразата идва от фабрика на компанията в град Лавал в северозападната част на Франция. Фабриката беше затворена с решение на правителството, а 250 работници във фабриката са пуснати в принудителен отпуск. Компанията „Лакталис“ продава бебешки храни в целия свят и продуктите й се разпространяват от най-големите търговски вериги. Според специалистите салмонелата е опасна за живота, когато става дума за малки деца. Тя може да причини тежка диария, стомашни спазми, повръщане и дехидратация.\n\n\"Фабриката остава затворена, докато \"Лакталис\" не докажат, че са направени необходимите корекции и продукцията е безопасна. Ще се направят проверки дали има някакви следи от бактерията\", съобщи министърът на земеделието на Франция Стефан Травер.\n\nДосега са докладвани 35 случая във Франция и един в Испания. Друг възможен случай се разследва в Гърция, съобщиха в петък френските власти. Не се уточнява кои точно са засегнатите държави.\n\n \n\n \n                    ", "date": "2018.01.14", "title": "Изтеглят тонове бебешки храни заради салмонела"}
{"url": "http://www.monitor.bg/a/view/46822-%D0%9C%D0%A0%D0%A0%D0%91-%D0%9E%D0%B1%D1%89%D0%B8%D0%BD%D0%B8%D1%82%D0%B5-%D0%BD%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%82-%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%BE-%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE/", "text": "\n                    Общините не следят достатъчно строго обновяването на сгради по програмата за енергийна ефективност, показва мониторинг на строителното министерство. Това е довело до изпращането на допълнителни указания до всички кметове на общини и областни управители, както и до председателя на НСОРБ Даниел Панов, от министърът на регионалното развитие и благоустройството Николай Нанков.\n\nВ писмото е посочено, че е необходим по-строг контрол при изпълнението на Националната програма за енергийна ефективност на многофамилни жилищни сгради, съобщиха от ресорното министерство. Проверката на министерството показва, че общините като възложител в процеса не извършват достатъчно ефективен контрол на външните изпълнители, което може да доведе до вреди със съответното финансово изражение за гражданите, съобщават от ресорното министерство.\n\nЗа да не се допусне това, Нанков изисква да се извършват проверки на място от представители на общината и строителния надзор минимум един път месечно по време на изпълнението на обновителни дейности на сградата и преди подписването на констативен акт и да се съставят протоколи от тях. На общодостъпно място във всеки вход на участваща в програмата сграда вече трябва да бъде поставяна информация за контакт – име, телефон и имейл, с отговорните общински служители, упражняващите строителен надзор и инвеститорски контрол, и на съответното подразделение на Дирекцията за национален строителен контрол. Общините трябва да следят и за нерегламентираното използване на подизпълнители.\n\nНекачественото изпълнение на дейности по дадена сграда може да доведе до прекратяване на договора за нея с „Българска банка за развитие“ АД и бъдещо подписване на анекси, се казва още в писмото на строителния министър.\n\nОбщините, които са основен участник в изпълнението на Националната програма за енергийна ефективност, са задължени да изпълняват функциите си на възложител със съответните механизми за контрол и гарантиране изпълнението на допустимите дейности, да следят за законосъобразното разходване на публичните средства и да защитават интересите на сдруженията на собствениците като техни представители.\n                    ", "date": "2018.01.14", "title": "МРРБ: Общините не контролират качествено санирането"}
{"url": "http://www.monitor.bg/a/view/52668-%D0%9F%D0%BE%D0%B4%D0%BF%D0%B8%D1%81%D0%B2%D0%B0%D1%82-%D1%83%D1%82%D1%80%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0/", "text": "\n                    Договорът за изграждане на новата система за събиране на таксите за ползване на републиканската пътна мрежа ще бъде подписан утре, 15 януари. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).Процедурата за избор на изпълнител беше блокирана на няколко пъти от жалби на участници в обществената поръчка. Контрактът ще бъде подписан от председателя на УС на Агенция „Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ „КАПШ ТРАФИК СОЛЮШЪНС“. На церемонията ще присъстват министър Николай Нанков, членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ“.Стойността на договора за изграждане на електронната система за събиране на таксите за ползване на републиканската пътна мрежа е почти 150 млн. лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното й внедряване инвестицията ще се възвърне със събраните приходи.\n\n\n                    ", "date": "2018.01.14", "title": "Подписват  утре договора за изграждането на тол системата"}
{"url": "http://www.monitor.bg/a/view/14003-%D0%A2%D0%B5%D1%80%D0%B5%D0%BD-%D0%BE%D1%82-190-%D0%B4%D0%BA%D0%B0-%D0%B7%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B0-%D0%B7%D0%BE%D0%BD%D0%B0-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    Община Кюстендил определи терен от 190 дка за развитие на индустриална зона. Той се намира на 200 метра от пътя за Македония и на не повече от 1 км от трасето за Коридор №8. Община Кюстендил и „Национална компания индустриални зони“ (НКИЗ) сключиха меморандум за сътрудничество по осъществяването на проекта, съобщиха от дружеството.\n\nКюстендил има потенциал за реализирането на индустриален парк, е посочила изпълнителният директор на НКИЗ Антоанета Барес. Тя е посочила още, че сега предстои търсенето на инвеститор. „За да може да тръгне една концепция за развитие на индустриална зона, в крайна сметка трябва да имаме конкретен заявен инвеститорски интерес“, е добавила Барес.\n\nНационалната компания започва събирането на необходимата информация за терена – данни за възможностите за осигуряване на ток, газификация, вода, за мощностите и другите условия, които са важни за инвеститорите.\n\nПо отношение на Кюстендил Антоанета Барес е добавила, че в тази част на страната няма развити индустриални зони и терени, както например в Пловдив, Стара Загора, Горна Оряховица, Бургас, Варна. По-сериозните предприятия и големите индустрии са в други региони на страната. Кметът на Кюстендил Петър Паунов на свой ред е изразила надежда за солидна инвестиция, свързана с бъдещата индустриална зона. \n\nПодписаният меморандум цели да бъдат създадени условия за развитие на интензивна комуникация между общината и НКИЗ, обмяна на опит и добри практики, с цел изработване на общи позиции, както и за реализиране на съвместни действия в тази насока. Ще се работи в посока на подпомагане развитието на икономиката и подпомагане притока на преки чуждестранни инвестиции в България.\n                    ", "date": "2018.01.14", "title": "Терен от 190 дка за индустриална зона в Кюстендил"}
{"url": "http://www.monitor.bg/a/view/86894-77-%D0%BC%D0%B0%D1%88%D0%B8%D0%BD%D0%B8-%D0%BE%D0%B1%D1%80%D0%B0%D0%B1%D0%BE%D1%82%D0%B8%D1%85%D0%B0-%D1%83%D0%BB%D0%B8%D1%86%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BB%D0%B5%D0%B4/", "text": "\n                    77 машини са направили обработки на пътищата в района срещу заледяване в столицата тази нощ, след минусовите температури и валежите от дъжд и сняг, съобщиха от Столичната община.\nСпециализираната техника е извършила третиране със смеси срещу заледяване на улици и булеварди, по които се движи градският транспорт, основни улици в квартали и общински пътища.\n\nВ момента фирмите оператори продължават работа по улици в районите Витоша, Панчарево, Горна баня, Овча купел, Банкя, Лозенец, както и Южната дъга на Столичен околовръстен път.\n\nОпесъчаване е направено на планинските пътища във Витоша: „Бояна – Златни мостове” и „Драгалевци – Алеко”.\n\nВ момента градският транспорт се движи навсякъде по обичайните си маршрути. \n                    ", "date": "2018.01.14", "title": "77 машини обработиха улиците срещу лед"}
{"url": "http://www.monitor.bg/a/view/7419-%D0%A0%D0%BE%D0%BC%D0%B8%D1%82%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%92%D0%B0%D1%81%D0%B8%D0%BB%D0%B8%D1%86%D0%B0/", "text": "\n                    Днес е един най-големите и най-почитаните празници от ромската общност у нас - Василица, Васильовден или Банго Василий (куцият Васил). Банго Василий е семеен празник и задължително се посреща с птиче месо - гъска или петел. При всички ромски групи вечерята на 13 срещу 14 януари играе изключително важна роля и е изпълнена с богата символика.\n\nНа трапезата има сърми, баница с късмети, питка, вино, ракия. Трапезата се прекадява и благославя, всички си вземат прошка с целуване на ръка. Всички къщи, в които се празнува Банго Василий, остават заключени до полунощ на 13 януари, за да не избяга късметът.\n\nЕдва след настъпването на Новата година ромите започват да посрещат гости, като се надяват първият гостенин в дома им да е добър човек, за да им да носи късмет. В полунощ настъпват Васильовден и Новата година.\n\nПразнуването на Василица е свързано с няколко ромски легенди. В някои от тях Банго Василий е застъпник и защитник на ромите. Той възстановява моста, разрушен от дявола, по който преминават ромите.\n                    ", "date": "2018.01.14", "title": "Ромите празнуват Василица"}
{"url": "http://www.monitor.bg/a/view/69296-%D0%A1%D0%BD%D1%8F%D0%B3-%D0%B8-%D0%B2%D0%B8%D0%B5%D0%BB%D0%B8%D1%86%D0%B8-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B7%D0%B8%D0%BC%D0%B0%D1%82%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0/", "text": "\n                    Днес в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е ветровито и студено с минимални температури между минус 5° и 0° и максимални - между минус 3°и 2°.\nОранжев код за силен вятър е в сила за Бургаското крайбрежие, жълт е кодът над морето край Варна и Добрич. По Бургаско крайбрежието ще духа североизточен вятър 15-20 м/сек. Следобед се очаква обръщане на вятъра от север, постепенно отслабване. Вълнението на морето ще е между 4-5 бала, следобед се очаква спадане до 3-4. Над крайбрежието при Добрич и Варна ще духа североизточен вятър със скорост 12-17 м/сек.\n\nПрез нощта срещу понеделник валежите от сняг в Западна България ще се усилят. По високопланинските проходи в Западна Стара планина ще има виелици и навявания.\n                    ", "date": "2018.01.14", "title": "Сняг и виелици в понеделник, зимата се завръща"}
{"url": "http://www.monitor.bg/a/view/7296-%D0%AF%D0%BF%D0%BE%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BF%D1%8A%D1%80%D0%B2%D0%BE-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D1%83-%D0%BD%D0%B0%D1%81-%D0%B4%D0%BD%D0%B5%D1%81/", "text": "\n                    Министър-председателят Бойко Борисов ще се срещне с премиера на Япония Шиндзо Абе, който е на официално посещение в България. Японската страна ще бъде запозната с приоритетите на Българското председателство на Европейския съюз.\nСред темите на срещата са и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличане на японски инвестиции и технологии.\n                    ", "date": "2018.01.14", "title": "Японският премиер на първо официално посещение у нас днес"}
{"url": "http://www.monitor.bg/a/view/5583-%D0%A5%D0%B8%D0%BB%D1%8F%D0%B4%D0%B8-%D1%81%D1%83%D1%80%D0%B2%D0%B0%D0%BA%D0%B0%D1%80%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B2-%D0%9F%D0%B5%D1%80%D0%BD%D0%B8%D1%88%D0%BA%D0%BE/", "text": "\n                    Хиляди масксирани хора излязоха в Пернишко в нощта на 13 срещу 14 януари и на 14 януари през деня, за да отбележат Сурва или Василовден.  Почти всяко село в региона има своя маскарадна група, често участниците в нея са повече от 50 души.  Местното название на маскираните е “сурвакари”, но има и още варианти, които се използват в отделни села и райони. \n  Автентичният маскарад включва различни персонажи. Основно обредно лице е многобройната група мъже с маски и звънци, придвижваща се със специфична ритмична стъпка. Особено характерно за сурвакарите е разиграването на ритуала сватба, за разлика от кукерите, за които е характерно ритуалното заораване. Основни моменти са обхождането на селището и посещението на всяка къща поотделно, както и колективната игра на селския площад. \nКостюмите са изработени основно по два начина – само от кожи или от нарязяни парцали. Маските са  формени като глави на причудливи същества и животни със страховити лица и стърчащи зъби, с рога, опашки, тракащи клюнове  или като сложно изработени конструкции от пера на домашни птици върху дървен скелет. Понякога маската е само начернено лице, върху което могат да бъдат прикрепени мустаци и брада от вълна, конци или коноп. \n  В Пернишко маските са изработени от кожи на овце и кози, криле и пера от домашни птици, рога, царевична шума, коноп. Другаде – от сукно, вълнена прежда, мъниста, сухи растения, хартиени цветя.  Участниците изработват маските си сами или с помощта на утвърдени в селището майсторМеждународният фестивал на маскарадните игри.\n\n\"Сурва\" в Перник e най-авторитетната в България и на Балканите изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. С конкурсната си програма фестивалът е среща и надпревара на живите й носители, най-популярни с наименованията “сурвакари” и “кукери”. \nФестивалът се организира от Община Перник от 1966 година. От 1985 година има статут на международен. През 1995 година Перник е приет за член на Федерацията на европейските карнавални градове. На 26 юни 2009 г. по време на тържествена сесия на Общинския съвет в Перник, президентът на ФЕКГ Хенри ван дер Кроон обявява Перник за европейска столица на сурвакарските и кукерските традиции. Решението е взето в град Котор. От 2008 година Международният фестивал на маскарадните игри се провежда ежегодно в последните събота и неделя на месец януари. Най-атрактивният му акцент  е двудневното състезателно дефиле на маскарадни групи от страната и от чужбина. \n                    ", "date": "2018.01.14", "title": "Хиляди сурвакари излязоха в Пернишко"}
{"url": "http://www.monitor.bg/a/view/27073-%D0%94%D0%BE%D0%B1%D1%80%D0%B8-%D1%85%D0%BE%D1%80%D0%B0-%D1%81%D1%8A%D0%B1%D1%80%D0%B0%D1%85%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BD%D0%B0-16%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5/", "text": "\n                    16-годишната Миролюба Тодорова от Пазарджик, която спешно се нуждае от операция, за да не остане неподвижна, ще се подложи на така необходимата оперативна интервенция. Това стана благодарение на благотворителните концерти  и прояви, организирани в нейна подкрепа, които събраха парите. Операцията е насрочена за 22 януари. В навечерието на Коледните и Новогодишните празници младежите и децата от танцовите ансамбли „Елица“, „Чудесия“,  „Чавдар“ и  „Детство“, Общинският детски комплекс, Младежки театър „Приятели“ към Младежкия дом, както и местните училища също помогнаха. Гимназията по икономика и мениджмънт, Гимназията по механотехника, Езиковата гимназия “Бертолт Брехт“, Начално училище„Отец Паисий“, Основните училища „д-р Петър Берон“ и „Климент Охридски“ участваха в добрата кауза. Общината в Пазарджик също участва с Коледен базар, а децата от местни забавачки изработиха разноцветни картички и артикули. 16-годишната Миролюба е певица в ансамбъл „Елица“ и се нуждае от оперативно лечение. Тя страда от  торако-лумбална ес-образна сколиоза от 3-ти тип по Ленке и наличие на значима ротация с ребрен гибус. За да не остане Мира неподвижна лекарите са категорични, че се нуждае спешно от импланти за задна стабилизация – до 24 педикуларни винта и  консумативи за невромониториране.\n                    ", "date": "2018.01.14", "title": "Добри хора събраха парите за операция на 16-годишно момиче"}
{"url": "http://www.monitor.bg/a/view/37994-%D0%A1%D1%82%D1%83%D0%B4%D1%8A%D1%82-%D0%BD%D0%B5-%D1%81%D0%BF%D1%80%D1%8F-%D0%B2%D0%BE%D0%B4%D0%BD%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82-%D0%BD%D0%B0-%D0%94%D0%BE%D0%B1%D1%80%D0%B8%D1%87/", "text": "\n                    Минусовите температури в Добрич не се оказаха пречка за протеста на стотици добричлии срещу новото увеличение на водата и некачествената услуга, която ВиК предлага. Протестиращите поискаха оставката на изпълнителния директор на водното дружество инж. Тодор Гикински, както и на целия борд на директорите. Сред гражданите бяха и кметът Йордан Йорданов и зам. кметът Боян Коларов.„Протестираме срещу увеличението на водата с 32 стотинки на кубик. Протестираме срещу общите водомери. Аз, като редовен платец към ВиК, не съм съгласна, че за 11 кубика консумирана вода, трябва да плащам още 7 кубика обща вода, която идва от недобросъвестни съседи. Протестираме срещу лошото качество на водата, защото не е тайна, че водата в Добрич е негодна за пиене. Протестираме срещу честите аварии и разкопаните улици. Протестираме срещу безводието в Добрич”, заяви Виолета Якова, един от инициаторите на протеста. „Имам три деца и искам те да са здрави!” „Спират ни водата по три пъти в седмицата за по цял ден, дори сега налягането е ниско.” „Нямаме вода от три дни. Това на нищо не прилича. Имам бебе на 3 месеца, как да го опазя от епидемия.” „Живея на седмия етаж. Налягането е толкова слабо, че водата едва тече. Не можем да се изкъпем като хората, за пускане на пералня и дума не може да става.” Така добричлии изразиха недоволството си от услугата, която получават от ВиК и за която плащат една от най-скъпите цени в страната ни.„Лъжа е, че увеличението на водата ни е само с 4 стотинки. Цената на водата сега е 2.96 лева с ДДС, а обявеното увеличение е за 3.28 лева, което прави увеличение от 32 стотинки, каза Майя Сапожникова, също част от Инициативния комитет за протеста. Към момента Добрич е подкрепен от Вършец и Мездра. Обмисля се създаването на Сдружение на недоволните срещу ВиК в страната и организиране на общонационален протест, добави тя.С плакати “С цената на водата ни вадите душата“, “ Мръсни или жадни? Трябва ли да избираме….“, “И една стотинка е много“, „Урок по математика 2.96 плюс 4 не е равно на 3.28“ и др., протестиращите преминаха през пешеходната зона на Добрич.Писмо с искания от пет точки ще бъде изпратено до МРРБ, КЕВР, Омбудсмана на Република България, Областния управител на Добрич, Община Добрич, Управителя на ВиК – Добрич. В писмото се заявява твърда позиция против планиранираното увеличение на цената на водата в гр. Добрич и областта.\n\n\n                    ", "date": "2018.01.14", "title": "Студът не спря водния протест на Добрич  "}
{"url": "http://www.monitor.bg/a/view/16728-%D0%A4%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B3%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D0%B0%D0%B9%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Фалшива новина, че кметът на Пловдив Иван Тотев е подписал заповед, с която обявява от понеделник грипна ваканция във всички училища в града, блокира временно общинския сайт. До информацията менте се стигнало, след като хитреци „взели” миналогодишната новина от сайта, когато наистина бе обявена извънредна ваканция и започнали да го разпространяват из социалните мрежи. Стотици ученици от Пловдив първоначално се подвели по „новината” и започнали да хвалят градоначалника с думите: „Тотев, златен си!”. Някои дори уведомили родителите си, че ги пускат в грипна ваканция и няма да ходят от понеделник на училище. Проверка на Агенция Монитор обаче показа, че кметът на Пловдив не е издавал заповеди за грипна ваканция и няма как да издаде преди становище на РЗИ. Здравните власти следят ежедневно какъв е броят на болните от остри респираторни заболявания, но до момента той не надвишава 180 на 10 000 души. Заболеваемостта в Пловдив е 121,71 % на 10 000 при средно за страната 118,88 на 10 000. От класните стаи пък трябва да отсъстват над 30% от учениците, за да има основания за обявяването на грипна ваканция. \n                    ", "date": "2018.01.14", "title": "Фалшива новина за грипна ваканция блокира сайта на община Пловдив"}
{"url": "http://www.monitor.bg/a/view/67764-%D0%9F%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%BA%D0%B2%D0%B0%D1%80%D1%82%D0%B0%D0%BB%D0%BD%D0%B8%D1%82%D0%B5-%D1%83%D0%BB%D0%B8%D1%86%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": " Променят линията на трамвай №5 и на „Граф Игнатиев“ \n                    За първи път в проектобюджета на Столична община, който най-вероятно ще бъде приет до края на месеца, са заложени по равно средства за големи и квартални улици. Това заяви пред Канал 3 кметът на София Йорданка Фандъкова. Парите ще бъдат разпределени във всички райони, но според броя на жителите и големината. За целта обаче районните кметове трябва да предложат приоритетните улици. През 2018-та 1/3 от парите са предназначени за промяна и реконструкция на трамвайния път.„Зпочваме цялостна промяна на линията на трамвай №5, на улица „Граф Игнатиев“ и на площад „Славейков.“ Инвестицията в електротранспрота е наш голям приоритет. Трябва да довършим разширението на бул. „Монтевидео“ и бул. „Тодор Каблешков“ при кръстовището на бул. „Борис III”. Отново ще има неудобства, но резултатите се виждат“, поясни Фандъкова. Тя уточни, че в общината имат много ясен план за важните инфраструктурни обекти.„Най-голямото ни внимание е насочено към чиста околна среда. Проучвали сме опита на всички наши колеги. Ясно е, че решаването на този проблем не зависи само от една институция. Особено през зимния период обаче, замърсяването идва от битовото горене. Затова и голяма част от мерките за справяне с проблема изискват промяна в начина ни на живот“, поясни столичният кмет.Тепърва ще се решава и коя банка ще управлява средствата на общината, като Общинският съвет ще разгледа всички възможности.„Още от началото съм казвала, че общината няма необходимост да бъде собственост на банка, не е нейна работа. За нас обаче беше важно на каква цена ще е продадена. Затова искахме преди години да си върнем контрола“, коментира Фандъкова. Тя уточни, че в неделя сутринта в столицата е имало доста тежка ситуация заради застудяването, улиците са били обработени. Кметът увери, че фирмите имат пълна готовност.„ Плащаме само за реално извършена работа, контролът е доста засилен. Има фирми, които не се справят, затова не само не получават средства, но и ги глобяваме. При непочистена спирка до 7,30 часа глобата е 2000 лева. Ние сме и на терен и разчитаме и на джипиес система“, обясни Фандъкова. Според нея зимата няма да забави строителството на метрото. През този сезон не се предвиждат строително-ремонтни дейности, освен аварийни. \n\n\n                    ", "date": "2018.01.14", "title": "Повече пари за кварталните улици в столицата"}
{"url": "http://www.monitor.bg/a/view/8622-170%D0%B3%D0%BE%D0%B4%D0%B8%D1%88%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%80%D0%B5%D0%B4-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%BD%D1%8F%D0%BC%D0%B0-%D0%BF%D0%B0%D1%80%D0%B8-%D0%B4%D0%B0-%D0%B1%D1%8A%D0%B4%D0%B5-%D1%83%D0%BA%D1%80%D0%B5%D0%BF%D0%B5%D0%BD%D0%B0/", "text": "\n                    Реална е опасността пропуканата 170-годишна църква „Св. Георги” в калояновското село Черноземен край Пловдив да се срути, алармира кметицата на населеното място Тоня Христозова. Куполът на олтара преди няколко дни се е сгромолясал на пода. Отворила се е и голяма цепнатина по средата на стенописа „Тайната вечеря” на възрожденския автор Георги Данчов. Една от камбаните, която тежи 600 килограма, се е наклонила и заплашва да бутне цялата сграда, която е паметник на културата. Застрашен е и иконостасът. Със заповед от юли 2016г. на тогавашния министър на културата Вежди Рашидов, църквата бе запечатана, за да не се срути, докато в нея има хора. Тогава, само ден след погребение, по време на което имало около 50 души, паднал притворът на храма. След това на място ходили комисии, които дали предписание църквата да се укрепи. За целта обаче трябват 300 000 лева, които са огромна сума както за кметството на селото, така и за общинския център в Калояново. В Черноземен се тревожат, че докато парите се съберат, църквата като нищо ще падне изцяло, а възстановяването й ще бъде невъзможно. „Село без църква е много лошо. Нямаме къде свещ да запалим, нито опело, нито кръщенка са възможни, че черквата ни е опасна. По християнски празници ходим или в съседното село да палим свещичка за здраве, или направо в Пловдив”, се оплакват хората в Черноземен. През 2010г. имало проект за възстановяването на старата църква с европейски пари. Първоначално епархийският съвет дал одобрение за ремонта и едва след това бил подаден проектът. Когато обаче парите – 790 000 лева, били одобрени за отпускане, от митрополията в Пловдив отказали да подпишат документите и ремонтът на черквата не се състоял, а сумата била безвъзвратно изгубена.\n\n \n                    ", "date": "2018.01.14", "title": "170-годишна църква пред срутване, няма пари да бъде укрепена"}
{"url": "http://www.monitor.bg/a/view/20185-%D0%92%D1%81%D1%8F%D0%BA%D0%B0-%D0%B2%D1%82%D0%BE%D1%80%D0%B0-%D0%BA%D0%BE%D0%BB%D0%B0-%D0%BD%D0%B0-%D0%B3%D0%B0%D0%B7-%D1%81-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-%D1%83%D1%80%D0%B5%D0%B4%D0%B1%D0%B0/", "text": "Бутилките не минават преглед, тъй като не съществуват по документи\n                    Всяка втора кола, която е с допълнително монтирана газова уредба, се движи извън закона. Тя не минава годишен технически преглед на горивната система и е потенциално опасна. Проверка на „Монитор“ показа, че от близо 300 хил. автомобила с допълнително поставени уредби на газ, едва 26 999 са вписани в регистрите на Пътна полиция до 2010 година. След това има масово обявяване на автомобилите като бройката им стига общо до малко над 140 хил, което прави едва половината от автомобилите на газ. Така по пътищата в страната се оказва, че се движат близо 160 хил. коли бомби.\n„Когато автомобилът е с изрядни документи, в тях е вписано, че колата има монтирана допълнително газова уредба. Така при всеки годишен технически преглед се проверява и тя. Издава се и документ, чесистемата е изправна и безопаснаКогато обаче шофьорът не е регистрирал „промяната в конструкцията на автомобила“, както се води по наредбата, то тя не се проверява и в пункта за прегледа“, обясниха пред „Монитор“ от Пътна полиция. От там поясниха, че проблемът наистина е сериозен, но няма заложена санкция според закона, която да се налага при установяването на нерегистрирана по надлежния ред газова уредба. Според едно от тълкуванията на закона обаче подобни автомобили можели да се водят за технически неизправни и да бъдат спирани от движение. Това можело да се установи единствено в пункта за технически преглед, от където според последните промени в закона ще могат да изпратят информация до Пътна полиция и колата да бъдеавтоматично спряна от движение„Много важно е, когато има изменение в конструкцията на превозното средство, включително инсталиране на автомобилна газова уредба, това ясно да бъде посочени в документите. Това става с удостоверение за първоначална проверка на автомобилна газова уредба, издадено от лице, извършващо периодичен технически преглед и притежаващо права за извършване на първоначална проверка на автомобилни газови уредби. Много шофьори обаче прескачат тази формалност при регистрацията на автомобилите си и след това вече не се занимават. Не го считат и за проблем“, поясниха още от Пътна полиция, където дори бил създаден максимално облекчен ред за вписването на газовите уредби. Това ставало дори само с едно заявление, без да е необходим допълнителен оглед на автомобила. Въпреки това много шофьори не обявявали промените по колите си, след като вече са ги закупили. Правели го единствено тези, които регистрират коли с вече закупени уредби.\n Дават им три години да ги легализиратОт Пътна полиция са предвидили срок от цели три години за промяната на данните за вида на горивото. Срокът започва да тече от първоначалната проверка на газовата уредба, без значение кога тя е монтирана на автомобила. Ако през това време обаче по някаква причина автомобилът бъде спрян от движение, каквато мярка се прилага дори за неплатен акт, то тогава собственикът ще може да пусне в експлоатация отново колата си след представянето на преглед и документ за изправността на автомобила и газовата уредба.\nПредставители на сервизи за монтаж на газови уредби в столицата обясниха пред „Монитор“, че изискванията за регистрация са много важни и са в полза на шофьорите.\n„Несъмнено номер едно резултат е повишено качество на услугата. Получавате газова уредба, която отговаря на изискванията за безопасност и качество, признати в цяла Европа. Получавате документ от лицето, извършило монтажа на газовата уредба, в който декларира, че е спазил изискванията, които са валидни в момента. При всеки ГТП системата във вашия автомобил ще бъде проверявана и вие ще можете да сте спокойни, когато пътувате.За вас остава само задължението да заявите промяна в големия талон на автомобила в срок от три години след преминаването на първоначален преглед на газовата уредба“, казаха още експертите.\n                    ", "date": "2018.01.14", "title": " Всяка втора кола на газ с нелегална уредба"}
{"url": "http://www.monitor.bg/a/view/61570-%D0%93%D1%80%D0%B8%D1%88%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%9D%D0%BE%D0%B2%D0%B0%D0%BA%D0%A2%D0%BE%D0%BC%D0%BE%D0%B2%D0%B0-%D0%BF%D1%80%D0%B0%D0%B2%D0%B8-%D0%B4%D0%B5%D0%B1%D1%8E%D1%82-%D0%B2-%D0%9C%D0%B5%D0%BB%D0%B1%D1%8A%D1%80%D0%BD/", "text": "Българката влезе като „щастлива губеща“ в основната схема\n                    Григор Димитров ще започне участието си в първия от турнирите от Големия шлем в Мелбърн срещу Новак, но не Джокович. Утре сутрин (около 6 ч наше време) българинът ще се изправи срещу австриеца Денис Новак, който се класира от квалификациите. В пресявките Новак преодоля Иля Ивашка (Блрс), Данило Петрович (Сър) и Го Соеда (Яп) като във всеки един от мачовете се нуждаеше от три сета за успеха.Австриецът е на 24 години и в момента е под №224 в световната ранглиста, а най-доброто му класиране е №195. В кариерата си има едва 10 мача на ниво АТР като се изявява предимно в по-ниските нива Чалънджър и Фючърс (23 титли). Той е един от възпитаниците на Гюнтер Брезник и често тренира с първата ракета на страната си Доминик Тийм.Димитров и Новак се разминаха на турнира във Виена в края на октомври, след като хасковлията отказа участие заради натоварената си програма. Сега обаче ще излязат един срещу друг в мач номер 3 от сутрешната сесия на \"Род Лейвър Арена\". Преди техния двубой има два женски мача. Първият е между шампионката от \"Ролан Гарос\" Альона Остапенко (Лат) и италианската ветеранка Франческа Скиавоне. След тях излизат финалистката от 2017 г. Винъс Уилямс (САЩ) и Белинда Бенчич (Швейц) в очаквания като един от най-завързаните двубои.При успех над Новак, Гришо отново ще има за съперник квалификант. Той ще бъде определен в двубоя между шведа Елиас Имер и американеца Макензи Макдоналд.\"Ако трябва да бъда честен, не искам да имам каквото и да е шесто чувство за представянето си, призна Гришо ден преди да започне надпреварата пред репортерите в Мелбърн. - Очевидно е, че постигнах някои неща, които винаги съм искал да постигна. Имам очаквания към себе си, искам да дам най-доброто\", каза още той.По същото време утре (около 6 ч) на корт номер 22 своя дебют в основната схема на Australian open ще направи и Виктория Томова. Първата ни ракета при жените загуби решителния трети кръг на квалификациите от Анна Блинкова (Рус) с 3:6, 6:1, 1:6, но продължава в същинската надпреварата като „щастлива губеща“ след отказа на хърватката Ана Кюнюх. 22-годишната софиянка, която е 139-а в света, ще срещне в първия кръг американката Никол Гибс, която има зад гърба си общо 13 участия в турнири от Шлема, като два пъти е достигала до III кръг – на Australian Open 2017 и US Open 2014.В момента Никол Гибс е №113 в ранглистата на WTA, където рекордното ѝ класиране е достигането до №68. Няма спечелена титла от WTA, като е заработила близо $1,5 млн. от наградни фондове.\n\n\n                    ", "date": "2018.01.14", "title": "Гришо започва с Новак,Томова прави дебют в Мелбърн"}
{"url": "http://www.monitor.bg/a/view/43598-%D0%9F%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D1%84%D0%B8%D0%BB%D0%BC-%D0%B7%D0%B0-%D0%A6%D0%B2%D0%B5%D1%82%D0%B8-%D0%9F%D0%B8%D1%80%D0%BE%D0%BD%D0%BA%D0%BE%D0%B2%D0%B0/", "text": "\n                    Филм за най-добрата българска тенисистка в последните години Цветана Пиронкова беше представен в столичното кино G-8. Заглавието на лентата е \"Цвети - пътят към една мечта\", съобщи blitz.bg. Над филма са работили почти 3 години режисьорът Боряна Петрова, продуцентът Теофана Михова и монтажистът Милен Козов.Първата прожекция беше при закрити врати и само за специални гости. На втората - в края на януари, се очаква да бъдат допуснати и фенове на дългогодишната ни първа тенис ракета. Във филма се разказва за всекидневието на Цвети, за подготовката й за големите състезания, на които е участвала. Снимките са правени в родния й Пловдив, в местността \"Хайдушки поляни\", където е минала голяма част от детството й и в София. В него са включени интервюта с Пиронкова, с членове на семейството й, с нейни братовчеди и др.\n\n\n                    ", "date": "2018.01.14", "title": "Представиха филм за Цвети Пиронкова"}
{"url": "http://www.monitor.bg/a/view/13559-%D0%91%D0%93-%D0%A0%D0%BE%D0%BD%D0%B0%D0%BB%D0%B4%D0%BE-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D1%81%D1%8A%D1%81-%D0%B7%D1%80%D0%B5%D0%BB%D0%B8%D1%89%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%9C%D0%9C%D0%90/", "text": "Португалец в „Пирогов“ след тежък нокаут в „Арена Армеец“\n                    Бившият футболист Даниел Златков започна със зрелищна победа кариерата си в смесените бойни изкуства (ММА). Известният с прякора си БГ Роналдо играч спечели с технически нокаут срещу популярния телевизионен водещ Атанас Михайлов двубоя си в „Арена Армеец“, който бе част от гала вечерта Spartacus Fighting Championship 6.Първоначално Атанас Михайлов се отказа от битка със Златков заради заболяване, но заместникът му – актьорът Ивайло Захариев, също се оттегли в последния момент, тъй като се контузи. Така в крайна сметка Михайлов реши да спаси битката и влезе болен в клетката. Въпреки че очакванията бяха за шоумач, двамата още от началото започнаха със зверска размяна на удари. Двубоят бе равностоен, като бойците си нанесоха множество аркади. След края на втория рунд обаче съдията прецени, че Михайлов не може да продължи заради сериозен риск за здравето му и така БГ Роналдо триумфира.След мача и двамата бяха окървавени и едва говореха, а футболистът заяви, че смята да продължи в ММА. \"Свикнал съм от години да ме хейтят и това само ме прави по-силен. Сам се убедих колко е тежко в ММА и ще продължа в този спорт. Наско бе подготвен много добре. Екипът му се е справил отлично. Мога само да го поздравя\", заяви Даниел Златков след победата си.Освен шоумача 5-те хиляди зрители в „Арена Армеец“ видяха общо 12 професионални битки. В основния двубой българинът Антон Петров (21-5) се наложи категорично над англичанина Лиъм Макгрендълс чрез 3:0 съдийски гласа и по този начин спечели титлата на SFC в полусредна категория (до 67кг.) в стил муай-тай. Във втората битка от основната бойна карта Дани Илиев (7-2) се изправи срещу доста по-опитния представител на холандската школа Mike's Jym Джузепе де Доменико (30-4) в битка за титлата на SFC в средна категория (до 84 кг.) в стил K1 и също успя да зарадва феновете с победа. В третия двубой за титла обаче Сергей Александров не успя да детронира холандеца Чико Куаси, въпреки че на два пъти успя да се изправи след нокдаун. В крайна сметка обаче от щаба му хвърлиха бялата кърпа, предпочитайки да предпазят българина от сериозни травми. Вечерта все пак не мина без тежки последствия, след като португалецът Фалко Нето Лопес бе нокаутиран от Живко Стоименов след шут в лицето и едва бе свестен, след което веднага бе откаран в „Пирогов“.Следващата гала вечер ще бъде през септември.\n\n\n                    ", "date": "2018.01.14", "title": "БГ Роналдо дебютира със зрелищна победа в ММА"}
{"url": "http://www.monitor.bg/a/view/57989-%D0%94%D0%B8%D0%B0%D0%BC%D0%B0%D0%BD%D1%82%D0%B8-%D0%B7%D0%B0%D0%B1%D0%BB%D0%B5%D1%81%D1%82%D1%8F%D1%85%D0%B0-%D0%BD%D0%B0-%D0%BF%D1%80%D1%8A%D1%81%D1%82%D0%B8%D1%82%D0%B5-%D0%BD%D0%B0-%D0%B3%D1%80%D0%B0%D1%86%D0%B8%D0%B8%D1%82%D0%B5/", "text": "\n                    Самите те не искаха да бъдат наричани златни момичета. Защото това определение бе за предишния ансамбъл по художествена гимнастика. Искаха да бъдат различни и още с първата си година като отбор заслужиха подобаващото си място. Нарекоха ги диамантените момичета, за да бъдат различни.Именно това прозвище ги сближи по още едно нещо. От няколко часа петте грации – Симона Дянкова, Ели Бинева, Теди Александрова, Мадлен Радуканова и Лаура Траатс имат по... един диамант. Става въпрос за малка татуировка на показалеца на всяко едно от петте момичета. Световните вицешампионки от Песаро 2017-а използваха съботния следобед, за да отскочат до студио за татуировки и да се сдобият с диамантчето, съобщи blitz.bg.Част от момичетата вече показаха новите си придобивки в социалните мрежи. А съвсем скоро обещаха на феновете си да демонстрират диамантите в действие. Първото официално състезание на ансамбъла е Гран при на Москва (16-18 февруари). Преди това, още до края на януари, момичетата на Весела Димитрова и Михаела Маевска ще имат контролно състезание, за да покажат новите съчетания.\n\n\n                    ", "date": "2018.01.14", "title": "Диаманти заблестяха на пръстите на грациите"}
{"url": "http://www.monitor.bg/a/view/17246-%D0%A1%D1%82%D0%B0%D1%80%D1%82%D0%B8%D1%80%D0%B0%D1%82-%D0%BA%D0%B0%D1%81%D1%82%D0%B8%D0%BD%D0%B3%D0%B8%D1%82%D0%B5-%D0%B7%D0%B0-%D0%94%D0%B5%D1%82%D1%81%D0%BA%D0%B8-%D0%9F%D0%B8%D1%80%D0%B8%D0%BD-%D0%A4%D0%BE%D0%BB%D0%BA-2018/", "text": "\n                    След като постигна успех в първото си издание миналата година, „Детски Пирин Фолк“ се завръща за второ издание това лято. Кулминацията на певческия конкурс ще се състои на 24 август в Летния театър на град Сандански, а към момента вече текат кастингите за участие в него. Всички млади таланти на възраст между 8 и 15 години могат да изпратят демо запис с изпълнение на живо на песен от македонската фолклорна област на . Заедно с това желаещите да се включат във второто издание на „Детски Пирин Фолк“ следва да подадат още своя снимка, кратка творческа биография и координати на родител или настойник за обратна връзка. Срокът за подаване на кандидатурите е 27 април, а селекцията за допускане до участие ще се проведе в средата на месец май в София.\n\n20 деца се бориха за голямата награда в Сандански миналата година. Те бяха оценявани от професионално жури с председател доц. д-р Георги Петков. В крайна сметка първият победител в историята на „Детски Пирин Фолк“ стана Донко Марков от Варна, който впечатли публика и оценяващи с изпълнението си на песента „Катил Георги“.\n                    ", "date": "2018.01.14", "title": "Стартират кастингите за „Детски Пирин Фолк“ 2018"}
